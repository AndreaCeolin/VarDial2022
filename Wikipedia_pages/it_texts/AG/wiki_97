{"id": "642036", "revid": "287204", "url": "https://it.wikipedia.org/wiki?curid=642036", "title": "Biosfera 2", "text": "Costruita tra il 1987 e il 1991, la Biosfera 2 (il 2 deriva dal fatto che la biosfera 1 \u00e8 quella che avvolge la Terra) \u00e8 una struttura progettata per contenere un ecosistema completo e autosufficiente, al fine di studiare applicazioni per una futura colonizzazione spaziale, ma anche la crescita di piante e animali, i cicli vitali dei pi\u00f9 diversi organismi viventi, il riciclo di aria e acqua e cos\u00ec via.\nLa struttura \u00e8 nata dalla convinzione, attuale anche oggi, che la Biosfera sia un ambiente chiuso del quale vanno esplorati i cicli di feedback in un esperimento controllato. La fondatrice e iniziale proprietaria del complesso era la \"Space Biosphere Ventures\" (SBV).\nGrande pi\u00f9 o meno quanto un campo da calcio, la Biosfera 2 \u00e8 a Oracle, in Arizona, su un'area di 12.700 m\u00b2 e il suo mantenimento finora \u00e8 costato 200 milioni di dollari. Al suo interno vi sono una barriera corallina, una foresta di mangrovie, una savana, un deserto, un sistema di campi coltivati e una zona destinata alle abitazioni e ai laboratori. La prima missione, durata dal 1991 al 1993, \u00e8 stata quella guidata da Roy Walford, sostenitore della \"restrizione calorica\" come chiave di accesso alla longevit\u00e0; alla sua uscita, Walford ha pubblicato un best seller mondiale intitolato \"Vivere 120 anni\".\nL'esperimento, per\u00f2, ha portato a risultati anche inattesi quali un tasso insolitamente alto di anidride carbonica prodotta dai batteri presenti, che ha causato la morte di molte piante e, secondo alcuni, \u00e8 stato all'origine della malattia neuro-degenerativa che port\u00f2 Walford alla morte nel 2004, la Sclerosi Laterale Amiotrofica (SLA). La missione \u00e8 stata accompagnata e seguita da polemiche riguardanti il rigore scientifico con il quale il progetto \u00e8 stato gestito. Caso esemplare quello della immissione di ossigeno in Biosfera 2 avvenuta nel 1993, prima negata e poi confermata da SBV.\nLa seconda missione, nel 1994, ha dato un contributo non previsto alla psicologia che studia il conflitto in gruppi isolati di umani: dopo solo 32 giorni i membri hanno litigato furiosamente, alcuni hanno sabotato la biosfera aprendo porte e pannelli, e violandone cos\u00ec l'integrit\u00e0. Dopo tre mesi la missione \u00e8 stata interrotta.\nLa Columbia University ha amministrato e utilizzato Biosfera 2 dal 1995 al 2003 per studi scientifici sulla sensibilit\u00e0 climatica. \nIn seguito la Biosfera 2 \u00e8 stata trasformata in un'attrazione turistica. L'edificio non \u00e8 pi\u00f9 pressurizzato dalla met\u00e0 del 2006.\nAlla fine di giugno 2007 l'universit\u00e0 dell'Arizona ha annunciato che acquisir\u00e0 la struttura e riprender\u00e0 gli esperimenti scientifici."}
{"id": "642038", "revid": "37401", "url": "https://it.wikipedia.org/wiki?curid=642038", "title": "Sennacherib", "text": "Nei primi anni del suo regno conquist\u00f2 Babilonia e scelse come sede del suo impero la citt\u00e0 di Ninive, situata vicino alla odierna Mosul, dove fece costruire il celebre \"Palazzo senza eguali\", citato anche dalla Bibbia. Mor\u00ec nel 681 a.C., forse per un complotto familiare.\nBiografia.\nL'assedio di Gerusalemme.\nLa sua fama moderna \u00e8 legata al suo assedio di Gerusalemme, durante la sua campagna di conquista della Palestina. Nel 701 a.C., nel regno di Giuda, era scoppiata una ribellione capeggiata dai re di Fenicia e Palestina e appoggiata dall'Egitto. Sidone, governata da Lule, Askalon dal re Sidka e Giuda sotto il re Ezechia entrarono in rivolta, ricevendo un corpo di spedizione egizio guidato dal fratello del faraone Shabataka, Taharqa. Sennacherib penetr\u00f2 nel territorio della Palestina e ne approfitt\u00f2 per saccheggiare diverse citt\u00e0, tra cui Askalon. Affrontati e sconfitti i re coalizzati a nord di Ashdod, presso Elteqeh, Sennacherib prosegu\u00ec per stringere d'assedio Gerusalemme, ma presto torn\u00f2 a Ninive senza che Gerusalemme fosse stata toccata. Questo famoso evento venne ricordato dallo stesso Sennacherib, da Erodoto, e da alcuni passi della Bibbia.\nLa versione biblica.\nSecondo la \"Bibbia\", l'assedio fall\u00ec perch\u00e9 \u00abl\u2019angelo di Yahweh giunse e colp\u00ec soldati nel campo degli Assiri\u00bb (\"Secondo libro dei Re\", ).\nLa \"Bibbia\" accenna all'assedio di Sennacherib a Gerusalemme con dovizia di particolari. Esso parte dalla distruzione del regno settentrionale d'Israele e di Samaria, sua capitale. Fu cos\u00ec che le dieci trib\u00f9 perdute, come vengono ricordate nel \"Secondo libro dei Re\" (), vennero condotte fuori del territorio e fatte mescolare con altre popolazioni come era nell'usanza degli Assiri.\nSempre nel \"Secondo libro dei Re\" () si trovano i passi che parlano dell'attacco di Sennacherib alla capitale Gerusalemme. Secondo la Bibbia, Ezechia si era ribellato agli Assiri, cos\u00ec che essi catturarono tutte le sue citt\u00e0. Rendendosi conto del suo errore, egli invi\u00f2 un grande tributo al re assiro. Ezechia pag\u00f2 il tributo imposto da Sennacherib di 300 talenti d\u2019argento (oltre euro) e 30 talenti d'oro (oltre euro) (). Tuttavia gli Assiri marciarono ugualmente verso Gerusalemme occupando prima Lachis, citt\u00e0 giudea nella Sefela. Durante l'invasione lanciata nel 701 avanti Cristo Lachis fu assediata da Sennacherib re d'Assiria, che la us\u00f2 come una base per le operazioni militari successive contro Gerusalemme, da l\u00ec mand\u00f2 Rabsache, Tartan e Rabsaris contro la citt\u00e0 santa con imponenti forze militari nel tentativo di indurre alla resa il re Ezechia. (Gs\u00e8 15:21, 33, 39) Lachis viene oggi identificata con Tell ed-Duweir (Tel Lakhish), collina circondata da vallate circa 24\u00a0km a ovest di Ebron. Anticamente occupava una posizione di grande importanza strategica sulla principale carovaniera che collegava Gerusalemme con l'Egitto. Sennacherib il re assiro invi\u00f2 il suo comandante in capo con un esercito per assediare la citt\u00e0, mentre lui stesso combatteva contro gli Egizi. La delegazione assira era tornata da Sennacherib, che combatteva contro Libna, quando giunse la notizia \u00abcirca Tiraca re d\u2019Etiopia: \u2018Ecco, \u00e8 uscito a combattere contro di te\u2019\u00bb (2Re 19:8, 9). Le iscrizioni di Sennacherib parlano di una battaglia combattuta a Elteche (ca. 15 km a nord-nord-ovest di Ecron) nella quale egli afferma di avere sconfitto un contingente egiziano e l'esercito del \"re d'Etiopia\". Quindi sono descritti la conquista di Ecron e il ritorno al trono di Padi, liberato da Sennacherib. Il comandante assiro si incontr\u00f2 con gli ufficiali di Ezechia e intim\u00f2 loro di arrendersi, insultandoli a voce cos\u00ec alta che la popolazione dalle mura pot\u00e9 sentirlo, e bestemmiando contro Ezechia ed il suo dio. Come si arriv\u00f2 a questo? Sapendo che Dio deplorava qualsiasi unione o alleanze del suo popolo con altri popoli pagani, adoratori di idoli, ai quali venivano offerti sacrifici umani, Ezechia rifiut\u00f2 di chiedere aiuto alle nazioni vicine aspettando che Yahweh lo salvasse. Il re Ezechia, devoto seguace della Legge Mosaica decretata da Dio, sapeva che lo stesso Dio non voleva che si allacciassero alleanze di nessun \"tipo\", economiche, religiose, - inclusi naturalmente rapporti sociali con popoli di fede e riti pagani, per il fine di conservare la purezza spirituale, morale e fisica del suo popolo, - quanto meno politiche in quanto Israele era considerato fino al tempo di Mos\u00e8 governo teocratico, e la massima autorit\u00e0, Dio, eman\u00f2 legge che chiunque allacciasse relazioni con stranieri che adoravano altri dei , ne avrebbe similmente pagato le conseguenze, verosimilmente, anche I Re che in seguito governarono Israele che furono nominati da profeti per diretta volont\u00e0 di Dio dovettero rispettare queste restrizioni. Infine per evitare relazioni con nazioni che sfidavano le sue leggi, le leggi che Dio affid\u00f2 a Mos\u00e9 per il suo popolo, per tale ragione Ezechia si rifiut\u00f2 inizialmente di pagare i tributi richiesti da Sennacherib e di allearsi con l'Egitto. Ad aggravare le relazioni con gli Assiri fu lo stato di prigionia nelle carceri israelite di Padi, Re di Ecron, importante citt\u00e0 filistea, che era uno dei 5 signori dell'asse dei Filistei (le altre citt\u00e0 che lo costituivano erano Gaza, Ascalon, Asdod e Gat). Padi era ritenuto un Re amico da Sennacherib ma fu tradito dalla sua stessa gente e consegnato ad Ezechia. Secondo il Re Assiro, Ezechia deteneva illegalmente Padi. La delegazione militare inviata dal Re assiro fece cadere Ezechia in uno stato di profonda disperazione dopo che gli fu riferito delle intimidazioni e delle bestemmie contro Dio.\nQuando Ezechia seppe ci\u00f2, si strapp\u00f2 le vesti (un gesto tipico dell'epoca per manifestare ira e sgomento) e preg\u00f2 Dio nel Tempio di Salomone. Il profeta Isaia disse al re che Dio avrebbe provveduto a scongiurare la minaccia. Secondo il profeta Isaia Dio us\u00f2 il suo potere per influenzare il pensiero di Sennacherib mettendo una notizia nella sua mente che lo avrebbe indotto a tornare nel suo paese dove poi in seguito avrebbe trovato la morte. Quella notte l'angelo del Signore \"Yahweh\" uccise tutti i soldati dell'accampamento assiro, forte di 185.000 uomini. Sennacherib, alla notizia di quel massacro, si ritir\u00f2 nuovamente a Ninive. Sia secondo la versione biblica che per Edoroto, poco tempo dopo due dei suoi figli maggiori lo uccisero mentre adorava il suo dio Nisroch nel tempio a lui dedicato. Gli successe un altro figlio, Esarhaddon.\nLa versione assira.\nNelle cronache assire, l'assedio di Gerusalemme non solo non fu descritto come causa di cos\u00ec gravi perdite per l'esercito di Sennacherib, ma fu anzi tramandato come un totale trionfo, che costrinse il re Ezechia a pagare un pesante riscatto dopo che il sovrano assiro, come racconta la cronaca, \u00abrinchiuse Ezechia il Giudeo come un uccello nella gabbia\u00bb.\nNel cosiddetto Prisma di Taylor, una tavoletta d'argilla esagonale trovata nel palazzo reale di Ninive ed ora conservato presso il British Museum, sono incise le cronache delle otto campagne militari che questo sovrano intraprese contro diverse popolazioni che si rifiutarono di sottomettersi alla dominazione assira. La terza di queste campagne venne guidata contro il regno di Giuda di re Ezechia.\nSennacherib nelle sue cronache fa un previo cenno delle sue vittorie lungo la via per Gerusalemme e di come i suoi nemici si arrendessero al suo cospetto. L'Egitto e la Nubia accorsero in aiuto delle citt\u00e0 colpite. Ma Sennacherib sconfisse sia gli Egizi che i Nubiani. Poi cattur\u00f2 e saccheggi\u00f2 altre citt\u00e0, compresa Lachish, e ne reinsedi\u00f2 sul trono Padi, loro capo, che era stato consegnato al re di Gerusalemme e l\u00ec tenuto come ostaggio.\nSennacherib diresse a questo punto le sue forze contro Ezechia del regno di Giuda, che si era rifiutato di sottomettersi a lui. Secondo la cronaca, 46 delle sue citt\u00e0 vennero conquistate da Sennacherib, ma Gerusalemme non cadde. Occorre ricordare che a quell'epoca il termine citt\u00e0 indicava anche i piccoli villaggi. Nel suo resoconto dell'invasione, dato dal Prisma di Taylor, si narra:\nLa versione di Erodoto.\nLo storico antico greco Erodoto scrisse nelle sue \"Storie\" (2:141) un resoconto del disastro occorso per mano divina all'esercito di Sennacherib:\nNella letteratura.\nLord Byron nel suo poema \"The Destruction of Sennacherib\" (\u00abThe Assyrian came down like the wolf on the fold\u2026\u00bb) riprende la narrazione biblica del \"Libro dei Re\".\nDell'uccisione di Sennacherib parla anche Dante Alighieri, nel XII canto del \"Purgatorio\". Essa \u00e8 rappresentata in un rilievo all'interno della cornice degli orgogliosi:\nAnche Robert Hugh Benson lo cita, nell'estatica descrizione delle fasi preparatorie del ritorno del Cristo Salvatore ad Armageddon, ne \"Il dominatore del mondo\"."}
{"id": "642046", "revid": "119351247", "url": "https://it.wikipedia.org/wiki?curid=642046", "title": "Alfredo Mantica", "text": "Biografia.\nNel 1987 \u00e8 eletto al Senato della Repubblica con il Movimento Sociale Italiano.\nNel 1996 \u00e8 rieletto al Senato della Repubblica per Alleanza Nazionale. \u00c8 membro della 5\u00aa Commissione permanente (Bilancio), della 6\u00aa Commissione permanente (Finanze e tesoro), della 10\u00aa Commissione permanente (Industria, commercio, turismo), della Commissione di vigilanza sull'anagrafe tributaria, della Commissione d'inchiesta sul terrorismo in Italia.Vice capogruppo di AN al Senato nel 1996\nNel 2001 \u00e8 confermato al Senato della Repubblica. \u00c8 membro della 3\u00aa Commissione permanente (Affari esteri, emigrazione) e della 4\u00aa Commissione permanente (Difesa). \u00c8 nominato Sottosegretario del Ministero degli Affari Esteri nel secondo e terzo governo Berlusconi.\nNel 2006 \u00e8 riconfermato al Senato della Repubblica come vice capogruppo di AN al Senato. \u00c8 Vicepresidente della 3\u00aa Commissione permanente (Affari esteri, emigrazione).\nNel 2008 \u00e8 nuovamente Sottosegretario di Stato al Ministero degli Affari Esteri. A seguito del \"caso Battisti\" ha ventilato l'ipotesi di cancellare una partita di calcio contro il Brasile.\nIl 20 dicembre 2012 lascia il PdL insieme a Maria Alessandra Gallone, Pierfrancesco Gamba, Alessio Butti, Filippo Berselli, Achille Totaro, Fabrizio Di Stefano, Giuseppe Milone e Antonio Paravia per dare vita al Senato al nuovo gruppo del partito del Centrodestra Nazionale formazione di cui \u00e8 vicecapogruppo che raccoglie gli ex AN fondata dal Coordinatore nazionale del PdL ed ex Reggente di AN Ignazio La Russa."}
{"id": "642050", "revid": "7", "url": "https://it.wikipedia.org/wiki?curid=642050", "title": "Don Primo Mazzolari", "text": ""}
{"id": "642052", "revid": "1632387", "url": "https://it.wikipedia.org/wiki?curid=642052", "title": "Dirty Diamonds", "text": "Dirty Diamonds \u00e8 il ventiquattresimo album in studio di Alice Cooper. Viene pubblicato in Europa il 4 luglio 2005 per l'Etichetta discografica Eagle Records/SpitFire Records, mentre negli Stati Uniti il 2 agosto 2005 per l'Etichetta discografica New West Records."}
{"id": "642053", "revid": "125454966", "url": "https://it.wikipedia.org/wiki?curid=642053", "title": "Philippe Verdelot", "text": "Egli \u00e8 considerato il padre del madrigale italiano. Fu inoltre uno dei maggiori musicisti di Firenze all'epoca dei Medici.\nBiografia.\nPhilippe Verdelot nacque a Les Loges, Seine-et-Marne, Francia. Non si hanno notizie su i primi anni della sua vita. Egli arriv\u00f2 in Italia, probabilmente, in giovane et\u00e0 e pass\u00f2 i primi vent'anni del XVI secolo nell'Italia del nord e probabilmente a Venezia. Un dipinto del 1511 descritto dal Vasari ma mai identificato, secondo alcuni musicologi, raffigurerebbe Verdelot a Venezia con un cantante italiano.\nVerdelot fu maestro di cappella al battistero di San Giovanni a Firenze dal 1523 al 1525 e contemporaneamente impiegato presso la chiesa di Santa Maria del Fiore dal 1523 al 1527.\nNel 1526 collabor\u00f2 con Niccol\u00f2 Machiavelli nella messa in scena della famosa commedia \"La Mandragola\". L'opera era stata scritta nel 1518 ma la rappresentazione del 1526 fu fatta in onore di Papa Clemente VII della famiglia de' Medici.\nMachiavelli e Verdelot furono espulsi da Firenze dai Medici, in quanto simpatizzanti della Repubblica Fiorentina avversaria dei Medici. Quest'ultimo comunque si tenne equidistante dalle due fazioni allo scopo di non inimicarsene alcuna. Le numerose composizioni che Verdelot scrisse per le liriche di Machiavelli, chiamate canzoni, furono i primi esempi di madrigale.\nOltre ad essere un simpatizzante della Repubblica Fiorentina, Verdelot fu verosimilmente un estimatore del martire Girolamo Savonarola. Questo \u00e8 dimostrato da molti suoi lavori. Il suo lavoro \"In te domine speravi\", \u00e8 basato sull'ultimo salmo scritto dal Savonarola prima che fosse messo al rogo; l'uso del motivo pi\u00f9 associato al monaco, \"Ecce quam bonum\", divenne la canzone che unific\u00f2 i suoi seguaci durante il suo conflitto finale e che appare nelle voci interne del mottetto di Verdelot \"Letamini in domino\".\nSi pensa che Verdelot possa essere stato ucciso nell'assedio di Firenze (1529 - 1530) o dalla contemporanea pestilenza che devast\u00f2 la citt\u00e0, poich\u00e9 non vi \u00e8 evidenza del fatto che fosse ancora vivo dopo il 1530. Che lui fosse a Firenze durante l'assedio \u00e8 documentato da uno dei suoi mottetti composto in quel periodo, \"Congregati sunt inimici nostri\". In questo lavoro, i testi da Ecclesiasticus sono tessuti insieme con l'Antifona per la Pace \"Da pacem Domine\", che \u00e8 usato come un cantus firmus. \nAlcuni studiosi riferiscono che Verdelot era vivo fino a circa il 1540, basandosi su delle referenze ambigue ad eventi contemporanei nei suoi lavori pubblicati durante il periodo 1530-1540. Molti libri di madrigali pubblicati a Venezia intorno al 1540 includono suoi lavori; uno di questi libri \u00e8 dedicato completamente a lui. Probabilmente Verdelot si trasfer\u00ec a Venezia dopo l'assedio di Firenze per sfuggire al vendicativo e vittorioso de' Medici. Lo scrittore Ortenzo Landi scrisse che Verdelot mor\u00ec entro il 1552.\nMusica e influenze.\nVerdelot, insieme a Costanzo Festa, \u00e8 considerato il padre del madrigale, una forma vocale che emerse nel tardo 1520 da una convergenza di molti filoni musicali precedenti (incluso la frottola, la canzone, la lauda, ed anche del pi\u00f9 serio mottetto). \nLa maggior parte dei suoi madrigali sono a cinque o sei voci. \nI madrigali di Verdelot erano popolarissimi, come si pu\u00f2 rilevare dalla frequenza di ristampe e dalla larga diffusione in tutta Europa nel XVI secolo. Verdelot compose anche mottetti e messe."}
{"id": "642056", "revid": "1573940", "url": "https://it.wikipedia.org/wiki?curid=642056", "title": "Jiraishin", "text": " \u00e8 un manga dai toni cupi del giapponese Tsutomu Takahashi. Il protagonista \u00e8 Ky\u014dya Iida, poliziotto di Shinjuku. In Italia \u00e8 stato pubblicato in 19 volumetti dalla Star Comics.\nNel 2010 l'autore ha realizzato un seguito alla sua opera con il manga ."}
{"id": "642058", "revid": "1305772", "url": "https://it.wikipedia.org/wiki?curid=642058", "title": "Aerosmith (album)", "text": "Aerosmith \u00e8 il primo album del gruppo statunitense Aerosmith, pubblicato il 5 gennaio 1973 nel Regno Unito dalla Parlophone e il 13 dello stesso anno negli Stati Uniti d'America dalla Columbia Records.\nIl disco.\nGli Aerosmith vennero scoperti da Clive Davis, presidente della Columbia Records, nell'estate del 1972 durante un loro piccolo concerto tenuto al celebre locale Max's Kansas City. Il frontman del gruppo, Steven Tyler, aveva gi\u00e0 fatto parte in precedenza di altre band statunitensi, e grazie alla sua esperienza, pot\u00e9 sperimentare insieme agli altri membri del gruppo vari generi musicali, quali il blues rock e l'heavy metal, subendo l'influenza di quelle che erano le band pi\u00f9 in vista degli anni sessanta, come i Beatles, i Rolling Stones, gli Yardbirds e i Fleetwood Mac.\nClassifica.\nAlbum"}
{"id": "642059", "revid": "76204", "url": "https://it.wikipedia.org/wiki?curid=642059", "title": "Diocesi di Linares, Cile", "text": ""}
{"id": "642060", "revid": "1924342", "url": "https://it.wikipedia.org/wiki?curid=642060", "title": "Permanent Vacation (album)", "text": "Permanent Vacation \u00e8 il nono album in studio della rock band statunitense Aerosmith, pubblicato il 25 agosto 1987 dalla Geffen Records.\nIl disco.\nL'album segna una svolta nella carriera della band. \u00c8 il loro primo album a vedere la partecipazione di autori esterni professionali, anzich\u00e9 materiale esclusivamente composto da membri della band. \u00c8 stato anche il primo lavoro degli Aerosmith a passare in \"heavy rotation\" su MTV. Nonostante sia stato \"Done with Mirrors\" a sancire il ritorno alla formazione originale degli Aerosmith, \"Permanent Vacation\" \u00e8 spesso considerato il loro vero album di ritorno e il loro primo disco veramente popolare dopo i rientri di Joe Perry e Brad Whitford nella band. \"Rag Doll\", \"Dude (Looks Like a Lady)\" e \"Angel\" sono diventati singoli di grande successo (tutti e tre sono entrati nella top 20 della Billboard Hot 100) e hanno contribuito a fare di \"Permanent Vacation\" l'album in studio di maggior successo degli Aerosmith dopo un decennio.\n\"Permanent Vacation\" \u00e8 stato il primo di tre album consecutivi degli Aerosmith prodotti da Bruce Fairbairn e registrati ai Little Mountain Sound Studios di Vancouver, Canada.\nL'album contiene una cover di \"I'm Down\" dei Beatles. Questa \u00e8 la seconda cover dei Beatles messa in commercio dagli Aerosmith, dopo \"Come Together\" per il musical \"Sgt. Pepper's Lonely Hearts Club Band\" del 1978.\nIl titolo dell'album \u00e8 stato successivamente citato dagli Aerosmith nel singolo \"Amazing\" del 1993."}
{"id": "642066", "revid": "305330", "url": "https://it.wikipedia.org/wiki?curid=642066", "title": "Aree metropolitane italiane", "text": ""}
{"id": "642071", "revid": "287204", "url": "https://it.wikipedia.org/wiki?curid=642071", "title": "Julio Cesar Arzu", "text": ""}
{"id": "642073", "revid": "112793035", "url": "https://it.wikipedia.org/wiki?curid=642073", "title": "Francesco Benaglio", "text": "Figlio di Pietro dalla Biada, Francesco adott\u00f2 il suo cognome da una famiglia bergamasca. Nel 1475 le cronache del tempo ci tramandano un fatto curioso che gli cost\u00f2 ben quattro mesi di carcere: su istigazione di alcuni nobili Francesco dipinse nottetempo sulla facciata del palazzo Sagramoso a Verona alcune figure oscene e cornute.\nAl Museo civico di Castelvecchio sono presenti alcune sue opere: \"Ges\u00f9 morto sostenuto dalla Madre\", \"San Giovanni\" e alcuni ritratti virili.\nLa chiesa di San Bernardino sfoggia invece il bel trittico presso l'altare maggiore raffigurante la Madonna e Santi, ove \u00e8 evidente l'ispirazione alla di poco precedente pala di San Zeno di Mantegna nella vicina basilica di San Zeno.\nSono infine a lui attribuiti la \"Piet\u00e0\" a San Nazaro (presso la sacrestia) e gli affreschi della Cappella Lavagnoli in Sant'Anastasia.\nL'Accademia Tadini a Lovere conserva una \"Madonna con il Bambino\".\nAltre opere sono presenti a Venezia, Bergamo, Perugia, Filadelfia e Washington.\nL'importanza del Benaglio \u00e8 limitata all'aver portato a Verona la lezione di Padova e quindi di aver iniziato la sua citt\u00e0, legata e radicata al tardo gotico, al nuovo linguaggio del Rinascimento."}
{"id": "642074", "revid": "1563111", "url": "https://it.wikipedia.org/wiki?curid=642074", "title": "Scafati", "text": "Scafati \u00e8 un comune italiano di abitanti della provincia di Salerno in Campania.\nDi fatto inglobato nella conurbazione napoletana, costituisce un unico agglomerato urbano con i comuni limitrofi di Pompei e Castellammare di Stabia. Questa vicinanza con l'immediato hinterland partenopeo lo rende legato ad esso anche dal punto di vista sociale e culturale.\nGeografia fisica.\nTerritorio.\nPrimo comune dell'agro nocerino sarnese per popolazione, la sua superficie pianeggiante \u00e8 ubicata alle pendici del Vesuvio ed \u00e8 attraversata dal fiume Sarno, che separa in due zone distinte il popoloso centro urbano.\nClima.\nIl clima \u00e8 mite. La vicinanza del mare fa s\u00ec che vi sia un clima mediterraneo tipico del meridione italiano. Il tasso di umidit\u00e0 \u00e8 abbastanza elevato, soprattutto in estate dove la temperatura percepita, in passato, ha raggiunto anche i 45\u00b0.\nOrigini del nome.\nIl toponimo \"Scafati\" si dice derivi dal termine \"scafa\", ossia \"battello fluviale\", che a sua volta deriva dal latino \"scapha\". Tali mezzi, chiamati poi \"lontri\", simili alle gondole, ma con fondo piatto, erano fondamentali mezzi per la navigazione del fiume Sarno. Ed \u00e8 proprio per questa ragione, ma anche per il fatto che i palazzi del centro si affacciano pittorescamente sul fiume, che la citt\u00e0 di Scafati era un tempo indicata con il nome di \"Piccola Venezia\".\nSecondo altre fonti, la citt\u00e0, come spesso accadde a localit\u00e0 sorte sulle rive di un corso d'acqua, prese il nome da \"Scaphatum\", cio\u00e8 da quello che una volta assumeva il fiume Sarno nell'attraversare il territorio dell'odierna Scafati; forse perch\u00e9 in quel tratto le sue acque diventavano sensibilmente pi\u00f9 calde (nap. \"scarfato\", \u2018riscaldato\u2019). La citt\u00e0, chiamata sino al Settecento perlopi\u00f9 col suo nome italiano volgare di \"Scafatta\" (infatti in castigliano era \"Scaphata\"), vedr\u00e0 poi nell'Ottocento prevalere definitivamente quello suo latino originario di \"Scafati\", o meglio di ci\u00f2 che resta di \"vicus Scaphati\" (\u2018il borgo del fiume Scafato\u2019). Ecco infatti quanto per esempio si legge in un'antica cronaca della guerra che, a partire dal 1132, Ruggiero II di Sicilia mosse in Campania contro il conte Rainulfo d'Alife e Roberto di Capua, potenti feudatari normanni che non lo volevano accettare come loro nuovo re:\n\u2026 \"Cum ergo ad fluvium Sarni, ubi Scaphatum dicitur, pervenissent\u2026\"\n\u2026 \"Deinde turris, quae erat in praefato flumine, quod Scaphatum dicitur, continuo turricolis\u2026\"\n \u2026 \"Quam ob rem comes Ranulphus, non pauco costipatus numero galearum, ad praememoratum Scaphatum pergit\u2026\"\nFonte: \"Alexandri abbatis telesini, Rogerii Siciliae regis rerum gestarum libri quatuor\" in Giovambattista Carusio, \"Bibliotheca historica Regni Siciliae sive historicorum etc.\" Tomo I, libro II, pp.\u00a0272, 279. Palermo, 1723.\nStoria.\nEt\u00e0 Antica.\nNon si ha notizia della presenza di un insediamento umano, nell'odierna Scafati, durante la prima et\u00e0 del ferro (IX-VII sec. a.C.); in base ad alcuni scavi eseguiti nella valle in epoche diverse si ha motivo di ritenere che la popolazione del protostorico, nel corso del proprio dislocamento lungo il Sarno, non s'insedi\u00f2 nell'area che oggi appartiene al comune di Scafati, bench\u00e9 una citazione dell'Eneide identifichi i \"sarastra\" come abitanti dell'odierna Scafati. La ragione \u00e8 da ricercarsi nel fatto che il primo nucleo abitativo di Pompei era stato fondato da genti osche dedite al commercio pi\u00f9 che all'agricoltura. Il fiume Sarno era il naturale tratto d'unione fra la costa campana e il suo entroterra; su esso, gi\u00e0 dai tempi della civilt\u00e0 osca, correvano le imbarcazioni mercantili. I primi segni di attivit\u00e0 economica nel territorio di Scafati si ebbero sul fiume prima che nei campi. Due avvenimenti politici segnarono l'estendersi dell'agricoltura verso Scafati: il primo fu conseguenza della politica commerciale di Napoli che orient\u00f2 le proprie attivit\u00e0 verso il retroterra vesuviano, il secondo va collegato a un fenomeno di riversamento dei sanniti pi\u00f9 poveri delle montagne verso zone rimaste scoperte. Durante le guerre sannitiche Roma leg\u00f2 Nocera ai suoi interessi economici e militari mediante un patto federale, grazie al quale il territorio della confederazione nocerina sarebbe rimasto esente da ogni influenza di legislazione romana, insomma, in piena autonomia economica e amministrativa.\nEruzione 79 d.C..\nIl territorio pompeiano continu\u00f2 a godere dei benefici della feracit\u00e0 del suolo e la popolazione a fruire delle conseguenze degli intensi scambi commerciali con le altre regioni italiche, finch\u00e9 il terremoto del 62 e l'eruzione del 79 vennero a turbare una vita fondata sul lavoro e sull'agiatezza. Nella storiografia locale, tutta la campagna dell'Ager Nucerinus viene associata alla stessa sorte delle campagne pompeiane, ma in realt\u00e0 le cose dovettero andare in altro modo. Infatti i ritrovamenti nella zona dimostrano che essa costitu\u00ec una via di scampo, dove, chi era riuscito a salvarsi ha potuto rifarsi una vita.\nMedioevo.\nQuindi la vita economica riprese a dispetto di ogni difficolt\u00e0, e la produttivit\u00e0 agricola crebbe al punto di destare le mire dei duchi napoletani a partire dal VI secolo. La valle continu\u00f2 a gravitare nell'area bizantina, finch\u00e9, nel 601, Arechi, duca di Benevento, l'occup\u00f2 dopo feroci devastazioni. Nel 652 Sarno passava sotto la dominazione longobarda. Il corso del fiume Sarno cess\u00f2 di essere la linea di delimitazione tra i due principati. Fu cos\u00ec che il territorio di Scafati rimase ancora assegnato al Ducato di Napoli, ma la separazione fra i due stati non garantiva una pace sicura alle popolazioni poste lungo la linea di confine. Infatti, alcuni mutamenti politici portarono alla ridefinizione dell'assetto territoriale e dall'anno 848 il territorio di Scafati entr\u00f2 a far parte della valle del Sarno, passando dalla dominazione bizantina a quella longobarda del principato di Salerno. Nel 1140 Ruggiero II divenne re di Sicilia e di Puglia. Ci\u00f2 port\u00f2 sicurezza nelle campagne, perch\u00e9 determin\u00f2 la cessazione delle furibonde guerre combattute fra i conti e i principi. Il Catalogus baronum riporta notizia di un Signore a Lettere e di un altro a Nocera, e nulla pi\u00f9. L'assenza di altri baroni nella valle conferma l'ipotesi della demanialit\u00e0 della zona, che era sottoposta a particolare amministrazione per ci\u00f2 che concerneva il rendimento dei terreni e la loro concessione, ma a nessuna soggezione politica. Quando quella terra si avvi\u00f2 a ridiventare coltivabile e una popolazione inizi\u00f2 a fermarsi per lavorarla e abitarvi, fu donata a Riccardo Filangieri.\nEstintasi la famiglia Filangieri, la terra di Scafati ritorn\u00f2 al regio demanio e segnatamente alla corona angioina. La nuova situazione non fu certo migliore: alla tolleranza degli Svevi si sostitu\u00ec un'ostinata e crudele intransigenza che imped\u00ec all'Italia meridionale e alla Sicilia di raggiungere lo splendore che aveva cominciato ad annunciarsi sotto la caduta dominazione. La presenza di una monarchia stabile a Napoli, per\u00f2, determin\u00f2 miglioramenti nelle condizioni di vita nella citt\u00e0 e un nuovo e pi\u00f9 intenso rapporto con la vicina campagna. L'agro nocerino sarnese, si trov\u00f2 cos\u00ec investito di pi\u00f9 larghe e frequenti richieste di vettovagliamento, il che dette impulso allo sviluppo e all'incremento dell'agricoltura. Nel 1284, Carlo II d'Angi\u00f2 concesse la terra di Scafati al monastero di S. Maria di Realvalle come un feudo nobile. L'abbazia tenne il feudo sino ad alcuni anni prima del 1355, quando la regina Giovanna I lo concesse al Gran Siniscalco del Regno, Niccol\u00f2 Acciaiuoli. Da qui il feudo torn\u00f2 nuovamente nelle mani dell'abbazia alla quale fu tolto definitivamente nel 1464 per donazione fattane da papa Pio II a suo nipote Antonio Piccolomini, liberatore della terra scafatese. Con quest'ultimo passaggio si chiuse la lunga serie di infeudazioni cui fu esposta la terra di Scafati.\nEt\u00e0 moderna.\nIntorno all'anno 1532 si verificarono alcuni fattori favorevoli al miglioramento dell'economia agricola: ai terreni vulcanici fertilissimi, si aggiunsero quelli ricavati dalla riduzione dell'area boschiva, rendendo cos\u00ec possibile l'estendersi dell'area messa a coltura; furono impiantati opifici e mulini feudali in localit\u00e0 Bottaro e fu aperta la strada regia, lungo la quale si intensific\u00f2 il traffico commerciale. Erano i segni della nuova mentalit\u00e0 rinascimentale e dell'influenza economica e finanziaria della scoperta dell'America, seguita dal rialzo dei prezzi e dalla rivalutazione dei terreni. Scafati ne fu direttamente investita e cos\u00ec il suo territorio assunse un'importanza mai avvertita prima che la posizion\u00f2 al centro dei commerci e dei transiti nella valle del Sarno, nel momento in cui i traffici si incrementavano e il passaggio delle merci sul fiume avvertiva un proficuo sviluppo. Questa situazione di benessere richiam\u00f2, sul posto pi\u00f9 vicino al fiume, nuova gente, e avrebbe di l\u00ec a poco dato inizio a una floridezza economica senza precedenti, se il signore di Scafati non avesse modificato l'alveo del fiume, causando il disastroso impaludamento di buona parte dei terreni. Connessa all'incremento demografico ed economico fu l'estensione dell'insediamento urbano. Il centro storico, che ancora oggi viene chiamato Vitrare, cominci\u00f2 invece a sorgere e a svilupparsi nella seconda met\u00e0 del XVIII secolo. Infatti il fiscalismo spagnolo, la degradazione ecologica della valle da Scafati a Sarno, il calo della popolazione e le epidemie del secolo, non poterono certo incoraggiare uno sviluppo urbanistico.\nNel biennio 1647-48 la valle fu teatro della guerra fra le forze popolari e quelle baronali come riflesso immediato della rivolta di Masaniello, scoppiata pochi mesi prima a Napoli. La sua caduta in mano alle forze baronali segn\u00f2 l'inizio di un triste periodo di sottomissione alla volont\u00e0 dei baroni. Un secolo e mezzo dopo, l'ideale rivoluzionario della repubblica partenopea, nell'Agro e a Scafati in particolare, ebbe vita brevissima. Le classi intellettuali rimasero indifferenti o volutamente estranee al movimento delle idee e non si lasciarono travolgere dai fatti. In questa zona la repubblica fu una ventata insignificante che non vide pi\u00f9 rivivere l'ardore e il coraggio testimoniati dall'aspra guerra contadina del tempo di Masaniello.\nIl Comune di Scafati venne travolto nel 1707 dalla caduta abbondante di piroclasti del Vesuvio insieme ai comuni di Striano, Torre del Greco e Boscotrecase. Danni alle coltivazioni, centinaia di feriti.\nFu importante centro industriale tessile e dell'armeria sotto il Regno delle Due Sicilie. Infatti, l'allora re Ferdinando II istitu\u00ec un polverificio e realizz\u00f2 un'opera di rettifica del basso corso del fiume Sarno per il trasporto delle polveri da sparo dall'opificio verso il mare, intervento che risolse anche diversi problemi per la popolazione legati alle continue esondazioni del fiume. Inoltre, sempre sotto la reggenza di Ferdinando II, fu costruito uno scalo ferroviario sulla storica linea Napoli - Portici, la prima ferrovia d'Italia, quando questa fu allungata fino a Nocera Inferiore.\nEt\u00e0 contemporanea.\nIl 29 marzo 1928 la frazione \"Valle di Pompei\" fino ad allora facente parte di Scafati, venne scorporata e insieme ad altre porzioni di territori cedute da altri quattro comuni, divennero comune autonomo, e in cambio Scafati \"ricevette\" la frazione di Bagni dalla cittadina confinante, Angri.\nSeconda guerra mondiale.\nDurante la seconda guerra mondiale, in Italia molte piccole citt\u00e0 non furono toccate dal conflitto. La citt\u00e0 di Scafati era una di queste, finch\u00e9 un giorno una pattuglia britannica e una tedesca si scontrano nelle sue strade. In quel periodo Scafati era una citt\u00e0 di 15000 abitanti circa. Come oggi (2014) c'era il ponte di pietra che attraversa il fiume Sarno che divide la citt\u00e0 in due. In periferia c'erano molte piccole \"masserie\" dalle quali dipendeva l'economia della cittadina.\nScafati quindi di per s\u00e9 era un posto tranquillo, ma siccome si trovava sulla strada principale per Napoli, nei suoi vicoli stretti e tortuosi, i tedeschi avevano deciso di ritardare l'avanzata delle unit\u00e0 corazzate britanniche che erano penetrate attraverso le montagne a nord di Salerno. Verso le 11:00 del 28 settembre 1943, le pattuglie blindate inglesi si avvicinarono alla cittadina, muovendosi con cautela, attraverso le campagne. A sud della citt\u00e0 furono fermate da alcuni abitanti alquanto esaltati, facenti parte del primo gruppo armato di resistenza del meridione d'Italia, denominato \"Gruppo 28 Settembre:\" alcuni portavano fucili e indossavano bracciali con sopra cucite delle croci rosse. Altri possedevano delle bombe a mano che avevano rubato ai tedeschi.I partigiani informarono il comandante britannico che il ponte davanti a loro era stato minato e assediato dalle mitragliatrici tedesche. \nComandante britannico era il tenente colonnello irlandese Michael Forrester (31 agosto 1917 \u2013 15 ottobre 2006), al comando del \"1/6\u00b0 del Queen's Royal Regiment\", meglio conosciuto come i \"Topi del Deserto\" (\"Desert Rats\"). Egli posizion\u00f2 uno dei suoi carri armati all'altezza di una curva nella strada che portava in citt\u00e0 nelle cui vicinanze c'era il ponte. Un \"tommy\" (soprannome che gli inglesi davano ai propri soldati) sal\u00ec in cima a una casa per osservare di vedetta, individuando un cannone anticarro in piazza vicino al ponte, puntato su di loro. A questo punto un \"Bren gun carrier\" (piccolo veicolo corazzato cingolato inglese) espose il \u201cnaso di ferro\u201d oltre la curva avanzando ma venendo subito raggiunto da raffiche di proiettili di mitragliatrice. \nNel frattempo, alcuni italiani si offrirono di guidare un piccolo gruppo di soldati britannici per la citt\u00e0 ritornando poi attraverso il fiume. Sopraggiunsero molti veicoli mentre un gruppo di ufficiali e soldati si era raccolto dietro un carro armato per discutere della situazione. Il tenente colonnello prese un \"tommy gun \"(soprannome inglese del \"mitra Thompson\") e port\u00f2 con s\u00e9 due dei suoi uomini nella casa pi\u00f9 vicina al ponte. Dal tetto, individuarono un cannone anticarro e un carro armato \"Mark III \"vicino al ponte. Aprirono il fuoco sui \"serventi al pezzo\" costringendoli a disperdersi. Anche il carro armato indietreggi\u00f2 attraverso il ponte. A questo punto l'ufficiale scese gi\u00f9 e ordin\u00f2 di convertire la casa in un posto di osservazione.\nNello stesso istante, una squadra mortai britannica si spost\u00f2 iniziando a sparare lontano. Due soldati americani, S/Sgt. Don Graeber di Salt Lake City, e Pvt. John Priester di New York, erano seduti in una jeep a guardare il procedimento con molta attenzione. I due erano l\u00ec per riportare indietro i prigionieri tedeschi per l'interrogatorio. Gli inglesi stavano avendo la meglio sui tedeschi, cos\u00ec i \"Jerries\" (soprannome inglese per i soldati tedeschi) andarono via dal ponte. Il ponte non era stato minato, come si era temuto, ma c'erano diverse scatole di esplosivo ad alto potenziale sparse qua e l\u00e0.\nLa battaglia si spost\u00f2 cos\u00ec verso l'altro lato della citt\u00e0. Furono avvistati altri tre carri armati tedeschi mentre quelli britannici si preparavano ad affrontarli. Sul lato liberato del ponte, gli italiani stavano arrivando entusiasti dalle case trasportando frutta e vino. Attraverso il ponte la lotta era ancora in corso, ma i tedeschi iniziavano a soccombere.\nUn gruppo di tre famosi corrispondenti di guerra segu\u00ec a piedi il corso della battaglia. Il Bren Gun Carrier li precedeva dietro l'angolo, ma fu completamente distrutto dal colpo di un carro tedesco Mark III e con esso i tre corrispondenti britannici rimasero uccisi.\nGli inglesi risposero al fuoco spingendo i tedeschi fuori da Scafati, in direzione di Napoli. Non appena l'ultimo carro armato tedesco ebbe lasciato la citt\u00e0, inizi\u00f2 a cadere la pioggia che ebbe una sorta di effetto rilassante sulla cittadinanza. Finalmente i tedeschi erano andati via, ma erano rimaste le cicatrici della battaglia. Quindi furono esaminati gli edifici in frantumi e i corpi straziati che si trovavano nelle strade. Poi i cittadini tornarono tranquillamente alle loro case per riprendere le loro vite da dove erano state interrotte.\nI tre corrispondenti di guerra che persero la vita erano Alexander Austin, Stewart Sale e William Munday. Le loro salme, alla fine del conflitto, furono trasportate nel \"Salerno War Cemetery\", uno dei pi\u00f9 grandi cimiteri di guerra inglese, che si trova a Salerno sulla Strada statale 18 presso Montecorvino Pugliano. Il cimitero ospita le spoglie di 1653 inglesi, 27 canadesi, 10 australiani, 3 neozelandesi, 9 sudafricani, 33 indiani, 111 non identificati per un totale di 1846 militari caduti in Italia Meridionale.\nI tedeschi spinti verso Napoli passarono per il comune di Poggiomarino dove, nella scuola in contrada Tortorelle, avevano allestito un ospedale militare per i feriti. Nel cortile adiacente alla scuola vennero seppelliti i morti che successivamente, dopo la guerra, furono esumati e portati in patria.\nOnorificenze.\nScafati \u00e8 tra le citt\u00e0 decorate al valor militare per la guerra di liberazione, insignita il 9 maggio 1994 della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nNel 2021 viene conferita la\nCittadinanza onoraria alla Senatrice della Repubblica Italiana Liliana Segre nata a Milano il 10 settembre 1930.\nMonumenti e luoghi d'interesse.\nArchitetture religiose.\nSantuario di Maria Santissima Incoronata dei Bagni.\n\u00c8 costruito interamente in stile tardo-barocco napoletano, annunciando in diversi tratti anche un pieno stile rococ\u00f2, che tuttavia influenz\u00f2 in minor modo la regione. La facciata, che nelle diverse linee ondulate, per rientranze e sporgenze, risente pienamente del barocco, presenta un portale centrale e altri due minori che fanno accedere al sagrato del santuario; da qui si passa all'entrata. L'imponente struttura \u00e8 costituita da tre navate ben sviluppate, di cui la principale \u00e8 sormontata da un affresco raffigurante la risurrezione di Cristo. Al di sopra dell'entrata vi \u00e8 l'organo, decorato da porcellana e palme in bronzo, il tutto per accogliere le alte canne che si protendono verso l'alto, nel tipico stile del '600.\nLa bassa cupola \u00e8 affrescata con scene della vita popolare, specialmente di scene della fonte miracolosa e dei miracoli operati dalla Madonna. Anche l'altare che ospita il bellissimo dipinto della Vergine dei Bagni \u00e8 in pieno stile barocco, per la presenza dei coloratissimi marmi che si accomunano opportunamente ai due quadri del '900 ai lati del presbiterio. La caratteristica festa, verso la fine di maggio, \u00e8 un'attrazione per tutta la piana: si organizza il classico \"carrett\u00f2n' 'e vagne\" e si rende omaggio alla Madonna alla miracolosa fonte dove circa 200 anni prima accaddero miracoli inspiegabili. Una tradizione vuole che, sempre durante la festa, si debba passare la mano sull'altare perch\u00e9 impregnato del sudore della Madonna.\nChiesa di Santa Maria delle Vergini.\nLa Chiesa di Santa Maria delle Vergini \u00e8 il pi\u00f9 importante edificio di culto di Scafati. Costruita nel XV Secolo, \u00e8 in stile Rinascimentale. La storia narra che la Madonna delle Vergini era destinata ad un paese diverso da Scafati, ma la statua, arrivata sul ponte, inizi\u00f2 ad appesantirsi e i buoi che la trasportavano non riuscirono pi\u00f9 a muoversi, cos\u00ec si decise di portare la statua nella vicina chiesa.\nChiesa Madonna delle Grazie.\nDi chiaro stile Rinascimentale la chiesa della Madonna delle Grazie, detta anche Madonna dei Muroli, \u00e8 a croce latina a navata unica con una cupola bassa sul transetto; nell'area del presbiterio si innalza il trono di Santa Maria delle Grazie, dove si venera l'omonima statua che, secondo quanto vuole la leggenda, ha cacciato via tutti gli insetti che devastavano il raccolto. La statua \u00e8 stata scolpita da scalpello anonimo, in legno policromo attorno il 1700. La raffigurazione della vergine \u00e8 anomala, infatti la Madonna porge una mela al suo figlio che ha nelle braccia, mentre un angelo con due grappoli d'uva invita i fedeli all'adorazione.\nLa chiesa ospitava quadri e opere di pregevole fattura che sono andati persi con un furto agli inizi del Novecento. \u00c8 molto spoglia anche se la navata centrale \u00e8 decorata da altorilievi, come l'interno della cupola e il presbiterio. Nel transetto di sinistra si innalza l'altare privilegiato del sacro cuore di Ges\u00f9. La chiesa ha anche quattro cappelle lungo la navata centrale; a destra abbiamo la cappella del crocifisso e quella di sant'Antonio da Padova. A sinistra una nella quale c'\u00e8 il confessionale e un'altra dove si venera san Giuseppe. Nel transetto di destra abbiamo l'assunta e nel presbiterio San Vito e San Vincenzo Ferreri.\nChiesa di San Francesco di Paola.\nLa piccola chiesa di San Francesco di Paola sorge nel bel mezzo del corso Nazionale; essa ha un imponente facciata riccamente decorata risalente al XIX secolo. L'interno \u00e8 a croce greca, il soffitto presenta affreschi con scene di vita di San Francesco ed una vetrata colorata sul lato destro. Anche se l'edificio \u00e8 molto piccolo un tempo era il principale luogo dove si venerava il santo a Scafati (che poi \u00e8 stato trasferito nella nuova chiesa); esso era posto sull'altare maggiore, oggi \u00e8 luogo della venerazione del santissimo sacramento.\nNuova chiesa di San Francesco di Paola.\nLa nuova chiesa di San Francesco di Paola a pianta centrale, \u00e8 costituita da un corpo che va a restringersi man mano che si arriva al presbiterio. La parte iniziale \u00e8 costituita in alto da una grande vetrata (presente anche sul lato destro) molto colorata e la parte bassa da grandi portoni riccamente decorati. La statua in legno policromo del santo \u00e8 anonima e non si ha nessuna data su quando sia stata realizzata. Di pregevole fattura il quadro della vergine che si trova nella parte alta del lato sinistro. La chiesa di San Francesco di Paola \u00e8 la pi\u00f9 recente chiesa costruita a Scafati.\nAbbazia di Santa Maria di Realvalle.\nCi\u00f2 che resta dell'antica struttura dell'abbazia di Santa Maria di Realvalle lo si pu\u00f2 visitare a San Pietro. L'abbazia \u00e8 stata per met\u00e0 distrutta a causa di un disastroso terremoto nel 1564; essa fu costruita da Carlo I d'Angi\u00f2 per celebrare la vittoria nella battaglia di Benevento nel 1270. La struttura \u00e8 composta dal corpo dell'abbazia ed una chiesa, con stili architettonici che vanno dal gotico al barocco; la nuova abbazia sorta vicino a quella antica, \u00e8 affidata alle suore francescane alcantarine. Oggi si trova in un grave stato di degrado ed \u00e8 fortemente pericolante.\nArchitetture civili.\nPolverificio Borbonico.\nL'ex Real polverificio Borbonico \u00e8 un'antica struttura dove si analizzava la polvere da sparo prima di passare nelle officine. Costruito nel 1851 la struttura \u00e8 formata da una imponente facciata, con all'interno la cappella di santa Barbara patrona degli artificieri, oggi sconsacrata, \u00e8 usata come auditorium. Nel febbraio 2017, parte del giardino retrostante, di 11 ettari, \u00e8 stato soggetto ad un incendio.\nPalazzo Mayer.\nIl palazzo Mayer era l'antica casa della famiglia Mayer, una delle pi\u00f9 grandi famiglie tessili nella valle del Sarno. Costruito attorno il XIX secolo, oggi \u00e8 il municipio.\nVilla comunale.\nLa Villa comunale o Parco Wenner, (prima met\u00e0 dell'800) conserva un esemplare di Jubaea spectabilis che per dimensioni \u00e8 il pi\u00f9 grande in Europa .\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. La nazionalit\u00e0 maggiormente rappresentata in base alla percentuale sul totale della popolazione residente era:\nReligione.\nLa maggioranza della popolazione \u00e8 di religione cristiana appartenente principalmente alla Chiesa cattolica; la chiesa madre del comune appartiene alla diocesi di Nola, cos\u00ec come la maggior parte delle parrocchie. La chiesa della Madonna dei Bagni \u00e8 amministrata dalla diocesi di Nocera Inferiore-Sarno. Appartiene all'arcidiocesi di Sorrento-Castellammare di Stabia la parrocchia del Sacro Cuore (Mariconda).\nL'altra confessione cristiana presente \u00e8 quella evangelica con una comunit\u00e0: Chiesa evangelica pentecostale ADI.\nFra altre confessioni religiose \u00e8 presente anche quella dei testimoni di Geova con una Sala del Regno in cui si radunano quattro congregazioni (di cui anche una di Pompei). Ogni settimana la Sala del Regno di Scafati \u00e8 frequentata in totale da circa 500 persone.\nTradizioni e folclore.\nForme di musica popolare.\nLa \"tammurriata\" utilizza particolari strumenti musicali: la gi\u00e0 citata tammorra, formata da una pelle tesa su un cerchio di legno su cui sono fissati dei sonagli detti \"'e cicere\" o \"'e cimbale\"; le castagnette o nacchere, intagliate nel legno e costituite da due parti unite fra loro da un cordoncino. In alcune zone le castagnette vengono distinte in \"maschio\" e \"femmina\" a seconda che vengano suonate rispettivamente con la destra o con la sinistra. \u00abQuesto esempio riporta ad un'antica simbologia del corpo secondo la quale l'uomo, il suo corpo in genere, \u00e8 per met\u00e0 maschile e per met\u00e0 femminile. Una visione del genere, tipica del mondo antico ed orientale, si ritrova per\u00f2 anche nella concezione della divinit\u00e0 nel Meridione. Alcune Madonne, ad esempio, hanno nella raffigurazione iconografica il sole (sulla destra) e la luna (sulla sinistra), ovvero il \"maschile\" e il \"femminile\"\u00bb (Sergio De Gregorio, nell'opuscolo allegato all'LP \"Musica e canti popolari della Campania - vol. 1\").\nAlla tammorra e alle castagnette si possono aggiungere anche: il putip\u00f9 o caccavella (tamburo a frizione costituito da una pentola di terracotta o scatola di latta ricoperta da una pelle, su cui \u00e8 fissata una canna); il triccheballacche o scetavajasse (composto da tre martelletti di legno di cui quello centrale fisso, martelletti ai quali possono essere applicati anche dei sonagli); la tromba degli zingari o scacciapensieri o marranzano. Il rappresentante illustre della \"Tammurriata\" \u00e8 Antonio Matrone ('O Lion) col suo gruppo definito \"A Paranza do' Lione\".\nL'altra grande forma di musica popolare \u00e8 \"A Fronna e Limone\" (fronda di limone). Quest'ultima \u00e8 una particolare forma di canto campano, eseguito a distesa e senza accompagnamento strumentale.\nPer quel che riguarda i testi, in genere si attinge ad un vasto repertorio di \"fronne\" che per\u00f2, a seconda della circostanza, possono essere variate, rimescolate o improvvisate in parte dall'esecutore (e ci\u00f2 avviene massimamente quando le \"fronne\" sono articolate tra due o tre persone che si rispondono e dialogano con tali canti). Per questa loro disponibilit\u00e0 al dialogo, le \"fronne\" sono state anche utilizzate come comunicazione con i carcerati. Infatti per il passato, era abbastanza frequente sentir cantare sotto le carceri alcuni tipi di \"fronne\", articolate da parenti o amici di reclusi. Spesso erano informazioni che si davano al carcerato, messaggi d'amore, parole di conforto, il tutto articolato con un linguaggio oscuro e gergale che sfuggiva anche alla comprensione dei secondini.\nNella tradizione pi\u00f9 classica, esiste, un repertorio di \"fronne\" pi\u00f9 ritualizzate, le cui tematiche si riferiscono all'amore, a fatti sessuali e alla morte. Il protagonista indiscusso di questa particolare forma di canto e \"Z\u00ec Giannino Del Sorbo\" senza ombra di dubbio il pi\u00f9 grande frondaiolo vivente.\nFesta di \"Bagni\".\nUna festa considerata emblematica per tutto l'agro nocerino sarnese \u00e8 la festa della \"Madonna dei Bagni\", si svolge a Bagni, localit\u00e0 agricola situata in periferia di Scafati al confine con Angri.\nUna festa tipicamante primaverile che si consuma nei suoi rituali nelle masserie dove si canta e si danza a ritmo di \"tammorra\" e \"castagnette\" (tamburo e nacchere). Scritti antichi ci riportano ai festeggiamenti per i quali la plebe rurale traeva ispirazione dalle \"Feste Ilarie\", che celebravano la morte e resurrezione di Attis. Antropologicamente nell'antichit\u00e0 pagana il dio della natura rinasce in questo periodo. Festeggiamenti quindi per l'alterna vicenda della natura che fiorisce a nuova vita. Morte e vita, nel mondo rurale si identificano: dalla morte del seme consegue la nascita della pianta. Altro elemento di vita \u00e8 l'acqua. Su queste premesse si innesta il rito religioso che nei giorni della festa dell'Ascensione, sulla Statale 18, nei pressi del seicentesco Santuario, si celebra in onore della \"Madonna dei Bagni\". La festa, secondo autorevoli studiosi, rientra nel culto delle \"Sette Madonne\" in Campania. A Bagni, oltre al Santuario di S. Maria Incoronata dei Bagni, risalta la fonte ('o fuosso) che contiene l'acqua ritenuta miracolosa; dove una vecchietta intinge una penna di gallina nell'olio santo, unge e benedice la gente. Altre peculiarit\u00e0 del \"fosso\" sono: la camomilla, i papaveri e \"'o Vacille cu' 'e rrose\", bacinella con petali di rose maggiaiole che vengono, secondo la leggenda, benedetti da un \"Angelo\" che passa nei campi la notte precedente l'Ascensione, donando ai fiori tipici della festa propriet\u00e0 taumaturgiche e purificatorie. Icona mobile della festa \u201cIl Carrettone\u201d. Anticamente i signorotti del napoletano raggiungevano Bagni con il \"Bleak\", vettura di lusso trainata da cavalli dove prendevano posto le \"maeste ncannaccate\", signore con vistosi gioielli al collo.\nI contadini invece si servivano dei comuni carretti che per l'occasione \"annoccavano\" (addobbavano) con fronde e fiori di carta velina, per copertura, come riparo dal sole, venivano sistemate delle lenzuola. Da tali carretti deriva il nome \"'O Carrettone 'e Vagne\". Tale mezzo di viaggio, la cui ultima apparizione risaliva al lontano 1954, \u00e8 stato riproposto, nel pieno rispetto dell'antica tradizione, dal 1982 al 1987, fino a quando la festa non ha subito un processo di trasformazione con l'immissione di elementi spurii che non hanno nessuna congruenza culturale - antropologica con la memoria autentica.\nIl \"Carrettone\" era preceduto, nel suo \"viaggio\", da un folto gruppo di ragazzi che indossavano \"antrite\", collane di noccioline e castagne e che \"guidavano\" il tipico \"chirchio\", cerchio di bicicletta o di botte, anch'esso \"annoccato\" con fiori di carta, penna di gallina e immaginetta della Madonna.\nLa Festa della Madonna dei Bagni conserva oggi il suo fascino in ragione delle esibizioni spontanee della gente che rimane protagonista autentica quando accompagnandosi con le inseparabili \"castagnette\" si disinibisce e si esprime a lungo in una frenetica \"tammurriata\" collettiva.\nCultura.\nMusica.\nScafati si contraddistingue per la sua profonda e radicata tradizione di musica popolare: nelle sue periferie ancora a vocazione fortemente agricola, si conservano la suggestioni della \"Tammurriata\" che prende il nome dal tamburo che scandisce il ritmo, detto \"tammorra\" o \"tammurro\".\nOriginario di Scafati sarebbe stato, secondo la tradizione, Felippo Sgruttendio (detto per questo \"de Scaphato\") autore di una raccolta di sonetti e canzoni in dialetto napoletano dal titolo \"La tiorba a taccone\", pubblicata per la prima volta nel 1646. N. Sapegno cos\u00ec ebbe a definire l'opera: \"un canzoniere in vita e in morte di una Cecca, gustosa parodia, ricca di pittoreschi quadretti di vita popolana, dei modi e dei temi della lirica amorosa contemporanea\".\nGeografia antropica.\nNel centro cittadino di Scafati in piazza Vittorio Veneto si trova la chiesa di Santa Maria delle Vergini, santo patrono della citt\u00e0.\nDalla piazza centrale, a pochi metri \u00e8 possibile raggiungere il Municipio chiamato Palazzo Mayer, dove alle sue spalle si trova la Villa Comunale chiamata Parco Wenner. Il centro \u00e8 formato dal corso principale della citt\u00e0 Corso Nazionale; altre vie frequentate sono via Giovanni XXIII e via Martiri d'Ungheria.\nIl centro storico si sviluppa dei dintorni della Chiesa Madre ed \u00e8 denominato quartiere Vitrare, poich\u00e9 nel 1700 gran parte degli abitanti erano dediti alla vetrificazione delle stoviglie di terracotta. Il manufatto di terracotta (stoviglie, tegami etc.) veniva calato a mano in una tinozza, al cui interno c'era un composto di piombo (l'abbaiacca), e poi veniva infornato ad altissime temeprature.\nFrazioni.\nLa citt\u00e0 \u00e8 suddivisa in varie frazioni:\nLe due frazioni \"Ventotto\" e \"Trentuno\" si chiamano in tal modo, poich\u00e9 si fa riferimento alla numerazione delle cabine dell'acqua che anticamente servivano per irrigare i campi, che si trovavano lungo l'ex canale Conte di Sarno.\nInfrastrutture e trasporti.\nStrade.\nLe principiali strade extraurbane che attraversano il territorio sono:\nFerrovie.\n\u00c8 servita della Stazione di Scafati (Circumvesuviana) e della Ferrovia Napoli-Salerno con la Stazione di Scafati gestita da RFI.\nFra il 1911 e il 1952 Scafati era servita dalla tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS).\nSport.\nLa principale squadra di calcio della citt\u00e0 \u00e8 la Scafatese Calcio 1922, che conta anche due partecipazioni in Serie B. La squadra di pallacanestro \u00e8 invece la societ\u00e0 Scafati Basket 1969, tra le principali del suditalia e che ha militato anche in Serie A. Attualmente, milita in Serie A2.\nNel comune ha sede una societ\u00e0 femminile di pallavolo: la Volley Scafati fondata nel 1967. Nella stagione 1983-1984 la compagine di pallamano Cierre Scafati \u00e8 stata campione d'Italia.\nIn occasione dei XX Giochi Olimpici Invernali di Torino del 2006 la fiamma olimpica attravers\u00f2 le vie di Scafati.\nDal 2015, presso il Centro Sportivo Gymnasium, la citt\u00e0 ospita il trofeo di Nuoto per Salvamento \"Trofeo Gymnasium Scafati\".\nLa citt\u00e0 di Scafati \u00e8 stata proclamata \"Citt\u00e0 Europea dello Sport\" per l'anno 2016 dall'ACES (\"Associazione delle Capitali Europee dello Sport\").\nScafati ha alle sue spalle una forte tradizione sportiva, che si esprime in differenti discipline."}
{"id": "642078", "revid": "5097575", "url": "https://it.wikipedia.org/wiki?curid=642078", "title": "Damon Gough", "text": ""}
{"id": "642079", "revid": "1149807", "url": "https://it.wikipedia.org/wiki?curid=642079", "title": "Icewind Dale", "text": "Icewind Dale \u00e8 un videogioco di ruolo sviluppato da Black Isle Studios pubblicato nel 2000. Il gioco \u00e8 ambientato nella \"Valle del Vento Gelido\" (ossia \"Icewind Dale\"), una regione dei \"Forgotten Realms\" per \"Dungeons &amp; Dragons\", ma gli eventi hanno luogo decine di anni prima degli eventi descritti nei libri di R. A. Salvatore che hanno reso popolare l'area, fra i quali la \"Trilogia delle terre perdute\".\nNel 2001 \u00e8 stata pubblicata per il gioco un'espansione intitolata \"Icewind Dale: Heart of Winter\"\nTrama.\nIl gioco comincia nella cittadina di Easthaven, dove la compagnia di avventurieri del giocatore si sta riposando in una taverna locale. Subito dopo, il capo della cittadina, Hrothgar, invita gli avventurieri a prendere parte ad una spedizione verso un'altra cittadina, Kuldahar, da cui sono giunte recentemente voci di strani accadimenti. Prima che il gruppo sia riuscito a giungere a destinazione, subisce un'imboscata da parte di una banda di giganti del gelo; nell'agire, le creature causano una valanga che distrugge apparentemente l'intera spedizione con l'eccezione degli avventurieri del giocatore e blocca la strada che riportava a Easthaven.\nLa compagnia prosegue verso Kuldahar, dove incontra un arcidruido, Arundel. Il druido spiega che in seguito ad una forza maligna che sta terrorizzando Kuldahar, il magico anello di calore che circonda la grande quercia, attorno alla quale la cittadina \u00e8 stata costruita, ha cominciato ad indebolirsi. Arundel invia quindi la compagnia per tentare di individuare la fonte maligna prima che il grande albero muoia, con la conseguente rovina di Kuldahar. Dopo un insuccesso nel tentativo di localizzare il male, Arundel chiede al gruppo di trovare un oggetto antico conosciuto come la Gemma del Cuore, cos\u00ec da scoprire pi\u00f9 in fretta la fonte del male. Il gruppo controllato dal giocatore si avventura quindi in un tempio, dove Arundel crede sia custodita la gemma, solo per venire a conoscenza di una recente razzia e del furto della pietra. Comunque, Arundel \u00e8 in grado di scoprire il luogo in cui si trovano i razziatori responsabili del furto, la caverna dell'Occhio del Drago. Dopo essersi fatta strada nella vasta rete di tunnel, la compagnia trova e sconfigge una potente creatura demoniaca, una Marilith di nome Yxunomei. Yxunomei sosteneva di stare usando la gemma per motivi personali, e menziona una vendetta e un'antica guerra con qualcuno che sarcasticamente definisce un \"vecchio amico\".\nQuando il gruppo ritorna a Kuldahar, lo ritrova sotto un assalto di orog. Dopo aver raggiunto combattendo la capanna di Arundel, il giocatore conversa con un \"doppelganger\" che ha preso le sembianze di Arundel: rivela di essere colui che ha mosso guerra contro Yxunomei, e che il vero Arundel giace morente in un'altra zona della capanna, prima di scomparire. Con un ultimo respiro, il vero Arundel dice alla compagnia di portare la Gemma del Cuore a Larrel, che si trova nell'antica fortezza elfica della Mano Mozzata, poich\u00e9 \u00e8 l'unico ad essere capace di usarla. Sfortunatamente per il gruppo, dopo l'arrivo alla fortezza Larrel viene trovato insano di mente; l'uomo farfuglia parole sconnesse riguardo a qualcosa che avrebbe liberato la sua gente ora maledetta, insieme ad un indizio su come procedere. Dopo aver completato il compito richiesto, Larrel ritrova la sanit\u00e0 mentale e usa la Gemma del Cuore per scoprire la fonte del male, che apparentemente risiede nella citt\u00e0 nanica degli abissi di Dorn.\nDopo essersi fatta strada attraverso le antiche profondit\u00e0 naniche, la compagnia raggiunge fratello Poquelin \u2013 il \"cattivo\" del gioco. Poquelin racconta di essere arrivato sul Piano Materiale in seguito all'esilio dal suo piano di esistenza imposto dai suoi superiori per vendicarsi della \"perdita di controllo\" su Yxunomei. Poquelin ha predetto che Yxunomei lo avrebbe seguito verso il Piano Materiale, cos\u00ec \u00e8 andato alla ricerca di una base per le operazioni con l'intenzione di costituire una forza militare in grado di distruggere Yxunomei. Mentre stava facendo questo, \u00e8 incappato nell'antico artefatto Creshininbon, che dichiara di essere stato \"chiamato\" a lui. Usando il suo potere per attrarre creature malefiche, Poquelin ha messo insieme un immenso esercito con il quale conquistare le terre della Valle del Vento Gelido. Dichiara che ogni cosa \u00e8 andata secondo i piani, finch\u00e9 la spedizione di Hrothgar non \u00e8 stata mandata a investigare sulle attivit\u00e0 di Yxunomei nell'area attorno a Kuldahar; cos\u00ec ha mandato i suoi giganti del gelo a causare la valanga che ha distrutto la spedizione. Apparentemente, non ha visto come una minaccia la compagnia di avventurieri del giocatore finch\u00e9 non ha rubato la Gemma del Cuore da Yxunomei, dopodich\u00e9 ha deciso di uccidere Arundel \u2013 l'unica persona che pensava fosse capace di usarla. Anche se la compagnia ha scoperto dove si trovava, grazie all'intervento di Larrel, Poquelin non \u00e8 preoccupato, perch\u00e9 ormai le sue forze sono ammassate appena al di fuori di Easthaven. Dopo aver combattuto con Poquelin, il gruppo viene teletrasportato a Easthaven, attualmente in rovina e sotto il controllo dei giganti. Dopo aver liberato i cittadini sopravvissuti e aver parlato con il chierico di Tempus locale, la compagnia si muove verso il covo di Poquelin, il tempio di Easthaven, che \u00e8 stato avvolto da una Cryshal-Tirith (elfico, significa \"torre di cristallo\"), cortesia di Creshininbon.\nAlla fine, viene rivelato che la vera intenzione di Poquelin era riaprire la Pietra di Jerrod (un portale verso l'Abisso creato molto tempo prima), cos\u00ec da poter conquistare il Nord con un esercito di demoni al suo comando. Dopo l'apertura del portale per\u00f2 il locale chierico di Tempus scaglia se stesso dentro di esso, come il chierico Jerrod aveva fatto in precedenza, sigillandolo al costo della vita. Questo d\u00e0 al gruppo abbastanza tempo per combattere Poquelin, ritornato alla sua vera forma\u00a0\u2013 il demone Belhifet. Dopo aver sconfitto Belhifet e averlo ricacciato nell'Abisso, il Cryshal-Tirith collassa, ma la compagnia riesce a fuggire in tempo. Easthaven inizia la sua ricostruzione, e il gioco finisce con la compagnia vittoriosa. Nel finale a sorpresa, il narratore del gioco e Belhifet si rivelano essere la stessa entit\u00e0; il demone dice che il suo imprigionamento (per mano della compagnia del giocatore), che dura ormai da centinaia di anni, sta per finire e che presto ritorner\u00e0 a camminare sul Piano Materiale ancora una volta.\nSe il giocatore segue un certo dialogo con Belhifet, viene rivelato che Creshininbon lo sta conducendo alla morte, tradendolo. L'artefatto infatti non sar\u00e0 d'accordo con lo schema di Belhifet di aprire un portale demoniaco.\nModalit\u00e0 di gioco.\nLo stile del gioco di \"Icewind Dale\" \u00e8 del tutto simile a quella di \"Baldur's Gate\". Come quest'ultimo \u00e8 basato sulle regole di AD&amp;D2ed, modificate per poter essere adattate alle rigidit\u00e0 di un videogioco: il sistema di combattimento \u00e8 un adattamento in quasi sistema real-time del normale sistema di combattimento a turni di \"Dungeons &amp; Dragons\", tiro di dado e tutto avviene automaticamente, senza che venga richiesta la partecipazione del giocatore, anche se \u00e8 possibile mettere in pausa in ogni momento per assegnare gli ordini ai membri della compagnia di avventurieri (che normalmente viene definita con il termine inglese \"party\").\nIl giocatore inizia il gioco generando un party di fino a sei personaggi, ma non pu\u00f2 reclutare PNG com'era possibile in alcuni altri giochi che sfruttavano l'Infinity Engine. La generazione del personaggio \u00e8 pressoch\u00e9 identica a quella di \"Baldur's Gate\", dove il giocatore deve tirare il dado virtuale per determinare le caratteristiche del personaggio (forza, destrezza, costituzione, saggezza, intelligenza e carisma), scegliere la razza e la classe, selezionare le competenze nelle armi (\"weapon proficiencies\") e scegliere gli incantesimi iniziali che ritiene pi\u00f9 utili per gli esperti di magia. Comunque, non appena il giocatore ha terminato di generare il party, i Personaggi Giocanti non hanno personalit\u00e0 selezionate, e sono tutti in grado di assumere il ruolo di \"protagonista\", con al massimo qualche differenza minore.\nUna delle differenze che si nota di pi\u00f9 rispetto a \"Baldur's Gate\" \u00e8 il maggior numero di creature: ettin, orchi, goblin e orog, ad esempio, sono fra i principali nemici in questo gioco, mentre non erano presenti nell'originario \"Baldur's Gate\". Altre differenze riguardano il pesante incremento del \"level cap\", battaglie pi\u00f9 grandi che possono arrivare a coinvolgere 20 o pi\u00f9 nemici contemporaneamente e una maggiore possibilit\u00e0 nella selezione degli incantesimi \u2013 usati da o contro il party del giocatore, incantesimi di livello 6 e oltre fanno frequenti apparizioni nel corso del gioco.\nA differenza di \"Baldur's Gate\", il gioco fa uso di un sistema di generazione semi-casuale degli oggetti; in \"Baldur's Gate\" infatti, molti oggetti erano completamente pre-posizionati \u2013 ci\u00f2 significa che gli stessi oggetti erano riposizionati nello stesso posto ogni volta che una partita veniva iniziata. In \"Icewind Dale\" comunque, molti oggetti della cui esistenza si viene a sapere solo svolgendo una \"quest\" (una missione di ricerca) sono scelti casualmente da un utile sistema di pre-generazione, cos\u00ec come gli oggetti raccolti dai cadaveri dei nemici pi\u00f9 potenti, sebbene in maniera lievemente pi\u00f9 casuale.\nCaratteristiche.\nBasato sull'Infinity Engine di BioWare, il gioco \u00e8 caratterizzato da background pre-renderizzati e da una visuale isometrica con personaggi basati su sprite. Questo motore grafico era stato utilizzato per un precedente gioco di Black Isle Studios, \"\". \"Icewind Dale\" \u00e8 basato sulle regole di \"Advanced Dungeons &amp; Dragons Seconda Edizione\".\nRispetto ai suoi predecessori, \"Icewind Dale\" \u00e8 pi\u00f9 mirato al combattimento.\nLe musiche di \"Icewind Dale\" sono state composte da Jeremy Soule, mentre le musiche di \"Icewind Dale II\" da Inon Zur, che ha anche composto la colonna sonora per \"\"."}
{"id": "642081", "revid": "51323", "url": "https://it.wikipedia.org/wiki?curid=642081", "title": "Ruby Stevens", "text": ""}
{"id": "642083", "revid": "125316382", "url": "https://it.wikipedia.org/wiki?curid=642083", "title": "Rosamund Pike", "text": " \n\u00c8 divenuta nota grazie al ruolo della \"Bond girl\" Miranda Frost ne \"La morte pu\u00f2 attendere\" (2002), per poi interpretare Jane Bennet in \"Orgoglio e pregiudizio\" (2005). I suoi film successivi comprendono il dramma \"An Education\" (2009), \"We Want Sex\" (2010), la commedia \"La versione di Barney\" (2010) e \"Jack Reacher - La prova decisiva\" (2012).\nNel 2014 \u00e8 stata apprezzata dalla critica per la sua interpretazione di Amy Elliott-Dunne ne \"L'amore bugiardo - Gone Girl\" di David Fincher, per il quale \u00e8 stata candidata al Golden Globe, al Premio BAFTA, allo Screen Actors Guild Award, al Critics Choice Award e al Premio Oscar come miglior attrice protagonista. Nel 2019 ha ricevuto una seconda candidatura al Golden Globe per \"A Private War\" e si \u00e8 aggiudicata il Premio Emmy come miglior attrice in un corto commedia per \"State of the Union\". Nel 2021 ha vinto il Golden Globe per la migliore attrice in un film commedia o musicale per \"I Care a Lot\".\nBiografia.\n\u00c8 l'unica figlia di Caroline Friend e Julian Pike, entrambi artisti musicali: lui \u00e8 un cantante d'opera, oggi professore e capo dipartimento al conservatorio di Birmingham, mentre lei una violinista. Frequenta la Badminton School a Bristol per poi studiare letteratura inglese al Wadham College di Oxford, dove si laurea; durante quel periodo diviene amica di Chelsea Clinton. Abile studentessa, riceve il First Class nel suo primo esame (conosciuto come Moderations) e, dopo un anno di pausa per occuparsi della carriera, completa gli studi nel 2001, guadagnandosi il Second Upper.\nRosamund \u00e8 un'abile suonatrice di violoncello, e parla correntemente tedesco e francese. Legata per due anni all'attore Simon Woods, in seguito si fidanza ufficialmente con il regista Joe Wright, col quale tuttavia si lascia poco prima delle nozze. Nel 2009 inizia una relazione col matematico Robie Uniacke; la coppia ha due figli, nati rispettivamente nel 2012 e nel 2014.\nCarriera.\nLe sue prime apparizioni, prettamente per il piccolo schermo, includono il film per la televisione \"A Rather English Marriage\" del 1998 e, nel successivo biennio, ruoli nelle serie TV \"Wives and Daughters\" e \"Love in a Cold Climate\". Nel 2002, oltre al ruolo di Sarah Beaumont in un episodio della serie \"Foyle's War\", arriva al successo al cinema grazie al ruolo della \"Bond girl\" Miranda Frost, antagonista di James Bond nel film \"La morte pu\u00f2 attendere\"; per questa interpretazione vince il premio come miglior debutto agli Empire Awards 2003.\nL'anno successivo interpreta Rose in \"Terra promessa\", film su Israele, e ottiene il ruolo della scienziata Samantha Grimm nell'adattamento cinematografico del videogioco \"Doom\". Nel 2005 impersona Jane Bennet nella trasposizione di \"Orgoglio e pregiudizio\" di Joe Wright, ed Elizabeth Malet nella pellicola \"The Libertine\" al fianco di Johnny Depp, John Malkovich, Rupert Friend, Tom Hollander e Kelly Reilly (gli ultimi tre gi\u00e0 suoi colleghi in \"Orgoglio e pregiudizio\"), per il quale riceve il premio per la miglior attrice non protagonista ai British Independent Film Awards.\nIn seguito partecipa nel 2007 a \"Il caso Thomas Crawford\", con Anthony Hopkins e Ryan Gosling, e \"Fugitive Pieces\". Col nuovo decennio, nel 2010 appare ne \"Il mondo dei replicanti\" di Jonathan Mostow, dove recita accanto a Bruce Willis, e insieme a Ewan McGregor presta la voce al film d'animazione \"Jackboots on Whitehall\". Due anni dopo \u00e8 al fianco di Tom Cruise in \"Jack Reacher - La prova decisiva\".\nNel 2014 \u00e8 protagonista assieme a Ben Affleck de \"L'amore bugiardo - Gone Girl\" di David Fincher, interpretazione per cui ottiene il plauso della critica, nonch\u00e9 la candidatura agli Oscar 2015 come migliore attrice protagonista e agli altri quattro principali premi cinematografici: Golden Globe, Premio BAFTA, Screen Actors Guild Award e Critics' Choice Award. Nel 2016 \u00e8 protagonista del videoclip \"Voodoo in My Blood\" dei Massive Attack, ispirato alla pellicola \"Possession\" di Andrzej \u017bu\u0142awski (1981), mentre l'anno dopo recita insieme a Christian Bale nel western \"Hostiles - Ostili\", diretto da Scott Cooper e presentato al Telluride Film Festival e successivamente al Toronto International Film Festival.\nIn teatro ha interpretato \"Hitchcock Blonde\" di Terry Johnson e \"Summer and Smoke\", entrambi nei teatri del West End di Londra. Nel 2018 interpreta la giornalista e corrispondente di guerra Marie Colvin nel biografico \"A Private War\", adattamento cinematografico dell'articolo \"Marie Colvin's Private War\", pubblicato nel 2012 da \"Vanity Fair\" e scritto da Marie Brenner. Per questo ruolo si assicura la seconda candidatura al Golden Globe, ancora una volta nella categoria di miglior attrice in un film drammatico. Nel 2019 recita nei film \"The Informer - Tre secondi per sopravvivere\" e \"Radioactive\".\nNel 2020 veste i panni della truffatrice Marla Grayson nella pellicola \"I Care a Lot\", diretta da J Blakeson e affiancata da Peter Dinklage, Eiza Gonz\u00e1lez e il premio Oscar Dianne Wiest. La sua interpretazione viene ampiamente acclamata dalla critica specializzata e la porta alla vittoria del Golden Globe per la migliore attrice in un film commedia o musicale.\nDopo esser stata premiata con un Premio Emmy nel 2019 per la sua partecipazione nel corto \"Lo stato dell'unione\", torna in televisione per recitare ne \"La Ruota del Tempo\" basata sull'omonima serie di romanzi fantasy di Robert Jordan e Brandon Sanderson.\nDoppiatrici italiane.\nNelle versioni in italiano dei suoi film, Rosamund Pike \u00e8 stata doppiata da:"}
{"id": "642084", "revid": "10369", "url": "https://it.wikipedia.org/wiki?curid=642084", "title": "Baiuvari", "text": ""}
{"id": "642087", "revid": "92723", "url": "https://it.wikipedia.org/wiki?curid=642087", "title": "Ternopil'", "text": "Ternopi\u013e (, in polacco \"Tarnopol\", , in yiddish: \u05d8\u05d0\u05e8\u05e0\u05d0\u05e4\u05d0\u05dc, \"Ternepol\") \u00e8 una citt\u00e0 (220720 abitanti) dell'Ucraina occidentale, capoluogo dell'oblast' omonima. Fu la capitale della Repubblica Nazionale dell'Ucraina Occidentale e Repubblica Socialista Sovietica di Galizia.\nGeografia fisica.\n\u00c8 attraversata dal fiume Seret e si trova a 120\u00a0km da Leopoli.\nStoria.\nFu fondata nel 1540 dal comandante e etmano polacco Jan Tarnowski come piazzaforte militare; il 15 settembre dello stesso anno il re di Polonia Sigismondo I concesse il permesso ufficiale per la costruzione della citt\u00e0. Il 20 gennaio 1548 la citt\u00e0 ottenne i diritti regali e due anni dopo quelli garantiti dalla legislazione di Magdeburgo. \nNel corso della seconda met\u00e0 del XVII secolo e per tutto il secolo successivo Tarnopol fu ripetutamente assediata, conquistata e distrutta dagli eserciti che si contendevano la regione. Durante la rivolta di Chmel'nyc'kyj, Tarnopol fu saccheggiata e bruciata mentre la maggior parte dei suoi abitanti di religione ebraica fu trucidata. Nel 1675 furono i Turchi a conquistare la citt\u00e0, mentre nel 1690 fu saccheggiata dai Tartari. I Russi invece presero Tarnopol due volte, la prima nel 1710, nel corso della grande guerra del nord, la seconda nel 1733, durante la guerra di successione polacca. Con la prima spartizione della Polonia del 1772 la citt\u00e0 cadde sotto la dominazione austriaca.\nCon lo scoppio della guerra della quinta coalizione nel 1809 Tarnopol venne conquistata dai Russi, che nel 1815 dovettero poi restituirla all'Austria in base agli accordi presi al congresso di Vienna. Sotto la dominazione austriaca Tarnopol si dot\u00f2 di un liceo, nel 1870 fu unita a Leopoli dalla ferrovia e nel 1908 fu costruita una nuova chiesa neogotica. Con lo scoppio della prima guerra mondiale Tarnopol venne a trovarsi sulla linea del lunghissimo fronte orientale e fu pi\u00f9 volte presa e riconquistata dagli eserciti contrapposti. I Russi in ritirata bruciarono la citt\u00e0 ed il castello nel 1917.\nCon la fine della guerra e la dissoluzione dell'Impero austro-ungarico, Tarnopol fu annessa l'11 novembre 1918 alla Repubblica Nazionale dell'Ucraina Occidentale della quale divenne la capitale dopo la conquista da parte dei polacchi di Leopoli. Il 15 luglio 1919 l'esercito polacco conquist\u00f2 Tarnopol. Con lo scoppio della guerra sovietico-polacca pass\u00f2 nuovamente di mano, nell'agosto 1920 infatti l'Armata Rossa vi fece il suo ingresso e le autorit\u00e0 bolsceviche proclamarono la citt\u00e0 capitale della Repubblica Socialista Sovietica di Galizia. Con la firma della pace di Riga Tarnopol venne ufficialmente annessa alla Polonia. Divenne capoluogo del voivodato omonimo a sua volta ripartito in 17 distretti.\nIl 19 settembre 1939, in accordo alle clausole del patto Molotov-Ribbentrop, inizi\u00f2 l'invasione sovietica della Polonia. Tarnopol fu conquistata dall'Armata Rossa, ribattezzata \"Ternopol\" e annessa alla RSS Ucraina. L'intellighenzia polacca venne eliminata, cos\u00ec come gli esponenti locali dei movimenti nazionalisti ucraini, altri ancora furono invece deportati nelle steppe dell'Asia centrale. Il 2 luglio 1941 la citt\u00e0 fu conquistata dai nazisti. Nei giorni immediatamente seguenti i conquistatori, appoggiati dalla milizia ucraina, scatenarono un pogrom contro la numerosa popolazione ebraica locale che caus\u00f2 tra le 1.600 e le 2.000 vittime. Nel settembre dello stesso anno fu costituito il ghetto cittadino. Tra l'agosto ed il novembre 1942 la comunit\u00e0 ebraica di Tarnopol fu annientata dai nazisti in due grandi ondate. Dei pochi sopravvissuti alcuni saranno poi decimati nei mesi seguenti, altri ancora saranno invece inviati nel campo di sterminio di Be\u0142\u017cec.\nTra il 1942 e il 1943 fu attiva nei dintorni della citt\u00e0 l'Armia Krajowa con il compito di difendere i civili polacchi dalle violenze dei nazisti dei nazionalisti ucraini dell'UPA. Tra il marzo e l'aprile 1944 Tarnopol venne accerchiata dall'Armata Rossa che, dopo violenti scontri che provocarono il totale annientamento della guarnigione nazista e la distruzione della citt\u00e0, riusc\u00ec finalmente ad occuparla il 15 aprile. Al termine del conflitto la popolazione di etnia polacca della citt\u00e0 venne espulsa e trasferita verso le regioni occidentali entrate a far parte della Polonia. La citt\u00e0 fu ricostruita secondo lo stile sovietico del dopoguerra e poche porzioni del centro e pochi monumenti riuscirono a salvarsi dalla demolizione.\nDal 1991, fa parte dell'Ucraina indipendente con il nome di Ternopil'.\nCultura.\nIstruzione.\nIstituzioni educative superiori:"}
{"id": "642095", "revid": "108701761", "url": "https://it.wikipedia.org/wiki?curid=642095", "title": "Arco facciale", "text": "L'arco facciale, anche detto arco di trasferimento, \u00e8 uno strumento utilizzato in odontoiatria per il corretto rilevamento stereometrico della posizione del mascellare rispetto a predefiniti piani di analisi.\nL'arco facciale serve in particolare per poter trasferire queste informazioni dal paziente sito nello studio all'articolatore dentale in dotazione al laboratorio odontotecnico, sul quale ogni lavoro protesico verr\u00e0 svolto.\nLa sua funzione risiede nella fondamentale necessit\u00e0 di produrre una protesi dentale che rispetti al massimo la biomeccanica mandibolare, nonostante la complessit\u00e0 della materia.\nLe recenti teorie impongono all'Odontoiatra di tener conto di fattori che possano interferire con la biomeccanica mandibolare, recenti studi hanno dimostrato, contrariamente a quanto sostenuto in passato, che non c'\u00e8 alcuna correlazione tra biomeccanica mandibolare e posturologia."}
{"id": "642098", "revid": "116731834", "url": "https://it.wikipedia.org/wiki?curid=642098", "title": "Reality Circus", "text": "Reality Circus \u00e8 stato un reality show televisivo della stagione 2006-2007, condotto da Barbara D'Urso con la partecipazione di Andrea Pellizzari, ambientato nel tendone di un circo allestito presso gli studi della De Laurentiis e trasmesso ogni mercoled\u00ec sera da Canale 5.\nI concorrenti, addestrati ed allenati da alcuni veri circensi professionisti e sotto la supervisione di Stefano Nones Orfei, si sono cimentati in esercizi circensi, offrendo spesso con le loro prove spunti di ilarit\u00e0. Non sono mancati battibecchi e lamentele per gli esercizi troppo difficili. Le esibizioni avvenivano davanti a una giuria specializzata e i telespettatori da casa, con il televoto, decidevano chi eliminare.\nLa trasmissione non ha incontrato, in termini di \"audience\", il successo previsto dalla rete televisiva ed \u00e8 stata chiusa il 18 ottobre 2006 con tre settimane d'anticipo: l'ultima puntata \u00e8 stata seguita da 2.698.000 telespettatori (per uno \"share\" del 15%), considerati insufficienti per la rete ammiraglia Mediaset. Per rimediare ai bassi ascolti, il reality \u00e8 stato pi\u00f9 volte spostato nei giorni di programmazione; dopo aver debuttato di luned\u00ec, \u00e8 andato in onda la domenica e infine il mercoled\u00ec."}
{"id": "642100", "revid": "2519", "url": "https://it.wikipedia.org/wiki?curid=642100", "title": "Arco Facciale", "text": ""}
{"id": "642101", "revid": "486946", "url": "https://it.wikipedia.org/wiki?curid=642101", "title": "Niseem Onorato", "text": ""}
{"id": "642105", "revid": "124773347", "url": "https://it.wikipedia.org/wiki?curid=642105", "title": "Imprimitura", "text": "L'imprimitura, detta anche mestica o anche imprimatura (secondo l'uso inglese), \u00e8 la preparazione del supporto pittorico che consiste nel primo strato di materia applicato al fondo grezzo, sia esso tela, carta o altro, prima che vi si dipinga sopra. Nel caso della pittura su tavola, l'imprimitura viene applicata direttamente sulla preparazione a gesso e colla animale del fondo. \nTale preparazione ha una grande importanza, poich\u00e9 essa pu\u00f2 determinare la resistenza, la durata e la resa pittorica del dipinto.Non va confusa con quello che, nel linguaggio pittorico, viene definito abbozzo o preparazione di un quadro, che \u00e8 una fase dell'esecuzione del dipinto e non della finitura del supporto.\nL'imprimitura si presenta come uno strato uniforme che ha la duplice funzione di isolare il supporto dalla pittura e di regolare la saturazione dei leganti (ad esempio l'olio) cio\u00e8 l'assorbenza degli stessi da parte del fondo. Variando gli elementi e i dosaggi secondo la tecnica che verr\u00e0 adottata per l'esecuzione dell'opera avremo imprimiture \"grasse\", adatte alla pittura a olio oppure \"magre\", adatte alla tempera. \nFrequenti nella pittura antica sono le imprimiture a base di terre, come nella pittura veneziana e spagnola (terra di Siviglia), nonch\u00e9 a base di bolo rosso. Anticamente si usavano anche particolari imprimiture nere, ottenute con grafite o nero di vite. Il termine deriva dall'italiano e letteralmente significa \"primo strato\". Le sue origini come strato di fondo risalgono agli usi tecnici tramandati dalle Corporazioni e dalle botteghe artigiane medievali, tuttavia \u00e8 divenuto un metodo standard durante il Rinascimento, in particolar modo in Italia.\nL'imprimatura non solo fornisce a un dipinto una generale unit\u00e0 tonale visiva ma \u00e8 utile anche nei primi stadi di un'opera poich\u00e9 aiuta il pittore a stabilire le giuste relazioni tra ombre e luce. Essa \u00e8 pi\u00f9 utile nell'approccio classico della pittura indiretta dove il disegno e il sottostrato vengono stabiliti prima e successivamente lasciati seccare. Gli strati successivi di colore vengono applicati con tonalit\u00e0 trasparenti o semitrasparenti. Va posta attenzione a non coprire completamente l'imprimatura cosicch\u00e9 sia visibile attraverso gli strati finali del dipinto. Questo risulta efficace in particolar modo nelle aree di ombra e semiombra dell'opera. L'imprimatura viene fatta solitamente con un color terra come la Terra di Siena e spesso viene diluita con la trementina.\nOggigiorno i pittori, salvo eccezioni, prediligono generalmente imprimiture bianche e l'industrializzazione dei materiali per belle arti ha fornito e reso d'uso comune nuove imprimiture a base di resine acriliche."}
{"id": "642107", "revid": "287204", "url": "https://it.wikipedia.org/wiki?curid=642107", "title": "Superbowl italiano", "text": "LItalian Bowl \u00e8 l'incontro che assegna il titolo di campione della lega italiana di football americano. Si svolge solitamente tra la fine del mese di giugno e la prima met\u00e0 del mese di luglio ed \u00e8 l'evento atteso da tutti gli appassionati di questo sport. A differenza di tutte le altre partite del campionato, l'Italian Bowl si disputa in campo neutro.\nLe competizioni europee sono di competenza delle squadre che partecipano alla Prima divisione FIDAF.\nIl titolo nazionale 1980.\nNel 1980 fu disputato un campionato gestito da Lega Italiana Football. Questo campionato non prevedeva la disputa di una finale e fu vinto dai Lupi Roma. Tuttavia il titolo di primi campioni d'Italia \u00e8 stato riconosciuto ai Lupi solo nel 2016.\nIl titolo nazionale 2008.\nNel 2008 ebbe inizio una scissione federale destinata a protrarsi a lungo. Quell'anno furono disputati due distinti campionati, gestiti da due diverse organizzazioni, che tennero ognuna la propria finale:\nAlbo d'Oro Italian Bowl IAAFL.\nLa IAAFL non considera nella numerazione i Italian Bowl giocati in IFL a partire dal 2009, pertanto il primo Italian Bowl IAAFL \u00e8 stato il numero 36."}
{"id": "642110", "revid": "1865216", "url": "https://it.wikipedia.org/wiki?curid=642110", "title": "La gatta Cenerentola", "text": "La gatta Cenerentola (nell'originale napoletano, \"La gatta cennerentola\") \u00e8 una celebre fiaba di Giambattista Basile, inclusa nella raccolta postuma \"Lo cunto de li cunti\" (1634-1636).\nEssa rappresenta una delle redazioni pi\u00f9 note della fiaba di \"Cenerentola\", un racconto popolare tramandato sin dall'antichit\u00e0 in centinaia di versioni provenienti da diversi continenti. La fiaba all'origine de \"La gatta Cenerentola\" sar\u00e0 successivamente inclusa anche nelle celebri raccolte di Charles Perrault e dei Fratelli Grimm.\nLa versione di Basile presenta diverse varianti rispetto a \"Cendrillon\" di Perrault, su cui sono in gran parte basati il lungometraggio animato \"Cinderella\" del 1950 e le successive produzioni Disney: in particolare, l'eroina, di nome Zezolla, si macchia addirittura dell'omicidio della sua matrigna, che viene per\u00f2 poi sostituita da una nuova matrigna anche peggiore.\nAdattamenti.\nRoberto De Simone ne ha realizzato un celebre adattamento teatrale, considerato uno dei suoi capolavori, diretto dal maestro Domenico Virgili. \nL'opera \u00e8 stata rappresentata 175 volte nei primi due anni dopo la sua realizzazione.\nIl film d'animazione italiano \"Gatta Cenerentola\", del 2017, \u00e8 tratto dalla fiaba omonima. Ambientato in una Napoli futuristica e violenta, racconta la storia di Mia, ragazza rimasta orfana quando suo padre viene ucciso immediatamente dopo le sue seconde nozze, e che sar\u00e0 presa in custodia da Angelica, la sua nuova matrigna, gi\u00e0 madre di sei bambine.\nRiferimenti culinari.\nLa descrizione dei festeggiamenti dati dal re per trovare la fanciulla che aveva perso lo scarpino contiene un'interessante testimonianza della cucina napoletana del Seicento, e dimostra\nla diffusione, gi\u00e0 all'epoca, di pastiera e casatiello, piatti tipici della cucina pasquale:"}
{"id": "642111", "revid": "14691", "url": "https://it.wikipedia.org/wiki?curid=642111", "title": "Roberto de Simone", "text": ""}
{"id": "642116", "revid": "124914844", "url": "https://it.wikipedia.org/wiki?curid=642116", "title": "Silvio D'Amico", "text": "Biografia.\nFu educato dai gesuiti all'Istituto Massimo di Roma. Dopo la laurea in Giurisprudenza, nel 1911 vinse il concorso del Ministero della Pubblica Istruzione per la direzione generale antichit\u00e0 e belle arti, mentre nel 1923 ottenne la cattedra di Storia del teatro nella \"Regia scuola di recitazione Eleonora Duse\".\nA venticinque anni intraprese l'attivit\u00e0 di giornalista al quotidiano \"L'Idea Nazionale\", diretto da Domenico Oliva, come vice dello stesso Oliva nella rubrica teatrale, e in seguito, alla morte del direttore, nel 1917, divenendone titolare. Diresse la rubrica di critica drammatica su \"La Tribuna\" (con cui l'\"Idea Nazionale\" si era fuso) dal 1925 al 1940.\nIn questi anni afferm\u00f2 la preminenza del poeta e della parola, al cui servizio deve mettersi l'attore, e, negli anni in cui il teatro di regia stentava ancora a nascere, teorizz\u00f2 la necessit\u00e0 della figura del regista.\nFond\u00f2, e dal 1932 al 1936 diresse, la rivista \"Scenario\", insieme a Nicola De Pirro.\nNel 1935 venne nominato commissario straordinario per la riforma della scuola di recitazione di Roma, trasformando la \"Regia Scuola di Recitazione\" (intitolata a Eleonora Duse) in Accademia nazionale d'arte drammatica. Negli anni del primo dopoguerra dedic\u00f2 gran parte del suo tempo all'Accademia; nel 1944 favor\u00ec l'ingresso di Orazio Costa alla cattedra di Regia inaugurando cos\u00ec una lunga e gloriosa stagione dell'Accademia stessa, che vedr\u00e0 tra i suoi allievi, tra gli altri, Vittorio Gassman, Luigi Squarzina, Elio Pandolfi, Andrea Camilleri, Rossella Falk, Anna Magnani, Paolo Stoppa, Sergio Tofano, Paolo Panelli, Nino Manfredi, Tino Buazzelli, Giorgio De Lullo, Gianrico Tedeschi, Monica Vitti, Attilio Corsini, Wanda Marasco, Mario Missiroli, Goliarda Sapienza, Glauco Mauri, Gabriele Lavia, Luca Ronconi. Oggi l'istituzione porta il suo nome.\nDal 1937 al 1943 diresse la \"Rivista italiana del dramma\" (poi \"Rivista italiana del teatro\"), edita dalla Societ\u00e0 degli Autori. Scrisse su \"Il Giornale d'Italia\" dal 1941 al 1943. Interruppe le collaborazioni in seguito all'occupazione tedesca della capitale.\nDopo la Liberazione riprese a collaborare coi quotidiani: dal 1945 al 1955 \u00e8 il critico de \"Il Tempo\". Sempre dal 1945 diresse la rubrica \"Chi \u00e8 di scena?\" della Rai.\nCur\u00f2 la collana Il \"Teatro del Novecento\", per le edizioni Treves (5 volumi) e la collana di testi teatrali \"Repertorio\" (21 volumi). Rimasta nella storia la raccolta di pi\u00f9 testi sulla \"Storia del Teatro Drammatico\", oggi in edizione riveduta e aggiornata. Diresse e cur\u00f2 una imponente \"Enciclopedia dello Spettacolo\" in 11 volumi (1954-1975).\nMor\u00ec a Roma nell'aprile 1955; alla notizia della sua morte, i teatri della capitale restarono chiusi per lutto. \u00c8 sepolto nella tomba di famiglia al Quadriportico del Verano. Era padre del musicologo Fedele D'Amico.\nIl fondo Silvio D'Amico \u00e8 conservato nel Civico museo biblioteca dell'attore di Genova."}
{"id": "642121", "revid": "1810027", "url": "https://it.wikipedia.org/wiki?curid=642121", "title": "Basilica dello Spirito Santo", "text": "La basilica dello Spirito Santo o complesso dello Spirito Santo \u00e8 una basilica di Napoli sita in piazza Sette Settembre, lungo via Toledo, di fronte a palazzo Doria d'Angri.\nStoria.\nNel 1562 fu edificata nell'area in cui insisteva il palazzo del duca di Monteleone una piccola chiesa annessa a due conservatori musicali collocati ai lati della stessa, uno nato dalle congreghe dei Bianchi (Real Compagnia ed Arciconfraternita dei Bianchi dello Spirito Santo), l'altro da quello dei Verdi: cos\u00ec erano chiamate le confraternite per via degli abiti indossati dalle alunne ospitate, dove in un complesso erano le povere della citt\u00e0 e nell'altro le figlie delle prostitute. \nTra il 1572 e il 1576 furono eseguiti lavori di ampliamento a tutto il complesso sotto la direzione di Pignaloso Cafaro e Giovanni Vincenzo Della Monica. In quest'occasione il plesso conventuale che ospitava la congrega dei Bianchi, del quale rimane superstite solo l'oratorio omonimo, venne inglobato nel corpo di fabbrica della chiesa, che intanto aument\u00f2 drasticamente le sue dimensioni.\nNel 1748 Nicola Tagliacozzi Canale disegn\u00f2 la sacrestia e nel 1754 Luigi Vanvitelli scelse per i rifacimenti della chiesa, fra quattro progetti, quello di Mario Gioffredo che venne per\u00f2 iniziato solo nel 1758. Il progetto del Gioffredo mirava alla conservazione dei portali seicenteschi del convento e della basilica e alle sue cappelle laterali, risalenti al Cinquecento, mentre rinnovava l'invaso centrale, con la costruzione di una cupola pi\u00f9 alta in grado di illuminare la navata. I lavori vennero ultimati nel 1775 venendo infatti rilevato l'edificio, insieme al conservatorio e al convento, nella mappa del Duca di Noja dello stesso anno; il raffronto della cartografia con quella del secolo successivo mette in evidenzia un'area non completamente edificata, come invece risulta nella pianta dello Schiavoni, dove si notano nuovi fabbricati attorno al convento.\nNel 1929 furono condotti i restauri riguardanti la chiesa. Nel dopoguerra il convento fu demolito parzialmente e rifatto da Marcello Canino, alterando il rapporto tra preesistenze e nuove edificazioni. Nel 1990 furono condotti ulteriori restauri sia nella chiesa che nei locali annessi a seguito del terremoto dell'Irpinia del 1980.\n\u00c8 stata donata in occasione della riapertura alla comunit\u00e0 del Rinnovamento carismatico cattolico, chiamata Comunit\u00e0 Ges\u00f9 Risorto.\nDescrizione.\nEsterno.\nL'esterno della chiesa si caratterizza per una facciata barocca sobria e imponente, dal cui corpo di fabbrica si eleva una delle pi\u00f9 grandi ed eleganti cupole della citt\u00e0. A sinistra della facciata \u00e8 il palazzo del Conservatorio dello Spirito Santo, dove permangono come elementi originali dell'architettura il monumentale portale barocco, il cortile interno e l'oratorio della Confraternita dei Verdi sulla destra, dove sopra l'altare \u00e8 collocata una \"Nativit\u00e0\" tradizionalmente propagandata come del Farelli, ma in realt\u00e0 attribuibile a Paolo De Matteis. A destra della chiesa rimane superstite invece sul vico che si snoda laterale all'edificio, l'oratorio della Confraternita dei Bianchi, dove all'altare maggiore \u00e8 una \"Maest\u00e0 d'Ognissanti\" di Girolamo Imparato.\nInterno.\nL'interno \u00e8 formato da un'unica vasta navata lunga 80 metri, con transetto, tribuna e dieci cappelle laterali (cinque per lato). Alla destra e alla sinistra dell'ingresso sono collocati rispettivamente i due monumenti funebri ad \"Ambrogio Salvio\" e \"Paolo Spinelli\", entrambi eseguiti da Michelangelo Naccherino. La navata, spoglia di ogni elemento decorativo sulla volta e sulle pareti, \u00e8 resa oltremodo solenne da quattordici grandi colonne corinzie che rimarcano il gusto vanvitelliano della basilica della Santissima Annunziata Maggiore; in prossimit\u00e0 dell'ingresso sono invece due acquasantiere databili a cavallo tra Cinque-Seicento. Anche la cupola \u00e8 priva di qualsiasi motivo pittorico-decorativo all'interno, in quanto durante la fase di rifacimento della stessa ad opera di Mario Gioffredo i precedenti cicli di Luigi Rodriguez e Giovanni Bernardo Azzolino furono persi. Quest'ultima, posta su un altro tamburo, dona maestosit\u00e0 alla struttura. L'altezza della basilica supera i 70 metri.\nIl presbiterio si compone di un altare maggiore del 1773 di Antonio di Lucca che rifece quello disegnato da Andrea Falcone, che presenta decorazioni con sculture di Paolo Persico del 1774 e alle cui spalle, nella zona absidale, insiste una tela sulla \"Pentecoste\" di Francesco De Mura. Lungo la parete presbiteriale \u00e8 inoltre l'ingresso alla sacrestia, progettata e interamente eseguita da Tagliacozzi Canale nelle sue parti: sono qui presenti un altare maggiore, alle pareti mobilia settecentesca, tele dello stesso secolo di Nicola Cacciapuoti e infine un pavimento in cotto e maioliche.\nIl transetto \u00e8 privo di cappelle e presenta invece nelle pareti frontali dei bracci due grandi altari marmorei, sui quali a destra \u00e8 la pala di Fedele Fischetti della \"Madonna e santi\" del 1773 e a sinistra l\"Assunzione\" di Francesco Celebrano ancora del 1773, dove entro una nicchia retrostante \u00e8 collocata inoltre la \"Madonna, santi e Pentecoste\" di Fabrizio Santafede.\nLe cappelle laterali vedono al loro interno opere della scuola napoletana del Sei-Settecento. La quinta cappella di destra vede una \"Madonna con i santi Francesco d'Assisi e Francesco di Paola\" eseguita da Girolamo Imparato nel 1598 e una settecentesca \"Assunzione\" di Nicola Cacciapuoti. Le cappelle di sinistra conservano invece nella prima una \"Purificazione\" del 1760 nella parete frontale e in quelle laterali la \"Caduta di Simon Mago\" e la \"Conversione di San Paolo\" datate 1759, tutte opere di Fedele Fischetti. La quarta cappella (di propriet\u00e0 della famiglia Riccardi) \u00e8 decorata in marmi commessi di inizio Seicento da Costantino Marasi; alla parete centrale \u00e8 la \"Madonna del Soccorso\" di Fabrizio Santafede, a quella sinistra \u00e8 invece addossata la \"tomba di Cesare Riccardo\" di Michelangelo Naccherino. La quinta cappella conserva un \"Battesimo di Cristo\" di Pietro Torres e un\"Annunciazione\" di Giovanni Vincenzo da Forl\u00ec del 1602. Tra gli altri elementi decorativi delle cappelle laterali ci sono infine anche opere di Matteo Bottiglieri, che fu attivo nella basilica con il \"busto di Ferdinando Cammarota\", di Tommaso de Rosa, che comp\u00ec un \"Martirio di sant'Erasmo\", e infine di Orazio Frezza, che esegu\u00ec il \"Congedo di Cristo dalla madre\" (\"post\" 1691)."}
{"id": "642122", "revid": "1543377", "url": "https://it.wikipedia.org/wiki?curid=642122", "title": "Distretti della Repubblica del Congo", "text": "I distretti della Repubblica del Congo sono la suddivisione territoriale di secondo livello del Paese, dopo i dipartimenti, e sono pari a 87. In genere sono costituiti dal centro abitato omonimo, sede dell'amministrazione, e dall'area rurale circostante. Si tratta del livello amministrativo pi\u00f9 basso, con la sola eccezione dei 4 centri abitati con autonomia di comune, che fanno parte del rispettivo distretto, e delle due citt\u00e0 principali, che sono equiparate a dipartimenti."}
{"id": "642126", "revid": "122263137", "url": "https://it.wikipedia.org/wiki?curid=642126", "title": "Mario Gioffredo", "text": "Biografia.\nArchitetto innovatore nelle rappresentazioni grafiche di progetti, ebbe una formazione alquanto umanistica e frequent\u00f2 la bottega del Solimena apprendendo le tecniche del disegno, pratica lo studio di Martino Buonocore e inoltre legge i trattati teorici classici di Vitruvio e di architetti rinascimentali, come il Palladio. Nel 1741 ebbe inizio la sua attivit\u00e0 di architetto dopo essere stato esaminato dal regio ingegnere Giovanni Antonio Medrano.\nInizi\u00f2 a viaggiare conoscendo antichit\u00e0 e altro, progett\u00f2 edifici in molte citt\u00e0 del Regno di Napoli tra Campania, Abruzzo e Calabria nonch\u00e9 a Napoli.\nNel 1741 partecip\u00f2 anche al concorso per il rifacimento della Chiesa di San Giacomo degli Spagnoli in Roma, parteciparono tra l'altro anche Luigi Vanvitelli e Ferdinando Fuga, il concorso fu vinto dal Nostro ma l'idea del progetto non arriv\u00f2 neanche all'inizio dei lavori da eseguire e bisogner\u00e0 aspettare il XIX secolo con il nuovo progetto di Luca Carimini.\nFu tra i primi a scoprire le antichit\u00e0 di Ercolano, Pompei e Stabia e specialmente di Paestum dove riscopr\u00ec tra l'altro la Basilica dedicata ad Hera e i templi dedicati a Nettuno e ad Atena, questo avvenne nel 1746, motivato dalle scoperte archeologiche si orient\u00f2 verso il classicismo settecentesco che nelle sue architetture anticipa i modelli neoclassici del secolo successivo. Il Gioffredo fu impegnato anche nella progettazione di macchine da festa, in questa attivit\u00e0 l'architetto si distacc\u00f2 dalla sua architettura classicista per utilizzare in questo caso, come lui riteneva, uno stile pi\u00f9 vivace e popolare: il rococ\u00f2. Sempre nel medesimo anno progett\u00f2 il \"Carro del Battaglino\". Al successivo anno risale la sua partecipazione al concorso di progettazione dell'Obelisco dell'Immacolata, vinto poi dal Genoino. Nel 1749, all'et\u00e0 di trent'uno anni, fu incaricato di progettare il Sedile di Porto, progetto di rilievo nella societ\u00e0 napoletana.\nIl Gioffredo, sul finire degli anni quaranta del secolo, fu chiamato dal re Carlo III di Borbone per progettare la Reggia di Caserta. L'architetto fu scalzato dall'incarico e rimpiazzato dal Vanvitelli che veniva direttamente da Roma e aveva molta pi\u00f9 esperienza in progettazione. Il progetto del partenopeo consisteva in un palazzo roccaforte bastionato, chiuso alla citt\u00e0, riferendosi all'Escorial in Spagna e al Palazzo di Diocleziano a Spalato. Il progetto vanvitelliano differiva completamente, era aperto verso spazi aperti e non chiuso in se stesso come roccaforte. Tali scopi architettonici e urbanistici ideati dal Vanvitelli, e che differiscono completamente con quelli del Gioffredo, sono dovuti agli esiti della Battaglia di Velletri nel 1744.\nNel 1749 secondo lo storico Omobono Bocache \u00e8 nel paese di Castel Nuovo, oggi Castelfrentano, a progettare la nuova architettura della chiesa madre di Santo Stefano. \nIntorno al 1758 progetta il rifacimento della Basilica dello Spirito Santo, il Gioffredo nella sua composizione prettamente classicista riesce a creare un capolavoro di riprogettazione e conservazione, riusc\u00ec a preservare armonicamente gli ambienti cinquecenteschi delle cappelle ma al contempo nella navata riusc\u00ec magistralmente a fondere le classiche pareti inondate di luce dall'armonica cupola inglobando appunto le preesistenti cappelle; molto particolare \u00e8 la facciata che oltre ad inglobare il portale tardo manierista in marmo, si risente di quella tradizione manieristica e michelangiolesca sul gioco dei timpani incastrati e spezzati. Nei medesimi anni della costruzione dello Spirito Santo a Napoli, \u00e8 anche il progettista della Chiesa di Maria Santissima del Carmine a Vasto. La chiesa riprende gli stessi schemi della chiesa napoletana dello Spirito Santo. Nel 1768 venne pubblicato il suo trattato \"Dell'Architettura\". Nel 1770 circa viene chiamato in Calabria per progettare il Polo siderurgico di Mongiana.\nLe sue commissioni furono sempre di rilievo ma a volte ricche di divergenze con i committenti, ad esempio con i duchi di Casacalenda dove nella direzione del Palazzo di Sangro di Casacalenda e della Villa Campolieto ad Ercolano venne estromesso per incompetenze tecniche e sostituito al palazzo e dalla villa da Luigi Vanvitelli che cur\u00f2 il completamento. Insieme al Vanvitelli cur\u00f2 il restauro dell'interno della Chiesa dei Santi Marcellino e Festo, mentre insieme al pittore Fedele Fischetti si occup\u00f2 del restauro-rimaneggiamento decorativo della chiesa di Santa Caterina da Siena, restaur\u00f2 il Palazzo d'Avalos del Vasto e a poche centinaia di metri progett\u00f2 Palazzo Partanna di cui oggi rimane solo il portale mentre venne rifatto completamente da Antonio Niccolini e infine progett\u00f2 in via Toledo Palazzo Cavalcanti.\nNel 1783 venne nominato architetto di corte e direttore delle fabbriche incompiute del Fuga, carica che manterr\u00e0 fino alla sua morte avvenuta l'8 marzo 1785 all'et\u00e0 di 67 anni nella sua abitazione in via Tommaso Caravita, nei pressi di Monteoliveto."}
{"id": "642130", "revid": "125708316", "url": "https://it.wikipedia.org/wiki?curid=642130", "title": "Werwolf", "text": "Il Werwolf o Wehrwolf era un'organizzazione di resistenza istituita e gestita dalle Schutzstaffel durante gli ultimi mesi della seconda guerra mondiale, per compiere atti di sabotaggio e di guerriglia contro gli Alleati.\nL'organizzazione di queste unit\u00e0 venne affidata al comandante in capo delle SS Heinrich Himmler, che la pose sotto il comando del \"SS-Obergruppenf\u00fchrer\" Hans-Adolf Pr\u00fctzmann e del \"SS-Brigadef\u00fchrer\" Karl Pflaumer.\nOrigini.\nIl termine Werwolf significa in tedesco 'uomo lupo', 'lupo mannaro', 'licantropo'. Il termine \"Wehrwolf\", che \u00e8 pronunciato nello stesso modo, significa 'armata del lupo' o 'difesa del lupo' e richiama una vecchia tradizione di lotta non convenzionale in Germania. Difatti, un racconto scritto da Hermann L\u00f6ns, pubblicato nel 1910, descrive la guerriglia dei contadini del nord della Germania durante la Guerra dei trent'anni.\nIl movimento di resistenza tedesco venne chiamato \"Werwolf\" sia per il particolare suono evocativo del nome sia perch\u00e9 un \"Wehrwolf Bund\" era gi\u00e0 esistito intorno agli anni venti nell'area nazionalista.\nLa costituzione.\nNell'autunno 1944 durante una riunione tra il capo della Giovent\u00f9 hitleriana (\"Hitler-Jugend\") Artur Axmann, Hans Adolf Pr\u00fctzmann, il capo RSHA Ernst Kaltenbrunner e il Waffen-SS Obsturmbannf\u00fchrer Otto Skorzeny, Himmler espose il suo piano per il Werwolf.\nPr\u00fctzmann, nel 1943 capo delle SS per il settore sud orientale e l'Ucraina e dal 1944 generale SS della polizia, assunse la direzione dell'organizzazione ed il compito di reclutare volontari e di organizzare il loro addestramento che sarebbe stato poi messo in pratica dagli \"SS-Jagdverband\" (squadre di caccia) di Otto Skorzeny. Una volta addestrate, le unit\u00e0 Werwolf sarebbero passate dalla guida d'inesperti ragazzi della Hitlerjugend a quelle d'ufficiali veterani dell'esercito e della Waffen SS.\nAll'inizio del 1945, quand'era ormai chiaro che le forze tedesche non avrebbero potuto impedire agli Alleati di entrare in Germania, il Ministro Goebbels proclam\u00f2 ufficialmente la nascita della Werwolf, soprattutto attraverso i comunicati radio, annunciando che l'organizzazione avrebbe dato vita a gruppi autonomi di resistenza partigiana contro Sovietici e Anglo-Americani, in modo analogo ai vari gruppi di resistenza che erano sorti nei territori occupati dalla Germania.\nLo storico Perry Biddiscombe ha sostenuto che il Werwolf rappresentasse un ritorno della corrente pi\u00f9 radicale e social-rivoluzionaria del Nazionalsocialismo, che era presente sin dalla nascita del movimento ma che era stata di fatto soppressa dopo la Notte dei lunghi coltelli.\nQuartier generale.\nIl quartier generale del Werwolf fu insediato nel castello di H\u00fclchrath, vicino alla citt\u00e0 renana di Erkelenz.\nI primi duecento volontari reclutati erano membri assai giovani della Hitlerjugend, viste le difficolt\u00e0 nel reclutare altri uomini abili oltre a quelli gi\u00e0 massicciamente impiegati al fronte o nella \"Volkssturm\". \nAlla fine di novembre gli uomini di Otto Skorzeny impartirono loro lezioni intensive sulle tecniche di sabotaggio, demolizione, uso di armi leggere, di sopravvivenza e radio comunicazioni.\nCentri addestrativi.\nPr\u00fctzmann cerc\u00f2 anche di organizzare altri centri d'addestramento nei sobborghi di Berlino ed in Baviera, nelle cittadine di H\u00fclchrath, L\u00fcbbecke, Eltville sul Reno, Neustrelitz e Quenz am See.\nNello stesso periodo furono approntati bunker speciali vicino al fronte da usare come depositi d'armi e materiali del Werwolf prima di essere occupati dagli Alleati.\nI membri della rete \"Werwolf\" furono muniti di documenti falsi forniti dalla Gestapo, per essere in grado di mescolarsi anonimamente alla popolazione civile e di assumere, dunque, la loro identit\u00e0 di combattenti clandestini solo durante le operazioni.\nI compiti.\nA questi ragazzi venne affidato un gran numero di compiti che comprendevano azioni di guerriglia e di sabotaggio; azioni di ricognizione, di camuffamento e di mimetizzazione per controllare i movimenti delle truppe Alleate, e la conseguente selezione di bersagli e obiettivi, uso di esplosivi e delle armi pi\u00f9 sofisticate per il cecchinaggio ed il sabotaggio di strade e materiali.\nL'opuscolo del Werwolf \u00e8 stato ristampato in inglese nel 1999 e conteneva le istruzioni per condurre la guerra di guerriglia con sabotaggi e attentati, sintetizzando cos\u00ec le ragioni di queste operazioni: \u00abIl nemico dovr\u00e0 sottrarre truppe dalla linea del fronte per difendere le altre strade. La capacit\u00e0 offensive del nemico sar\u00e0 indebolita. Ogni cosa che riusciamo a distruggere dovr\u00e0 essere sostituita. Ogni danno apportato al nemico aiuta le nostre truppe\u00bb.\nAzioni.\nZona d'occupazione britannica.\nLe attivit\u00e0 del Werwolf nelle zone di occupazione britannica furono circoscritte ad imboscate ed attentati. Quella pi\u00f9 eclatante cost\u00f2 la vita al Maggiore John Poston, impegnato in precedenza come aiutante di campo per il Maresciallo Montgomery nel deserto, in Sicilia e nel nord dell'Europa.\nCome ufficiale di collegamento tra i vari comandi, Poston spesso viaggiava per raccogliere informazioni per fornirle ai responsabili della pianificazione delle battaglie.\nNell'ultima settimana della guerra, Poston fu attaccato da una squadra di giovani del Werwolf, mentre guidava il\nsuo mezzo in una tranquilla strada di campagna dirigendosi verso il quartier generale di Montgomery. Colpito una\nprima volta cerc\u00f2 di difendersi, ma fu finito da una scarica di mitragliatore.\nCi furono molti altri scontri a fuoco tra i giovani soldati e reparti britannici.\nZona d'occupazione americana.\nSul versante americano la resistenza Werwolf fu molto pi\u00f9 intensa:\nL'Operazione Carnevale.\nDopo sei settimane d'assedio il 21 ottobre 1944 Aquisgrana, completamente distrutta, pass\u00f2 in mano americana ed il 30 ottobre 1944 gli Alleati nominarono sindaco l'avvocato Franz Oppenhoff. Si trattava della prima autorit\u00e0 tedesca imposta dal nemico. Il Werwolf lo consider\u00f2 un traditore, condannandolo a morte: per giustiziarlo l'organizzazione pianific\u00f2 la \"Unternehmen Karneval\" (Operazione Carnevale) alla quale parteciparono Ilse Hirsch di 22 anni, il tenente delle SS (Untersturmf\u00fchrer) Wenzel, il suo operatore radio Sepp Leitgeb, Karl Heinz Hennemann, Eric Morgenschweiss di 16 anni e Heidorn. Per preparare l'operazione s'incontrarono nel castello di H\u00fclchrath.\nIl 24 marzo 1945 il commando Werwolf fu paracadutato nei sobborghi di Aquisgrana, citt\u00e0 che Ilse conosceva perfettamente.\nOppenhoff, 41 anni, sua moglie ed i tre figli vivevano nella Eupener Strasse al n. 251. \nUna volta davanti alla casa, bussarono alla porta, e Wenzel e Leitgeb lo freddarono. \nMentre scappavano dalla citt\u00e0, Ilse Hirsch fu ferita dall'esplosione di una mina e una scheggia uccise Sepp Leitgeb. Curata in ospedale, la ragazza torn\u00f2 nella sua casa di Euskirchen.\nTutti i membri del commando, ad eccezione del tenente Wenzel, furono catturati e processati dopo la guerra. Il \u201cProcesso Werwolf\u201d tenuto ad Aquisgrana nell'ottobre del 1949 riconobbe colpevoli Henneman e Heidorn che ebbero da uno a quattro anni di carcere. Ilse ed Eric Morgenschweiss furono assolti per la loro et\u00e0. Qualche tempo dopo, Ilse si spos\u00f2 e visse ad un chilometro di distanza dal luogo dell'episodio pi\u00f9 famoso della sua vita. Del tenente Wenzel si persero le tracce e s'ignora la sua sorte.\nOppenhoff fu una delle molte persone, accusate di collaborazionismo con il nemico, che caddero per mano dei \u201cLupi mannari\u201d.\nPenzberg.\nLa notte tra il 28 e il 29 aprile 1945, alla vigilia del suicidio di Hitler e a pochi giorni della capitolazione, un commando guidato dallo scrittore Hans Z\u00f6berlein, effettua l'esecuzione di otto cittadini di Penzberg che avevano deposto il sindaco nazionalsocialista.\nSul luogo vengono lasciati volantini con questo scritto: \u00abMonito a tutti i traditori ed amorevoli servitori del nemico!\nIl Werwolf dell'alta Baviera ammonisce ad ogni buon conto tutti coloro che favoreggiano il nemico tra i tedeschi e i loro\nparenti o che minacciano o vessano chi mantiene la sua fedelt\u00e0 ad Adolf Hitler. Noi ammoniamo! Traditori e criminali\ndel popolo che pagheranno con la loro vita e con quella della loro intera gen\u00eca. Le comunit\u00e0 dei villaggi che\nattenteranno alla vita dei nostri o esporranno la bandiera bianca, saranno annientati prima o dopo. La nostra\nvendetta \u00e8 la morte! Il Werwolf\u00bb\nNel primo dopoguerra per quest'episodio si fece un processo (per una descrizione dei\nfatti processuali ). I protagonisti furono condannati a forti pene detentive o a morte. Lo scrittore ed eroe di\nguerra Hans Z\u00f6berlein, capo di una delle unit\u00e0 Werwolf che andarono a Penzberg per eseguire l'ordine di \u201cimpiccare\nfunzionari e caporioni comunisti del KPD della citt\u00e0\u201d dopo l'azione disse: \u201cA Penzberg c'era un porcile che adesso \u00e8\nstato ripulito.\u201d.\nCondannato a morte e poi all'ergastolo fu liberato nel 1958 per gravi motivi di salute.\nLa repressione.\nLa paura del Werwolf si diffuse insieme con quella della creazione del ridotto alpino: l'idea di Goebbels di creare una sacca di resistenza permanente tra l'Austria e la Germania arroccandosi sulle montagne per continuare la lotta.\nLa reazione degli Alleati fu durissima: fu ordinato che ogni combattente Werwolf catturato dovesse essere fucilato sul posto. Furono infatti considerati, per il diritto internazionale, non come membri di una milizia partigiana, ma come spie (anche perch\u00e9 non agivano in divisa, come del resto la maggioranza dei partigiani), e quindi passibili di fucilazione immediata..\nLa resa ufficiale.\nAlla fine del 5 maggio 1945 l'ammiraglio Karl D\u00f6nitz fece la seguente proclamazione da Radio\nCopenaghen, Praga e Flensburg: \u00abIl fatto che al momento sia in atto un armistizio significa che devo chiedere ad ogni tedesco, uomo o donna, di cessare ogni attivit\u00e0 illegale nell'organizzazione Werwolf o altre dello stesso tipo nei territori occupati perch\u00e9 queste causerebbero solo danni al nostro popolo\u00bb.\nAspetto spionistico dei Werwolf a est.\nLe reti spionistiche ad est furono dirette dal \"generale ombra\", conosciuto anche come \"Volpe grigia\", Reinhard Gehlen.\nReinhard Gehlen.\nIl generale Ghelen, capo del \"FHO\" o \"Fremde Heere Ost\", il reparto informazioni del settore est dell'OKW, durante la ritirata dai territori sovietici e polacchi, aveva provveduto a lasciare dietro le linee sovietiche delle reti di agenti, detti \"reti Wally\" e \"reti Zeppelin\", che man mano saranno tutte trasformate in \"reti R\" (da \"R\u00fccken\" che significa \"dietro la schiena\"). Qualche anno dopo, durante la guerra fredda, tutte queste cellule spionistiche, vere e proprie unit\u00e0 \"Stay behind\", risulteranno di importanza vitale per la CIA statunitense.\nFremde Heere Ost.\nQuella che segue \u00e8 la struttura del \"Fremde Heere Ost\".\nStruttura delle reti spionistiche di Gehlen.\nSi prevedono unit\u00e0 di circa 60 uomini, che oltre a svolgere azioni di sabotaggio, spionaggio e di guerriglia, funzionino pure come centri radio, di trasmissione e ascolto, e come nuclei clandestini di contro-propaganda politica.\nIntervento del NKVD sovietico.\nAlla fine degli anni quaranta del XX secolo l'NKVD, la polizia segreta sovietica, organizz\u00f2 nei paesi dell'Est i reparti \"UB\" (Urzad Bespienczenstwa), un organismo nato per dare la caccia a ogni residua spia nazista.\nGehlen diventa direttore del BND.\nNel 1956 l'efficienza dimostrata da Gehlen e dalla sua rete verr\u00e0 riconosciuta dalla Germania Occidentale, e port\u00f2 alla sua nomina a direttore del BND o Bundesnachrichtendienst (il servizio di informazioni federale), alleato della CIA.\nAltri gruppi assimilabili al Werwolf.\nEdelweisspiraten.\nDopo il 1946 i servizi segreti in Germania notarono un'attivit\u00e0 armata clandestina da parte di un'organizzazione che si era appropriata del nome di un gruppo della resistenza tedesca antinazista: gli Edelweisspiraten (pirati della stella alpina). Il gruppo sembrava essere composto principalmente da membri e ufficiali della Giovent\u00f9 hitleriana, ex-soldati delle SS e sbandati. Era descritto da un rapporto dei servizi segreti come un movimento \"sentimentale, avventuroso e romanticamente antisociale\".\nPer la sua capacit\u00e0 di attrarre ex soldati e giovani senza lavoro, fu considerato dagli ufficiali americani come una seria minaccia, inferiore solo al Werwolf. Un rapporto dei servizi segreti in Norimberga stimava a 7\u00a0000 gli appartenenti ai diversi gruppi riconducibili agli Edelweisspiraten e che si proponevano di liberare ex soldati delle SS detenuti, condurre attentati terroristici contro gli sfollati polacchi ed ebrei e attacchi dinamitardi contro ponti e ferrovie, di molestare le donne che fraternizzavano con i soldati Alleati, specialmente quelli di colore, e sabotare i processi ai criminali di guerra; il tutto con l'obiettivo a lungo termine di far rivivere l'ideologia nazista e gettare le basi per un nuovo stato nazista.\nUn raid nel marzo 1946 port\u00f2 alla cattura di 80 ex-ufficiali tedeschi nel cui possesso fu trovata una lista di 400 persone da eliminare, incluso il primo ministro del governo bavarese, Wilhelm Hoegner. Altri membri sospettati di appartenere al gruppo furono catturati in nascondigli nelle campagne insieme a casse di munizioni e perfino razzi anticarro. Verso la fine di marzo un altro migliaio di appartenenti al gruppo fu arrestato dopo scontri a fuoco con la polizia, fra di essi l'ultimo capo della Giovent\u00f9 hitleriana, Arthur Axmann.\nFreies Deutschland.\nLa formazione denominata battaglione Freies Deutschland fu operativa fino al 1946 e comprendeva ben 1.400 combattenti. Fu un battaglione garibaldino tedesco promosso dalla formazione \u201cGaribaldi Carnia\u201d nel 1944 attivo e combattente in particolar modo nella valle austriaca del Gail/Gailtail. Fu un reparto di partigiani composto da disertori tedeschi di nascita e soprattutto delle nazionalit\u00e0 non germaniche reclutate con l'occupazione, austriaci, cecoslovacchi e fiamminghi, misti con partigiani friulani, talvolta provenienti come il loro commissario politico Gino Unfer \u201cVesuvio\u201d, originario di Paluzza, dalla minoranza tedescofona friulana. Dopo il combattimento del 4-5 ottobre 1944 alla caserma di Straniger (Austria) una fotografia del comandante del Battaglione Carnia, \u201cBarba\u201d, e di \u201cVesuvio\u201d \u00e8 stata esposta al posto di blocco che da Tolmezzo (Ud) portava verso l'Austria dal novembre 1944 all'aprile 1945 dai tedeschi con una taglia di L.100.000. La formazione fu attiva in una zona del Fronte orientale compresa tra l'Alta e la Bassa Slesia arrivando fino alla Pomerania.\nSchwarzer Wolf St. Hubertus.\nLa formazione denominata Schwarzer Wolf St. Hubertus prendeva il nome da San Uberto. Aveva una forza di circa 200 uomini e si dividevano in due gruppi: \nLe loro azioni furono segnalate fino al 1954.\nCinema.\nI combattenti del Werwolf sono stati rappresentati nel film \"Europa\" di Lars von Trier del 1991 .\nMusica.\nLe unit\u00e0 Werwolf hanno ispirato una canzone del gruppo musicale italiano degli Intolleranza.\nUn brano presente nell'album Viktoria del gruppo musicale Marduk \u00e9 intitolato \"Werwolf\"."}
{"id": "642134", "revid": "9", "url": "https://it.wikipedia.org/wiki?curid=642134", "title": "Nord Vietnam", "text": ""}
{"id": "642137", "revid": "9", "url": "https://it.wikipedia.org/wiki?curid=642137", "title": "Repubblica Democratica del Vietnam", "text": ""}
{"id": "642138", "revid": "9", "url": "https://it.wikipedia.org/wiki?curid=642138", "title": "Repubblica del Vietnam", "text": ""}
{"id": "642139", "revid": "74173", "url": "https://it.wikipedia.org/wiki?curid=642139", "title": "Karkov", "text": ""}
{"id": "642140", "revid": "74173", "url": "https://it.wikipedia.org/wiki?curid=642140", "title": "Charkov", "text": ""}
{"id": "642142", "revid": "74173", "url": "https://it.wikipedia.org/wiki?curid=642142", "title": "Kharkov", "text": ""}
{"id": "642145", "revid": "2139626", "url": "https://it.wikipedia.org/wiki?curid=642145", "title": "Villa Giusti", "text": "Villa Giusti \u00e8 una villa veneta di Padova, situata in localit\u00e0 Mandria.\n\u00c8 assai nota in quanto, il 3 novembre 1918, le autorit\u00e0 militari italiane e austriache vi firmarono l'armistizio che pose fine alla prima guerra mondiale, concluso dopo alcuni giorni di negoziati svolti nella limitrofa villa Molin.\nStoria.\nSi ritiene che villa Giusti fosse in origine una fattoria annessa alla gi\u00e0 citata villa Molin e come questa appartenne alla nobile famiglia Capodilista. Fu convertita in residenza (o prima, forse, in foresteria) nel corso del Settecento. Ben pi\u00f9 antica \u00e8 la torre colombaia, originaria del Trecento.\nCompletamente restaurata nel XIX secolo, nei giorni dell'Armistizio era di propriet\u00e0 del conte Vettor Giusti del Giardino, di nobile famiglia veneta, gi\u00e0 sindaco di Padova dal 1890 al 1897 e senatore del Regno d'Italia dal 1915. Prima dell'Armistizio, la villa era stata residenza di re Vittorio Emanuele III che, di ritorno dal fronte e per evitare bombardamenti aerei al centro della citt\u00e0 di Padova dove aveva stabilito il suo Comando, vi aveva soggiornato dal novembre del 1917 sino al gennaio del 1918. La sala dove fu firmato l'armistizio \u00e8 tuttora intatta e il mobilio \u00e8 ancora lo stesso di quella storica giornata."}
{"id": "642147", "revid": "320578", "url": "https://it.wikipedia.org/wiki?curid=642147", "title": "Vit\u00f3ria FC", "text": ""}
{"id": "642149", "revid": "827882", "url": "https://it.wikipedia.org/wiki?curid=642149", "title": "Poecilia wingei", "text": "Poecilia wingei, conosciuto comunemente come guppy nano, poecilia di Endler o endler, \u00e8 un piccolo pesce d'acqua dolce appartenente alla famiglia Poeciliidae.\nClassificazione.\nPer anni \u00e8 stato aperto il dibattito se considerare \"Poecilia wingei\" una specie a parte o una variet\u00e0 di \"Poecilia reticulata\"; solo recentemente \u00e8 stato descritto e classificato da N. Poeser, Michael Kempkes, Isa\u00e4c J. H. Isbr\u00fccker in onore del biologo e genetista danese \u00d8jvind Winge (1886-1964).\nDistribuzione e habitat.\nQuesta specie \u00e8 stata rinvenuta nel biotopo della Laguna de Patos, nella regione di Cuman\u00e1, in Venezuela, una laguna formatasi per l'afflusso di acqua dolce in una zona litoranea che un tempo doveva essere salmastra: \"P. wingei\" \u00e8 diffusa qui ed in una serie di piccoli specchi d'acqua intercomunicanti in alcuni momenti dell'anno.\nQuesto habitat \u00e8 una zona ad alto rischio di distruzione e inquinamento (un deposito di rifiuti \u00e8 stato costruito vicino alla laguna) e la specie \u00e8 in pericolo in natura..\nDescrizione.\n\"Poecilia wingei\" presenta il tipico dimorfismo sessuale di molti pecilidi: femmine grandi e poco o affatto colorate, maschi piccoli e molto appariscenti.\nIl maschio \u00e8 provvisto di gonopodio, raggiunge una taglia normalmente inferiore ai 3\u00a0cm (coda compresa) e presenta dei vistosi colori iridescenti contrastati da macchie e linee nere che possono essere di diverse forme (barra nera obliqua che parte dalla pinna dorsale e finisce sulla pettorale, oppure punti neri di diversa forma).\nNormalmente si trovano esemplari con dominanti arancio pi\u00f9 o meno acceso e riflessi verde iridescente o azzurro. Le macchie di colore sono irregolari e si estendono a parti della coda, a formare una sorta di \"doppia spada\". \nLa femmina raggiunge solitamente i 3\u00a0cm di lunghezza, \u00e8 di colore grigio argento fino a grigio verde, le pinne dorsali e caudale sono normalmente trasparenti.\nRiproduzione.\nSono pesci ovovivipari: le femmine partoriscono avannotti sviluppati e autonomi. In natura, nella calda stagione, ogni 40 giorni una femmina ben nutrita e adulta partorisce da 10 a 30 piccoli gi\u00e0 autonomi, che normalmente non vengono mangiati dai genitori (come invece accade con altre specie di poecilidi).\nQuesta specie si incrocia con l'affine \"Poecilia reticulata\" generando ibridi fecondi.\nAlimentazione.\nHa dieta onnivora: si nutre di larve di insetti e di alghe.\nAcquariofilia.\nDalla fine del XX secolo \u00e8 diventato popolarissimo tra gli appassionati di acquariofilia per la brillantezza della livrea e le dimensioni contenute che ne permettono l'allevamento anche in piccoli acquari, ma ovviamente farebbe una vita pi\u00f9 dignitosa in gruppo di minimo 6 esemplari o pi\u00f9, in acquari ampi e piantumati. Ancora non diffuso nei negozi, alimenta invece un vivace scambio tra gli allevatori appassionati. Ha un prezzo elevato, nonostante la taglia. Pu\u00f2 vivere e riprodursi sia in acqua dolce che in acqua salmastra."}
{"id": "642156", "revid": "83531", "url": "https://it.wikipedia.org/wiki?curid=642156", "title": "Simone Stratico", "text": "Biografia.\nNacque a Zara in Dalmazia, regione all'epoca dominio della Repubblica di Venezia, da una famiglia di ascendenze greche; suo fratello Michele fu musicista e compositore.\nSi laure\u00f2 in Medicina presso l'Universit\u00e0 degli Studi di Padova, ove a soli venticinque anni divenne professore. Membro della delegazione veneziana che si rec\u00f2 in Inghilterra nel 1761 per congratularsi col nuovo re Giorgio III, rest\u00f2 nel paese alcuni anni per motivi di studio e divenne membro di varie accademie tra le quali la Royal Society di Londra. In quel periodo rimase notevolmente colpito dalla forza economica e dalla grandezza navale dell'Impero britannico. \nTornato a Padova, sostitu\u00ec Giovanni Poleni nella cattedra di \"Matematiche e Navigazione\". \nIn tale veste, studi\u00f2 approfonditamente il regime acqueo della Repubblica, collaborando a vari interventi di idraulica sul territorio veneto, quali la bonifica delle valli del veronese e la regolazione del Brenta e del Bacchiglione.\nA Padova divenne socio nel 1764 dell'Accademia dei Ricoverati e 1776 di quella di Arte Agraria. Nel 1779 mentre ricopriva le cariche di Principe dell'Accademia dei Ricoverati e di Presidente dell'Accademia di Arte Agraria ottenne dalla Repubblica Veneta la fusione delle due accademie in un solo corpo denominato \"Accademia di scienze lettere e arti\". La nuova istituzione, governata e protetta dai Riformatori dello Studio di Padova, venne istituita allo scopo di creare un organo consultore per tutte le scienze. Lo Stratico fu il primo Direttore della Classe Matematica della rifondata Accademia e successivamente (1783-84) ne fu Presidente. Nel 1786 entr\u00f2 a far parte come socio ordinario dell'Accademia dei XL.\nCaduta la Repubblica, nel 1801 venne chiamato ad insegnare Nautica presso l'Universit\u00e0 degli Studi di Pavia, ove spesso suppl\u00ec ad Alessandro Volta nell'insegnamento della fisica. \nDurante il Regno d'Italia fu nominato Ispettore generale dei Ponti e delle Strade, e fra le altre cariche fu Presidente dell'Accademia delle Belle Lettere e dell'Istituto Lombardo di Scienze di Milano. \nCome riconoscimento per la sua opera, nel 1809 venne eletto Senatore. \nRicevette vari riconoscimenti e decorazioni internazionali, fra i quali il titolo di Cavaliere della Legion d'Onore e della Corona di Ferro. \nL'imperatore Francesco I d'Austria gli concesse la Croce di San Leopoldo e il titolo di Professore Emerito delle universit\u00e0 di Padova e Pavia.\nMor\u00ec a Milano il 16 luglio 1824.\nOpere.\nI pi\u00f9 importanti contributi scientifici di Stratico riguardano la fisica, l'idraulica e l'architettura navale. Fra le circa 35 opere che egli lasci\u00f2, vanno ricordate in modo particolare (in ordine cronologico):\nDa rimarcare la sua partecipazione alla monumentale opera di revisione e commento dell'opera completa del Vitruvio, iniziata dal Poleni, durata oltre trent'anni e pubblicata in vari anni, a partire da un anno dopo la morte dello Stratico."}
{"id": "642162", "revid": "1731321", "url": "https://it.wikipedia.org/wiki?curid=642162", "title": "Leone de' Sommi", "text": "Biografia.\nLeone de' Sommi visse per la maggior parte della sua vita a Mantova. Non si hanno molte notizie sulla sua vita. Ci sono studiosi, infatti, che ipotizzano fosse un insegnante o uno scrittore di libri sacri (dato il nome \"Sofer\", cio\u00e8 scrittore di scrittura, e notizie su una copia di un'opera grammaticale e di una ricetta per preparare l'inchiostro). C'\u00e8 anche l'ipotesi che commerciasse tessuti o fosse un ricamatore, visto che il personaggio che lo rappresenta nella sua opera \"Quattro dialoghi in materia di rappresentazioni sceniche\" \u00e8 un ricamatore e il fatto che a Mantova ci fosse una fiorente attivit\u00e0 di mercanti ebrei nel campo della lana, delle stoffe e dei ricami. Fu per anni il direttore della \"Compagnia degli ebrei\" della citt\u00e0.\nLeone fu sempre un personaggio di spicco nella societ\u00e0 mantovana e fu protetto da personaggi illustri come i Gonzaga, duchi di Mantova, e i Gonzaga di Novellara. Infatti, dopo la promulgazione dell'editto ducale secondo cui gli ebrei dovevano portare lo \"sim\u00e0n\", il segno giallo che li distingueva dai cristiani, Ferrante I Gonzaga scrisse al duca di esonerare de' Sommi. La sua importanza ci viene testimoniata anche dalla costituzione, sette anni pi\u00f9 tardi, di una societ\u00e0 con altri due esponenti ebraici mantovani per appoggiare la salita al trono di Polonia del Duca Guglielmo o di suo figlio Vincenzo. Pur non ottenendo i risultati sperati rimane un'iniziativa ambiziosa che ci mostra la posizione di Yehuda a corte. Nel 1586 fond\u00f2 una sinagoga che troviamo nominata nella sua tomba, ma che fu in seguito distrutta.\nLe opere.\nLeone diresse e organizz\u00f2, tra il 1579 e il 1587, gli spettacoli teatrali che si svolgevano a Mantova alla corte dei Gonzaga. Qui ebbe un'alta considerazione e rappresent\u00f2 la mediazione tra cultura ebraica e lo spirito rinascimentale. Fu il primo autore di un'opera teatrale in ebraico e in volgare: si trattava della cosiddetta \"Magen Nash\u00ecm\", una sorta di disputa letteraria sulla donna che fece molto scalpore, pur non venendo pubblicata, poich\u00e9 vi rispose il rabbino Ya'aqov ben Eliy\u00e0 Joab da Fano con il suo \"Shilt\u00e9 haggibor\u00ecm\", con frasi talmudiche e in aramaico. Era una sorta di accusa verso Leone di aver contaminato la lingua sacra per ingraziarsi i potenti. Un terzo poeta intervenne nella disputa, Baraq ben Avino'am, che lod\u00f2 Leone per esser riuscito a trasmettere pensieri sacri con versi volgari. Leone incarna la problematica dell'inserimento degli ebrei nella societ\u00e0 e della necessit\u00e0 di mediazione fra culture diverse. Si pu\u00f2, infatti, notare che nella sua produzione letteraria troviamo una traduzione italiana dei Salmi e numerose altre opere bilingui o con continui richiami alla cultura ebraica. Sul piano letterario cerca, quindi, di porre cultura ebraica e umanistica sullo stesso livello.\nFondamentali per la storia del teatro moderno sono i suoi \"Quattro dialoghi in materia di rappresentazioni sceniche\", pervenutici in una sola copia manoscritta e compilati probabilmente tra il 1556 e il 1589. In questi testi Leone fornisce le prime indicazioni dell'epoca moderna sull'arte della recitazione e della messa in scena. Se fino all'inizio del Cinquecento la recitazione era principalmente opera di dilettanti (i cortigiani che inscenavano il testo davanti al principe, o i fedeli che partecipavano alla rappresentazione sacra), nella seconda parte del secolo diventa dominante la figura dell'attore professionista che fornisce una recitazione di tipo maggiormente realistico e complesso. La \"performance\" dell'attore, insomma, e non il testo, diventano l'elemento cruciale dello spettacolo. Primo a rendere conto di questo mutamento in forma teorica, Leone de' Sommi nei suoi dialoghi fornisce indicazioni riguardanti l'impostazione vocale dell'attore, la dizione (che deve essere precisa e mai rapida), il linguaggio del corpo (che deve essere appropriato al personaggio interpretato), il costume e addirittura il trucco. Sempre in direzione del massimo realismo possibile, nei \"Dialoghi\" viene prescritto l'impiego di scenografie urbane plausibili, viene raccomandato di ambientare le vicende in esterni e non interni (l'idea della \"quarta parete\" risulta ancora inconcepibile), e vengono fornite pionieristiche indicazioni di illuminotecnica. Un modo per ottenere una luce simile a quella del giorno senza mostrarne la fonte artificiale, ad esempio, sarebbe di nascondere delle torce dietro a delle colonne, per poi amplificarne e orientarne la luce tramite specchi (anch'essi celati).\nBibliografia.\nhttp://www.longo-editore.it/scheda_libro.php?id=1253"}
{"id": "642163", "revid": "15431", "url": "https://it.wikipedia.org/wiki?curid=642163", "title": "St. P\u00f6lten", "text": ""}
{"id": "642170", "revid": "15431", "url": "https://it.wikipedia.org/wiki?curid=642170", "title": "Fuessen", "text": ""}
{"id": "642171", "revid": "125675939", "url": "https://it.wikipedia.org/wiki?curid=642171", "title": "Mancipatio", "text": "Nel diritto romano, la mancipatio era un negozio solenne, di origini molto antiche, traslativo dello \"ius Quiritium\" (il nucleo pi\u00f9 antico del diritto romano) e poi dello \"ius civile\", su persone o cose che proprio in quanto scambiabili necessariamente tramite questo atto vennero definiti \"res mancipi\". La capacit\u00e0 di porre in essere una \"mancipatio\" dapprima apparteneva ai soli cittadini romani \"sui iuris\", gli unici ad esercitare lo \"ius commercii\", presto riconosciuto anche ai Latini.\nDescrizione.\nOriginariamente si svolgeva nel modo seguente: alla presenza di cinque testimoni, tutti cittadini romani e puberi, e un pesatore pubblico (\"libripens\"), l'acquirente (\"mancipio accipiens\"), tenendo tra le mani un pezzo di bronzo (l\"'aes rude\", ma dapprima si usava il rame), che in epoca premonetaria si utilizzava come corrispettivo, dichiarava solennemente che la cosa oggetto della \"mancipatio\" gli apparteneva. Successivamente, colpiva la bilancia del pesatore con il bronzo (questo per far si che \"i testimoni potessero percepire con tutti i loro sensi il trasferimento della res\"), che veniva pesato e consegnato all'alienante (\"mancipio dans\") quale prezzo dello scambio.\nLa struttura della \"mancipatio\" era quella di un atto nel quale si realizzava lo scambio immediato di cosa contro un corrispettivo in metallo (\"aes\"), che il \"mancipio accipiens\" pagava al \"mancipio dans\".\nCon il trascorrere del tempo, le formalit\u00e0 richieste da questo atto divennero meramente simboliche (si parl\u00f2, ad esempio, di \"mancipatio nummo uno\", che avveniva cio\u00e8 in cambio di una sola moneta), sebbene si continuasse ad utilizzarle per il rispetto della tradizione tipico dei Romani in campo giuridico. La \"mancipatio\" divenne dunque un negozio astratto di trasferimento del \"dominium ex iure Quiritium\" sulle \"res mancipi\", che poteva essere caratterizzato anche da una causa diversa dalla vendita. Di tale evoluta forma di \"mancipatio\" parla il giurista romano Gaio nelle sue \"Istituzioni\", ove definisce l'atto \"quaedam imaginaria venditio\", una sorta di vendita immaginaria, fittizia.\nLa \"mancipatio\" era inoltre un \"actus legitimus\", ossia non poteva essere sottoposto n\u00e9 a condizione n\u00e9 a termine. Scompare del tutto con Giustiniano. Nei testi classici accolti nella compilazione giustinianea fu pertanto soppresso ogni riferimento alla \"mancipatio\", per lo pi\u00f9 sostituito con quello della \"traditio\". A partire dal Medioevo, nei contratti e nelle obbligazioni decadono le forme antiche della \"mancipatio\" e della \"stipulatio\" con il loro rituale immutabile di gesti e di parole, ed emerge il documento scritto come elemento costitutivo del negozio e non pi\u00f9 soltanto come elemento di prova della sua esistenza."}
{"id": "642172", "revid": "124873266", "url": "https://it.wikipedia.org/wiki?curid=642172", "title": "Ut supra", "text": "Con l'espressione latina ut supra, che letteralmente significa \"come sopra\", l'autore di un testo scritto avvisa il lettore che, nel punto dove \u00e8 inserita la locuzione in parola, deve considerarsi inserita altres\u00ec una sezione di testo identica ad altra di cui si \u00e8 scritto in precedenza.\nLa forma \u00e8 chiaramente un arcaismo ed \u00e8 usata di rado, anche in opere scritte che adottino un registro stilistico particolarmente \"solenne\".\nLa si trova altres\u00ec nella forma \"supra\" (ad esempio nell'espressione \"vedi \"supra\"\" o \"cfr. \"supra\") seguita dal numero di capitolo, di paragrafo o di pagina cui l'autore del testo si riferisce quando abbia voluto effettuare un rinvio ad una parte precedente della sua stessa opera, in particolare negli scritti di carattere scientifico o didattico. In tale contesto si user\u00e0 invece l'espressione \"infra\" per effettuare un rinvio ad una parte successiva.\nTali locuzioni sono anche diffuse in materia legale nella redazione di un atto giudiziario per richiamare la giurisprudenza o la dottrina gi\u00e0 in precedenza indicate in riferimento alle ragioni sulle quali si fonda l'azione, la cosiddetta causa petendi, oppure nella parte finale dell'atto con la formula \"ut supra\" rappresentato e difeso\" (o altra formula similare), in riferimento alla parte assistita, ai dati del suo difensore ed alla procura allo stesso conferita."}
{"id": "642173", "revid": "322321", "url": "https://it.wikipedia.org/wiki?curid=642173", "title": "Giovan Battista Cavagna", "text": "Fu attivo principalmente a Napoli.\nBiografia.\nRomano di nascita ma di origini lombarde, fu uno degli artisti pi\u00f9 attivi a Napoli. Nei suoi edifici si nota una piena adesione al linguaggio toscano, cui colore scuro del piperno locale conferisce una marcata evidenza monumentale. I suoi edifici mostrano soluzioni compositive e lessicali che si fondevano con una forma di severo classicismo legato ai modelli romani e conforme alle regole vigenti della Controriforma. Egli contribu\u00ec alle svolte artistiche in corso in quegli anni, riuscendo ad aggiornare il locale linguaggio architettonico con idee e realizzazioni destinate a fermentare sul territorio. Comparve per la prima volta nel 1569 in una querela e tra il 1572 e il 1577 fu a Napoli per l'edificazione, secondo i canoni controriformistici, della chiesa di San Gregorio Armeno insieme a Giovanni Vincenzo Della Monica (anche se la chiesa fu consacrata al pubblico dopo due anni dalla data di partenza del Cavagna). Ebbe, in questa prima fase napoletana, anche la commissione di progettare Palazzo d'Avalos a Procida, precedentemente distrutto da un'incursione turca, insieme a Benvenuto Tortelli. Nel 1578 fu nuovamente a Roma, come attestano i documenti dell'Accademia di San Luca e alla stessa accademia apparve come console insieme al pittore Federico Zuccari e il console Scipione Pulzone. Contemporaneamente lavor\u00f2 con Giovan Paolo Severi nella vigna del cardinale Montalto. Nel 1582 oper\u00f2 nella \"cappella di San Nicola da Tolentino\" nella Basilica di Sant'Agostino in Campo Marzio, su commissione del conte Vincenzo Tuttavilla. Nel 1585 entrambe lavorarono presso la Camera apostolica per stemmi dipinti su stendardi e di una bandiera a Castel Sant'Angelo. Non perse mai i contatti con Napoli e gi\u00e0 dal 1581 veniva eretta la Chiesa di Santa Maria Apparente, con la probabile direzione dei cantieri da parte di capimastro di fiducia dell'architetto. Nel 1587 fu nuovamente citato in una querela e nel 1588 restauro la \"Madonna delle Scale\" al Campidoglio. Nel 1590, secondo alcuni documenti del Bertolotti, viveva in via della Ferratina.\nRitorn\u00f2 nuovamente a Napoli nel 1590 per l'edificazione della \"Cappella Muscettola\" nella Chiesa di Santa Maria della Stella, oggi distrutta dalla seconda guerra mondiale. Secondo alcuni documenti apparve presunta la partecipazione al cantiere della basilica di San Paolo Maggiore, mentre con molta probabilit\u00e0 lavor\u00f2 presso i cantieri della Chiesa di Sant'Andrea delle Dame. Nel 1591 lavor\u00f2 alla Chiesa di Santa Anna dei Lombardi, rifacendo completamente l'invaso della navata centrale e dell'abside e nello stesso anno esegu\u00ec la tela della \"Presentazione al Tempio\" per il Monastero di Santa della Vid di Burgos su commissione del vicer\u00e9 Juan de Z\u00fa\u00f1iga y Avellaneda. Nel 1594 fu attivo a Marcianise nell'edificazione del Monastero dell'Annunziata e contemporaneamente lavor\u00f2 come pittore nella capitale del viceregno tra e il 1594 e il 1599. Dal 1595 l'architetto partenopeo Giovan Giacomo Di Conforto oper\u00f2 come capomastro nei cantieri di Cavagna. Dal 1597 al 1603 fu impegnato alla riedificazione della seconda sede del Monte di Piet\u00e0 di Napoli, al cantiere parteciparono in qualit\u00e0 di capimastro il Di Conforto e Giovanni Cola di Franco. Tra il 1598 e il 1599 lavor\u00f2 alla \"Cappella del Tesoro\" della Basilica della Santissima Annunziata Maggiore e nel 1600, assistito dal figlio Cosimo, fece, in qualit\u00e0 di ingegnere, i rilievi per le riparazioni da effettuare all'acquedotto tra Sarno e Striano.\nNel medesimo anno fu autore di un libello accusatorio su Domenico Fontana riguardo al Palazzo Reale, \"Discorso sopra la fabrica del Nuovo Regio Palazzo che si va fabricando nel largo di S.to Aluigi sotto la guida del Cavalier Fontana\"; il Cavagna si vide soppiantato da un incarico cos\u00ec rilevante e affidato ad un architetto da poco venuto in citt\u00e0. Cavagna osserv\u00f2 che il sito scelto dal Fontana per erigervi il nuovo palazzo fu, a quei tempi, inadatto perch\u00e9 troppo vicino alla darsena vecchia e il prospetto principale volgeva verso un Largo irregolare. La proposta del nostro fu quella di erigere il palazzo nell'attuale via Santa Brigida, in una posizione pi\u00f9 centrale con il rispetto delle educazioni precedenti come il palazzo vicereale e delle Fonderie reali. Tra il 1601 e il 1602, fu nominato ingegnere della citt\u00e0 per la realizzazione delle fosse del grano, ma il suo operato a Napoli termin\u00f2 definitivamente nel 1605. Il 25 ottobre di quell'anno successe all'ingegnere Muzio Oddi alla direzione del cantiere della Casa di Loreto, qui continu\u00f2 il palazzo pontificio e provvide alla decorazione della cappella del Tesoro. Nel 1607 partecip\u00f2 al concorso napoletano per la reale cappella del Tesoro di san Gennaro, indetto dalla Deputazione della Real Cappella del Tesoro; al concorso parteciparono alcuni dei pi\u00f9 rilevanti architetti e ingegneri del panorama napoletano come Ceccardo Bernucci, Giulio Cesare Fontana, Francesco Grimaldi, Giovanni Cola di Franco, Michelangelo Naccherino, Dionisio Nencioni di Bartolomeo e Giovan Giacomo Di Conforto. I progetti furono giudicati da una commissione a Roma e tra essi furono preferiti quelli di padre Grimaldi e Giovanni Cola di Franco. Nel 1610 fu attivo ad Ascoli Piceno nella risistemazione e riunificazione del palazzo comunale e della Loggia dell'Arengo e, contemporaneamente, su commissione dei Girolomini di Napoli, progett\u00f2 la \"chiesa di San Pietro in Valle\" a Fano. Cavagna mor\u00ec a Loreto nel 1613 e venne seppellito nella Cattedrale il 19 luglio."}
{"id": "642178", "revid": "287204", "url": "https://it.wikipedia.org/wiki?curid=642178", "title": "Billy Wright (terrorista)", "text": "Soprannominato \"King Rat\", fu membro dell\"Ulster Volunteer Force\" (UVF) e leader del movimento estremista \"Loyalist Volunteer Force\" (LVF). Venne ucciso da un commando dell\"Irish National Liberation Army\" (INLA) all'interno del carcere di Maze, a Long Kesh.\nBiografia.\nI primi anni e l'entrata nell'UVF.\nBilly Wright nacque a Wolverhampton in una famiglia protestante irlandese, ma crebbe a Mountnorris, nel sud della contea di Armagh (un'area quasi esclusivamente cattolica e di forte tradizione repubblicana militante). I genitori di Wright si separarono quando lui aveva sei anni ed egli visse per un certo periodo in un collegio di Mountnorris. Il giovane Wright si integr\u00f2 con i cattolici e pratic\u00f2 il calcio gaelico il che indicava un rapporto amichevole con la popolazione locale cattolica e nazionalista. Neppure la sua famiglia era estremamente lealista. Il padre di Wright, sebbene si fosse mobilitato per promuovere un'inchiesta sulla morte del figlio, defin\u00ec in seguito \"aberranti\" gli assassinii perpetrati dai lealisti.\nIn ogni caso a 15 anni Billy Wright entr\u00f2 nei \"Young Citizen Volunteers\" (sezione giovanile dell\"Ulster Volunteer Force\"), in parte come reazione al \"Massacro di Kingsmill\" del 1976, in cui 10 protestanti del luogo furono uccisi dall'IRA. Fu l'apice di una serie di uccisioni settarie in quell'area. Anche lo zio, il suocero ed il cognato di Wright furono uccisi dai repubblicani nello stesso periodo. Wright disse in seguito a proposito del \"Massacro di Kingsmill\":\nLa gente del luogo disse anche che Wright fu \"indottrinato\" dai locali paramilitari lealisti. Fu presto arrestato in seguito alle sue attivit\u00e0 nell'UVF e condannato nel 1977 a sei anni di carcere per minacce a mano armata e dirottamento. Scont\u00f2 42 mesi per questi reati nelle prigioni di Crumlin Road e Maze. Quando i termini di carcerazione furono trascorsi, Wright si rec\u00f2 per breve tempo in Scozia, ma torn\u00f2 in Irlanda del Nord a Portadown. Lavor\u00f2 l\u00ec come agente assicurativo, si spos\u00f2 ed ebbe due figlie. Nello stesso periodo divent\u00f2 anche un \"Born again Christian\" e lavor\u00f2 come predicatore del Vangelo nella contea di Armagh. La fede religiosa di Wright ebbe influenze contraddittorie sulla sua vita. Da un lato asser\u00ec che la sua fede lo indusse a difendere la \"gente protestante dell'Ulster\", mentre allo stesso tempo ammise che il piano su cui aveva portato lo scontro gli avrebbe assicurato la dannazione.\nComandante dell'UVF dell'Ulster centrale e fondatore del LVF.\nA met\u00e0 degli anni ottanta, dopo cinque anni di assenza dall'organizzazione, Wright riprese le proprie attivit\u00e0 nell'UVF. Fu ripetutamente arrestato per sospetto di omicidio e cospirazione.\nWright divenne comandante della brigata dell'UVF dell'area di Portadown, la Mid-Ulster Brigade e, secondo le forze di sicurezza dell'Irlanda del Nord, \u00e8 stato implicato (come mandante o esecutore) in almeno 20 omicidi settari sebbene non sia mai stato condannato per nessuno di questi.\nSebbene la maggior parte delle vittime di Wright furono civili cattolici, alcuni furono paramilitari repubblicani. Nel 1991 l'UVF uccise tre uomini dell'IRA insieme ad un anziano passante a Cappagh nella contea di Tyrone. Si sostiene anche che Wright fu a quel tempo uno mei maggiori trafficanti di droga dell'area, specialmente di ecstasy. La conseguenza delle uccisioni operate dalle sue unit\u00e0 fu che Wright divenne un obiettivo sia per l'IRA che per l'INLA. L'IRA tent\u00f2 di uccidere Wright in cinque diverse occasioni, in una di queste mise una bomba sotto la sua auto, ma ogni volta Wright riusc\u00ec a salvarsi.\nL'unit\u00e0 di Wright si faceva chiamare \"brat pack\" (\"la banda dei monelli\"). Il giornalista del \"Sunday World\" Martin O'Hagan la ribattezz\u00f2 satiricamente \"rat pack\" (\"il branco di topi\") e lo stesso Billy Wright venne chiamato \"King Rat\" (\"Re dei topi\"). Il soprannome rimase nella coscienza popolare, con grande dispiacere di Wright. Per ritorsione Wright fece mettere una bomba negli uffici del giornale ed indirizz\u00f2 minacce di morte ad O'Hagan ed a chiunque vi lavorasse. Oltre ad essere una delle figure principali a livello militare, Wright fu anche un militante politico all'interno dell'UVF e si dissoci\u00f2 pubblicamente dal cessate il fuoco dell'ottobre del 1994 proclamato dalla dirigenza.\nWright fu di nuovo critico con l'UVF quando non riuscirono ad organizzare degli attacchi in sostegno dell'annuale parata di Drumcree dell\"Orange Order\", che era stata vietata nel luglio del 1996. In conseguenza dell'inazione della dirigenza, egli ordin\u00f2 diversi omicidi di propria iniziativa. Un tassista cattolico, Michael McGoldrick, venne ucciso nei pressi di Lurgan l'8 luglio 1996 dall'unit\u00e0 di Wright ed un altro cattolico, James Morgan, fu ucciso subito dopo dai suoi uomini. Wright venne espulso dall'UVF per questi attacchi non autorizzati e fu minacciato di morte.\nWright ignor\u00f2 queste minacce e, in segno di sfida, form\u00f2 il \"Loyalist Volunteer Force\" (LVF), arruolando principalmente membri dalla sua ex brigata dell'UVF. Ad essi si unirono altri lealisti delusi dal processo di pace in corso nell'Irlanda del Nord, fino ad arrivare ad una forza massima di circa 250 attivisti. Essi operarono al di fuori del \"Combined Loyalist Military Command\" (\"Comando militare congiunto lealista\") ed ignorarono il cessate il fuoco dell'ottobre del 1994. Wright denunci\u00f2 la dirigenza dell'UVF come \"comunisti\", per via delle tendenze verso la sinistra di alcune delle loro dichiarazioni pubbliche riguardo alla riconciliazione con la comunit\u00e0 nazionalista. Il LVF venne posto fuori legge dal Segretario di Stato per l'Irlanda del Nord Mo Mowlam nel giugno del 1997.\nNonostante una serie di omicidi settari e attacchi a propriet\u00e0 cattoliche attribuiti al LVF tra il 1996 ed il 1997 (anche se mai rivendicati), Wright non fu imprigionato fino al marzo del 1997 quando fu condannato ad otto anni di reclusione per aver minacciato di morte una donna. Inizialmente incarcerato a Maghaberry, fu poi rimandato a Long Kesh nel carcere di Maze nell'aprile del 1997. Richiese e gli fu concessa una sezione per il LVF nei raggi C e D del blocco H6 per s\u00e9 ed altri 26 terroristi. I detenuti dell'INLA alloggiati nei raggi A e B e l\"Irish Republican Socialist Party\" (IRSP, l'ala politica dell'INLA) misero in guardia sulla possibilit\u00e0 di problemi se i detenuti non fossero stati tenuti separati. Nel maggio del 1997 i detenuti organizzarono una rivolta contro l'organizzazione delle visite al Maze.\nL'uccisione di Wright.\nNella prigione di Maze esisteva una situazione di tensione. I detenuti dell'INLA avevano detto al personale di avere \"intenzione, se ne avranno la possibilit\u00e0, di eliminare il LVF\". L'associazione delle guardie carcerarie disse che erano state prese le misure necessarie per evitare che i gruppi terroristici venissero in contatto. Gli agenti carcerari comunque, nutrivano forti preoccupazioni riguardo alle misure di sicurezza nel blocco H6 dove erano reclusi Wright e gli altri appartenenti al LVF. Cinque mesi pi\u00f9 tardi, Wright fu vittima di un agguato da parte di un commando del INLA guidato da Christopher \"Crip\" McWilliams. Fu raggiunto da tre colpi di pistola e mor\u00ec sul colpo.\nWright \u00e8 considerato un eroe ed un martire dai lealisti pi\u00f9 estremisti. Terroristi lealisti ad una dimostrazione paramilitare tenutasi a Portadown nel 2000 dissero ai giornalisti: \"Ha fatto quello che doveva fare per garantire che la nostra fede e la nostra cultura rimanessero intatte\".\nIl LVF senza il suo leader sub\u00ec una riduzione e divenne fortemente legato all\"Ulster Freedom Fighters\" (UFF) di Johnny Adair. Il gruppo commise una serie di attacchi quasi casuali nei riguardi di civili cattolici come ritorsione all'omicidio di Wright. Martin O'Hagan, un giornalista particolarmente sgradito a Wright, venne ucciso nel settembre del 2001 dai \"Red Hand Defenders\", una sigla di copertura.\nLa natura dell'uccisione di Wright, all'interno di una prigione di massima sicurezza, ha condotto a sospettare una possibile collusione delle autorit\u00e0 con l'INLA per eliminare una minaccia al processo di pace in corso. Il padre di Wright promosse une campagna per un'inchiesta pubblica sull'omicidio del figlio ed ha richiesto aiuto in materia alle autorit\u00e0 dell'Irlanda del Nord, della Gran Bretagna e dell'Irlanda. L'omicidio fu analizzato dalla \"Cory Collusion Inquiry\" che raccomand\u00f2 al governo britannico di istruire un'inchiesta sulla morte di Wright.\nNel giugno del 2005 si \u00e8 aperta l'inchiesta, presieduta da Lord MacLean. Partecipano all'inchiesta anche il professor Andrew Coyle dell'Universit\u00e0 di Londra e l'ex vescovo di Hereford, il reverendo John Oliver."}
{"id": "642195", "revid": "1909146", "url": "https://it.wikipedia.org/wiki?curid=642195", "title": "Battaglia di Fornovo", "text": "La battaglia di Fornovo (o battaglia del Taro) ebbe luogo il 6 luglio 1495 durante le Guerre d'Italia. In essa si affrontarono l'esercito di Carlo VIII di Francia - composto da francesi, mercenari svizzeri e un nutrito contingente di italiani - e quello della lega italica rinnovata nel marzo 1495 - formato dagli eserciti di Milano e Venezia, per la gran parte composti di mercenari, italiani, albanesi, dalmati, greci e tedeschi, ma anche da alcune unit\u00e0 di leva. Lo scontro, breve (circa un'ora), ma sanguinoso (complessivamente circa tremila morti), ebbe un risultato incerto.\nLa battaglia di Fornovo fu uno scontro di tipo ancora medievale, in quanto n\u00e9 le armi da fuoco n\u00e9 la guerra di movimento delle fanterie vi ebbero un ruolo determinante.\nPrologo.\nCarlo VIII sognava una sua crociata contro gli infedeli e la riconquista di Gerusalemme. Per attuare questo piano pens\u00f2 di conquistare il Regno di Napoli, verso il quale vantava nebulosi diritti per via della nonna paterna, Maria d'Angi\u00f2 (1404\u20131463), al fine di poter disporre di una base per le crociate in Terrasanta.\nPer avere mani libere in Italia, Carlo VIII stipul\u00f2 patti rovinosi con i vicini: a Enrico VII venne dato del denaro, a Ferdinando II di Aragona venne dato il Rossiglione ed a Massimiliano I vennero dati l'Artois e la Franca contea.\nGli stati italiani erano abituati ad assoldare bande di mercenari tramite contratti detti \"condotte\", stipulati tra le Signorie e i cosiddetti condottieri. Le tattiche di battaglia miravano quindi a minimizzare i rischi e a catturare facoltosi prigionieri; l'aspetto economico era quindi dominante. Questo modo di guerreggiare si dimostr\u00f2 perdente contro le motivate truppe francesi e spagnole che si apprestavano a sommergere la penisola.\nLa campagna.\nCarlo VIII era in buoni rapporti con le due potenze del Nord Italia, Milano e Venezia, ed entrambe lo avevano incoraggiato a far valere le proprie pretese sul Regno di Napoli. Cos\u00ec ritenne di avere il loro appoggio contro Alfonso II di Napoli e contro il pretendente rivale che era Ferdinando II di Aragona, Re di Spagna.\nAlla fine di agosto del 1494 Carlo VIII condusse un potente esercito francese con un grosso contingente di mercenari svizzeri e la prima formazione di artiglieria mai vista in Italia. Ottenne il libero passaggio da Milano. A Firenze Piero il Fatuo consent\u00ec che Carlo occupasse le fortezze di Sarzana e Pietrasanta, Pisa e Livorno. Venne invece osteggiato da papa Alessandro VI, salito al soglio nel 1492. Lungo la via per Napoli, Carlo distrusse ogni piccolo esercito che il papa e il Regno di Napoli gli mandarono contro e distrusse ogni citt\u00e0 che gli resisteva. Questa brutalit\u00e0 colp\u00ec gli italiani, abituati alle guerre relativamente poco sanguinose dei condottieri di allora. Il 22 febbraio 1495 Carlo VIII, col suo generale Louis de la Tr\u00e9moille, entr\u00f2 a Napoli praticamente senza opposizione.\nLa rapidit\u00e0 e la violenza della campagna militare del re francese lasciarono attoniti gli italiani. Specialmente i veneziani e il nuovo duca di Milano, Ludovico Sforza (il Moro), compresero che se Carlo non fosse stato fermato, avrebbero perduto la loro indipendenza.\nIl 31 marzo venne proclamata a Venezia una lega santa antifrancese: i firmatari erano la Serenissima Repubblica di Venezia, il duca di Milano, il papa, il re spagnolo, il re inglese e Massimiliano I d'Asburgo. La lega ingaggi\u00f2 un condottiero veterano, Francesco II Gonzaga, marchese di Mantova, per raccogliere un esercito ed espellere i francesi dalla penisola. Dal 1\u00ba maggio questo esercito incominci\u00f2 a minacciare i presidi che Carlo aveva lasciato lungo il suo tragitto per assicurarsi i collegamenti con la Francia. Il 20 maggio Carlo lascia Napoli lasciando un presidio e proclamando che il suo unico desiderio era un sicuro ritorno in Francia.\nCome se non bastasse, l'esercito di Carlo venne colpito da un misterioso morbo a Napoli. Mentre non \u00e8 chiaro se la malattia provenisse dal nuovo mondo o fosse una versione pi\u00f9 virulenta di una gi\u00e0 esistente, la prima epidemia conosciuta di sifilide scoppi\u00f2 nella citt\u00e0. Il ritorno dell'esercito francese verso nord diffuse la malattia in tutta Italia, e alla fine in tutta Europa. La malattia venne quindi conosciuta in quasi tutta Europa col nome di \"mal francese\".\nPreparazione.\nIl 27 giugno i veneziani e i loro alleati stabilirono il campo vicino a Fornovo di Taro, circa 20\u00a0km a sud ovest di Parma, alla badia della Ghiaruola. Secondo il Guicciardini l'esercito dei cosiddetti \"collegati\" era composto per tre quarti da forze veneziane comandate da Francesco II Gonzaga, affiancato da Alessio Beccaguto, e dai due provveditori del senato veneto Luca Pisano e Melchiorre Trevisan. A capo delle forze milanesi c'erano Galeazzo da Sanseverino e Francesco Bernardino Visconti. L'esercito era composto da 2 500 cavalieri, 8 000 fanti e 2 000 stradiotti, una forza mercenaria greco-albanese.\nCarlo stava ritornando in Francia con un ricco bottino raccolto tra Firenze, Roma e Napoli. Dopo una sosta a Pontremoli che venne incendiata dai mercenari svizzeri i quali, contravvenendo ai patti, si erano dati al saccheggio della citt\u00e0 (si dice che il re soggiornasse nel vicino abitato di Mignegno e che, per punizione, abbia fatto trainare a braccia l'artiglieria sul passo della Cisa dai mercenari fedifraghi), finalmente il 4 luglio i francesi raggiunsero il villaggio di Fornovo discendendo lungo la valle del fiume Taro, ma trovarono il passaggio bloccato dall'esercito della lega accampato a nord del villaggio.\nIl 4 luglio Ercole d'Este, duca di Ferrara e alleato principale di Carlo in Italia, gli comunic\u00f2 che il senato veneziano non aveva ancora autorizzato il Provveditore a entrare in battaglia. I francesi erano ansiosi vedendo il numero dei nemici crescere di giorno in giorno senza avere la possibilit\u00e0 di ricevere rinforzi. Carlo allora chiese libero passaggio.\nCome riferisce il Guicciardini, la risposta dei collegati si fece attendere; venne mandata una richiesta su come procedere a Milano, dove risiedeva il duca Ludovico il Moro e un rappresentante per ogni componente della lega: Ludovico e il rappresentante veneto erano pi\u00f9 propensi per lasciar passare il re francese mentre il rappresentante spagnolo invece era per l'attacco; per questo decise di scrivere a Venezia. Nel frattempo Melchiorre Trevisan, sapendo che la risposta non sarebbe arrivata in tempo, decise che appena l'esercito francese si fosse mosso, sarebbe stato attaccato.\nIl 5 luglio i francesi occuparono Fornovo e vi si accamparono; durante la notte l'abbondante pioggia rese il terreno molto fangoso. Il mattino successivo attraversarono il fiume portandosi sulla riva sinistra (occidentale) e marciando presso le falde dei colli in modo da poter tenere sotto controllo la valle sottostante.\nBattaglia.\nSchieramento.\nFrancesi.\nIl re francese, dopo essersi consultato con i suoi consiglieri italiani, Gian Giacomo Trivulzio e Francesco Secco, all'alba del 6 luglio decise di combattere considerando che le provviste stavano iniziando a scarseggiare e invi\u00f2 quaranta soldati per una ricognizione in campo nemico. Questi furono avvistati dagli esploratori italiani e la loro presenza venne riferita all'accampamento. Si inviarono pertanto seicento stradiotti che li assaltarono uccidendoli o mettendoli in fuga. Non soddisfatti, tagliarono loro le teste e le conficcarono sulle loro picche tornando trionfalmente al campo.\nDopo la sconfitta in questa prima scaramuccia Carlo VIII fece marciare l'esercito sino all'imboccatura della valle e decise di stabilire il campo sui colli presso il borgo di Medesano, sulla riva sinistra del fiume. La posizione francese era considerata buona per la difesa perch\u00e9 i veneziani non avevano pulito il campo, e la pioggia (si era scatenato un violento temporale) aveva reso impraticabile le rive del fiume per la cavalleria. \nCarlo schier\u00f2 quindi davanti all'esercito i quarantadue pezzi d'artiglieria, puntati verso le sponde del Taro. Divise anche l'esercito in tre squadroni di cui l'avanguardia al comando di Gian Giacomo Trivulzio e Pierre de Rohan insieme a Francesco Secco e Niccol\u00f2 Orsini (prigioniero) contava 300 cavalieri pesanti, picchieri, alabardieri e archibugieri tedeschi e 200 fanti leggeri, il corpo centrale sotto il suo diretto comando composto da 600 cavalieri pesanti, 2 000 cavalleggeri e balestrieri a cavallo e 4 000 lancieri tedeschi, la retroguardia guidata da Gaston de Foix e Louis de la Tr\u00e9moille e composta da 400 cavalieri pesanti, 700 fanti svizzeri e 400 balestrieri a cavallo; quanto restava era schierato in una falange non distante dalla linea dei cavalieri. Alla sinistra dell'esercito avanzavano le salmerie su una lunga fila. Il re fece quindi un discorso ai soldati esortandoli a non temere i soldati italiani, che considerava di scarso valore, n\u00e9 i loro capitani di scarsa esperienza, e di non fuggire o rompere i ranghi per accaparrarsi il bottino pena la morte; si fecero poi tutti il segno della croce e i tedeschi baciarono la terra.\nItaliani.\nGli italiani posero l'accampamento sui colli sopra Collecchio, sul lato destro del fiume e Francesco Gonzaga e Rodolfo Gonzaga lo fecero fortificare con alcuni fossati. Si tenne quindi un consiglio di guerra in cui Melchiorre Trevisan incit\u00f2 i capitani a combattere valorosamente i tracotanti francesi e promise ai soldati che il bottino sottratto al Regno di Napoli trasportato dal nemico sarebbe stato loro in caso di vittoria. Francesco Gonzaga divise l'esercito italiano in tre corpi costituiti in tutto da squadre disposte su tre linee mentre l'artiglieria fu posta davanti a tutti e in vari gruppi a seconda del bisogno. \nIl primo corpo, che costituiva l'ala sinistra, era guidato da Bernardino Fortebraccio ed era schierato presso i guadi di Gualatico e Ozzano, il centrale da Francesco Gonzaga presso il guado di Oppiano e l'ala destra da Galeazzo Sanseverino si trovava presso il guado della Giarola.\nLa prima linea era costituita da tre squadroni di cavalleria. La squadra sulla sinistra guidata da Bernardino Fortebraccio, Vincenzo Corsico, Roberto Strozzi, Alessandro Baraldo, Giacomo Savorgnano, Annibale Martinengo, Guido Brandolini contava 370 balestrieri a cavallo; il suo compito sarebbe stato quello di attaccare alle spalle la retroguardia francese. Quella al centro era guidata da Francesco Gonzaga, Rodolfo Gonzaga, Ranuccio Farnese e Luigi Avogadro e consisteva di 510 balestrieri a cavallo; aveva il compito di assaltare ai fianchi l'ultimo squadrone nemico mentre gli altri due erano impegnati in battaglia per poi assistere il resto dell'esercito italiano nella distruzione dei primi due. La squadra di cavalleria sulla destra era guidata da Galeazzo e Gian Francesco Sanseverino, Annibale Bentivoglio, Ludovico Pico della Mirandola e Galeazzo Pallavicino, contava 630-800 tra cavalieri pesanti e cavalleggeri; avrebbe dovuto attaccare il secondo squadrone francese.\nLa seconda linea era costituita da due corpi di fanteria. Il primo di 4 000-5 000 veneziani picchieri guidato da Gorlino da Ravenna, posto dietro gli squadroni di cavalleria del Fortebraccio e del Gonzaga, con il compito di assistere il resto dell'esercito ovunque ve ne fosse bisogno. Il secondo di 2 000 fanti si dispose dietro lo squadrone del Sanseverino.\nLa terza linea era costituita da tre squadroni di cavalleria. Lo squadrone a sinistra consisteva di 255 cavalieri pesanti ed era guidato da Taddeo della Motella e Alessandro Colleoni e si schierava dietro e alla sinistra della fanteria di Gorlino da Ravenna. Lo squadrone centrale consisteva di 465 cavalleggeri e balestrieri a cavallo ed era guidato da Antonio da Montefeltro, Giovanni Francesco Gambara, Carlo Secco, Antonio Pio e Giovanni da Ripa; si schierava dietro e tra gli squadroni del Gonzaga e del Sanseverino. Lo squadrone di destra era costituito da 400 cavalieri pesanti, dai restanti cavalleggeri e da alcuni archibugieri e guidato da Sozimo Benzoni; si schierava dietro e sulla destra rispetto al secondo corpo di fanteria.\nL'ultimo squadrone era costituito da 280 cavalieri pesanti guidati da Taliano da Carpi e Angelo da Sant\u2019Angelo e da 1 000 fanti guidati da Niccol\u00f2 Savorgnano; aveva il compito di proteggere l'accampamento.\nIl piano di battaglia del Gonzaga era di distrarre i primi due gruppi francesi, attaccare in forze e ai fianchi il gruppo di coda, generare confusione tra i francesi e attaccare infine con le tre linee di riserva il rimanente dell'esercito francese.\nSvolgimento.\nLa battaglia inizi\u00f2 nel primo pomeriggio con uno scambio di colpi d'artiglieria che gener\u00f2 pi\u00f9 paura e disordine che vittime. La cavalleria sull'ala destra guidata dal Sanseverino attacc\u00f2 l'avanguardia francese senza subire molti danni dal tiro dei cannoni nemici forse anche a causa delle condizioni del terreno che rendevano l'artiglieria poco manovrabile. L'avanguardia francese rispose contrastandoli con i cavalieri pesanti del Trivulzio. Entrambe le parti si trovarono presto a combattere su sponde piene di fossi, sterpi e spine. I francesi riuscirono infine a prevalere facendo intervenire gli alabardieri svizzeri che contrastarono la cavalleria milanese, impossibilitata a combattere su un terreno cos\u00ec sfavorevole. \nLa cavalleria del Gonzaga nel frattempo aveva assaltato, seguita dalla fanteria, il centro francese e qui era caduto Rodolfo Gonzaga. Quella del Fortebraccio aveva aggirato la retroguardia francese insieme agli stradiotti del Duodo attaccandola su un fianco, ma con un certo ritardo a causa dell'acqua insolitamente alta del fiume. Dopo un'ora di combattimento il Gonzaga venne respinto mentre la cavalleria leggera del Fortebraccio, dopo una breve schermaglia, si dedic\u00f2 insieme agli stradiotti e a parte della fanteria veneziana a depredare le salmerie nemiche. \nIl Fortebraccio, non riuscendo a riorganizzare i suoi uomini, si ritir\u00f2 dalla mischia. Il conte di Pitigliano condusse gli ultimi attacchi con scarso effetto. I provveditori veneziani e Niccol\u00f2 Orsini, che approfitt\u00f2 dell'occasione per liberarsi dai francesi, cercarono di convincere molti fuggitivi a tornare dicendo che la battaglia era quasi vinta.\nDopo pi\u00f9 di un'ora di combattimento i francesi cercarono rifugio su una collina. I veneziani disposti a inseguirli erano troppo pochi ed entrambi i contendenti si accamparono. I francesi persero pi\u00f9 di un migliaio di uomini, mentre i veneziani pi\u00f9 di duemila uomini, ma i nobili di entrambe le parti erano isolati o morti.\nCarlo perse tutto il suo bottino, valutato in pi\u00f9 di 300 000 ducati. Venne dichiarata una tregua di un giorno per seppellire i morti. I morti e anche i feriti vennero spogliati dalla fanteria italiana e dagli abitanti locali. \nNella lotta perse la vita anche Rodolfo Gonzaga, figlio del marchese di Mantova Ludovico III Gonzaga, che con la sua discesa in campo intendeva difendere i domini dei Gonzaga dalla minaccia francese.\nLa sera seguente, il doge Agostino Barbarigo e il Senato ricevettero un primo rapporto nel quale veniva detto loro che l'esercito veneziano non aveva perso, ma che il risultato della battaglia era incerto perch\u00e9 c'erano state molte perdite e molti disertori e non erano conosciute le perdite del nemico. L'intera citt\u00e0 pens\u00f2 al peggio, ma il giorno successivo un secondo rapporto descrisse l'estensione del saccheggio e la paura dei francesi che supplicavano ora la tregua ora la pace.\nComunque fu concesso a Carlo di lasciare l'Italia indisturbato.\nVittoria o sconfitta?\nL'esercito della lega antifrancese non ottenne l'annientamento tattico del nemico nonostante fosse in superiorit\u00e0 numerica ed ebbe circa il doppio delle perdite rispetto all'esercito regio - ci\u00f2 dovuto anche all'abitudine francese di uccidere i cavalieri disarcionati contrariamente al codice bellico italiano che prevedeva salva la vita, dietro riscatto, per il cavaliere caduto dal destriero. Tale argomento impedisce di parlare di una chiara vittoria tattica dei Collegati.\nTuttavia nemmeno Carlo VIII pot\u00e9 rivendicare un successo. Infatti l'esercito regio perse tra il dieci e l'undici per cento dei suoi effettivi (mille morti su nove/diecimila uomini) oltre che tutte le salmerie e il bottino. Nel bottino dei Collegati figuravano anche l'elmo del re, la sua raccolta personale di disegni erotici e due bandiere reali. Il sovrano francese, dopo aver chiesto una tregua di tre giorni ai Collegati, scapp\u00f2 dal campo di battaglia nella notte tra il sette e l'otto luglio, allontanandosi dall'esercito avversario, il quale era ancora perfettamente in grado di combattere e padrone del terreno; questo, nella concezione militare rinascimentale, era conferma di vittoria.\nLe perdite di uomini e soprattutto di denaro necessario per pagare i mercenari, diedero un colpo definitivo all'efficienza bellica dell'esercito francese. La ritirata di Carlo VIII non fu verso la Francia, come comunemente raccontato, ma verso Asti. Qui arriv\u00f2, il 15 luglio, dopo aver percorso duecento chilometri in sette giorni, con la truppa alla fame a causa della perdita delle salmerie. \nIl re si chiuse in citt\u00e0 e rimase sordo alle richieste di aiuto del Duca d'Orl\u00e9ans, asserragliato a Novara e assediato dalla lega antifrancese. Questo atteggiamento fu dovuto soprattutto al fatto che non disponeva pi\u00f9 n\u00e9 delle forze n\u00e9 del denaro per affrontare una nuova battaglia campale e infatti il suo esercito non combatt\u00e9 pi\u00f9.\nInfine il re di Francia si spost\u00f2 a Torino dove negozi\u00f2 con Ludovico il Moro il ritorno in patria, prima che i passi alpini divenissero impraticabili. Il 22 ottobre 1495 Carlo lasci\u00f2 Torino e il 27 era a Grenoble.\nSi \u00e8 molto discusso su quale fosse l'obiettivo di Carlo VIII allo sbocco della Cisa, alcuni sostengono Parma, altri il Piemonte, da usare come base d'operazioni contro la Lombardia. \u00c8 per\u00f2 innegabile che la battaglia di Fornovo, riducendo drasticamente l'efficienza bellica del suo esercito, rese al re impossibile qualsiasi ulteriore azione offensiva nel Nord Italia.\nLe conseguenze.\nCarlo lasci\u00f2 l'Italia senza alcun guadagno. Mor\u00ec due anni e mezzo dopo lasciando alla Francia un grosso debito e perdendo province che ritornarono francesi solo dopo secoli. La spedizione promosse per\u00f2 contatti culturali tra Francia e Italia dando energia alle arti e lettere francesi.\nConseguenza importante fu l'aver dimostrato come l'artiglieria potesse essere usata in modo vincente anche in campo aperto e non solo come arma statica.\nPer l'Italia le conseguenze furono catastrofiche. Ora l'Europa intera sapeva, tramite i soldati francesi e tedeschi, che l'Italia era una terra incredibilmente ricca e facilmente conquistabile perch\u00e9 divisa e difesa soltanto da mercenari. L'Italia si trasform\u00f2 in un campo di battaglia per decenni e, con l'esclusione della Repubblica di Venezia, perse la propria indipendenza.\nLe fonti.\nAlessandro Benedetti, nel suo \"Diaria de Bello Carolino\" d\u00e0 uno dei migliori resoconti della battaglia. Benedetti era un medico al servizio dei veneziani e inizi\u00f2 il suo diario nel maggio del 1495, e un mese pi\u00f9 tardi fu un testimone oculare della battaglia. La battaglia \u00e8 descritta nei capitoli dal 29 al 60 del libro 1.\nFrancesco Guicciardini descrisse la battaglia di Fornovo nei capitoli 8 e 9, libro 2 della sua \"Storia d'Italia\"."}
{"id": "642200", "revid": "76069", "url": "https://it.wikipedia.org/wiki?curid=642200", "title": "Mongolia interna", "text": ""}
{"id": "642204", "revid": "2080390", "url": "https://it.wikipedia.org/wiki?curid=642204", "title": "Francesco Grimaldi", "text": "Fu particolarmente attivo a Napoli, dove, nei primi anni del XVII secolo, contribu\u00ec allo sviluppo e alla diffusione dell'architettura barocca.\nTuttavia le sue opere furono influenzate dai modelli cinquecenteschi, aggiornati ai canoni del barocco mediante una sfarzosa decorazione.\nBiografia.\nNel 1574 entr\u00f2 nell'Ordine dei Chierici Regolari Teatini col nome di Francesco Negro e tra il 1585 e il 1598 fu attivo a Roma per la costruzione della basilica di Sant'Andrea della Valle. Questo intervallo di tempo fu particolarmente importante per la sua formazione professionale, poich\u00e9 ebbe modo di acquisire le lezioni di grandi architetti del XVI secolo come il Bramante e Michelangelo. A Roma ebbe modo di vedere anche il cantiere della basilica di San Pietro in Vaticano; la fabbrica papale diede un ulteriore influsso alla sua formazione, che lo port\u00f2 a concentrarsi essenzialmente sullo studio delle articolazioni planimetriche e spaziali, ricerche che aprirono la strada al barocco napoletano del XVII secolo. Le sue continue ricerche in proposito, lo indurranno a sviluppare diversi progetti, traendo base dalla fabbrica di San Pietro, con piante centrali a cinque cupole e piante a croce greca con le sue varianti.\nNel 1589 fu approvato il suo progetto per la basilica di Sant'Andrea della Valle, ma con alcune modifiche apportate da parte di Giacomo della Porta, che conferirono alla chiesa l'odierno assetto planimetrico. I lavori per\u00f2 vennero bloccati per pi\u00f9 di un decennio. Nel frattempo a Napoli si stava edificando la basilica di San Paolo Maggiore, per la quale Grimaldi present\u00f2 un proprio disegno e dove fu attivo nei primi anni ottanta del XVI secolo, cio\u00e8 prima del soggiorno romano.\nAltre opere realizzate contemporaneamente al suo soggiorno romano sono anche la casa dei Teatini di Napoli in largo Santi Apostoli (1590) e il progetto della chiesa di Sant'Irene a Lecce (1591).\nNel primo decennio del XVII secolo, la sua attivit\u00e0 fu particolarmente intensa. Edific\u00f2 alcuni dei capolavori dell'architettura napoletana dell'epoca, come il complesso della Santissima Trinit\u00e0 delle Monache, il cui disegno risale al 1607, e la chiesa di Santa Maria della Sapienza.\nAl 1607 \u00e8 datato il concorso per la reale cappella del Tesoro di san Gennaro, indetto dalla Deputazione della Real Cappella del Tesoro; al concorso parteciparono alcuni dei pi\u00f9 rilevanti architetti e ingegneri del panorama napoletano come Ceccardo Bernucci, Giovan Battista Cavagna (nel 1607 era operativo presso il Santuario della Santa Casa a Loreto), Giulio Cesare Fontana, Giovanni Cola di Franco, Michelangelo Naccherino, Dionisio Nencioni di Bartolomeo e Giovan Giacomo Di Conforto. I progetti furono giudicati da una commissione a Roma e tra essi furono preferiti quelli di padre Grimaldi e Giovanni Cola di Franco.\nAlla costruzione della Cappella del Tesoro il Bernucci ebbe l'incarico di demolire il preesistente e scavare le fondamenta; la prima pietra dell'edificio fu incisa dal Naccherino e la direzione del cantiere fu affidata al Cola di Franco e successivamente Cristoforo Monterosso si occupo della direzione della parte artistica.\nIl progetto del Grimaldi \u00e8 una variazione dell'impianto centrale proposto gi\u00e0 per San Pietro a Roma; tuttavia, nella cappella napoletana l'invaso centrale \u00e8 costituito da un ottagono.\nL'opera fu terminata molti anni pi\u00f9 tardi e fu inaugurata il 16 dicembre del 1646.\nNel 1608 si registra la ripresa dei lavori a Sant'Andrea della Valle sotto la direzione di Carlo Maderno, che termin\u00f2 il resto delle strutture murarie malgrado l'opposizione di Grimaldi, che desiderava mantenere il progetto iniziale caratterizzato da cinque cupole; le proteste dell'architetto furono per\u00f2 respinte poich\u00e9 i lavori erano in fase ormai avanzata.\nDal 1611 fu edificata, su suo progetto, la chiesa dei Santi Apostoli, completata a pi\u00f9 mani negli anni successivi, mentre uno dei suoi ultimi lavori fu la basilica di Santa Maria degli Angeli a Pizzofalcone dove si legge una chiara ricerca planimetrica impostata sulla pianta longitudinale (all'Archivio di Stato di Napoli \u00e8 conservato il progetto autografato dell'edificio). Fu autore anche del progetto iniziale del Complesso di San Francesco di Paola.\nMor\u00ec il 1\u00ba agosto del 1613, all'et\u00e0 di settant'anni, nella casa dei teatini a largo Santi Apostoli."}
{"id": "642206", "revid": "834", "url": "https://it.wikipedia.org/wiki?curid=642206", "title": "Fsi", "text": ""}
{"id": "642207", "revid": "1573940", "url": "https://it.wikipedia.org/wiki?curid=642207", "title": "Moropus", "text": "Il moropo (Moropus \u00e8 una specie estinta di mammifero perissodattile vissuto nel Miocene inferiore in Nordamerica, esistente fino a 9,4 milioni di anni fa\nUn bradipo o un cavallo?\nQuesto strano animale, appartenente ai perissodattili (che comprendono cavalli e rinoceronti), fu dapprima scambiato per un bradipo gigante a causa dei frammentari resti fossili che includevano principalmente alcuni grandi artigli posizionati sui piedi. Fu solo dopo il ritrovamento di scheletri completi ad Agate Springs che fu possibile chiarire la vera natura di questo animale. Il \"Moropus\" appartiene al gruppo dei calicoteri, grandi animali erbivori che ricordavano un incrocio tra un gorilla, un orso e un cavallo.\nUn erbivoro altamente specializzato.\nNel Miocene inferiore, in Nordamerica, le grandi distese erbose si stavano diffondendo velocemente a causa del clima sempre pi\u00f9 arido, con conseguente radiazione esplosiva di specie di artiodattili (ungulati con dita pari). Tuttavia, gli adattamenti dello scheletro di \"Moropus\" dimostrano che vi erano ancora abbastanza alberi e ambienti rivieraschi per accogliere animali cos\u00ec specializzati.\nZampe robuste.\nLo scheletro del \"Moropus\" \u00e8 molto robusto. L'animale in vita doveva essere alto due metri e mezzo alla spalla; le proporzioni delle zampe di \"Moropus\" ricordano vagamente quelle della giraffa, poich\u00e9 le zampe anteriori sono leggermente pi\u00f9 lunghe delle posteriori. Il cranio \u00e8 profondo e superficialmente simile a quello di un cavallo. I molari erano larghi e a corona bassa, una prova che questo animale preferiva nutrirsi di foglie piuttosto che della dura erba contenente silicio. Attualmente si crede che \"Moropus\" fosse capace di rimanere appoggiato alle sole zampe posteriori, usando le massicce zampe anteriori per avvicinare alla bocca le fronde degli alberi. \u00c8 possibile che questo erbivoro avesse lingua o labbra prensili, come molti altri ungulati odierni. Le vertebre cervicali di \"Moropus\" possiedono una particolare articolazione che permetteva all'animale di tenere la testa eccezionalmente alta, ma \u00e8 altrettanto chiaro che la testa poteva facilmente essere abbassata a livello del terreno.\nIl \"piede stupido\".\nI tre artigli altamente compressi posizionati su ciascuna zampa erano dotati di un profondo solco nel mezzo. Questi artigli, in effetti, rendono bene il nome di \"Moropus\": \"piede stupido\" o \"piede lento\". Il nome implica che il \"Moropus\" non fosse un animale veloce, ma l'articolazione delle falangi sembrerebbe suggerire che gli artigli potevano essere tenuti in modo tale da permettergli una camminata abbastanza agile.\nParenti e specie.\nAl contrario delle forme \"tipiche\" come \"Chalicotherium\", \"Moropus\" non aveva un aspetto particolarmente \"pendente\" dato dall'estrema disparit\u00e0 tra arti anteriori e posteriori. Il moropodo \u00e8 posto nella famiglia degli anciloteridi; la specie pi\u00f9 nota del genere \u00e8 \"Moropus elatus\"."}
{"id": "642214", "revid": "819238", "url": "https://it.wikipedia.org/wiki?curid=642214", "title": "Linea B (metropolitana di Roma)", "text": "La linea B della metropolitana di Roma collega la citt\u00e0 da sud a nord-est, con una diramazione dalla stazione Bologna verso nord (B1). I suoi capolinea sono Laurentina a sud (nel quartiere Giuliano-Dalmata), Rebibbia a nord-est (nel quartiere Ponte Mammolo, vicino all'omonimo penitenziario) e Jonio a nord (nel quartiere Monte Sacro).\n\u00c8 a doppio binario, conta 26 stazioni e ha interscambi con la linea A (stazione Termini), con la ferrovia urbana Roma-Lido (stazioni Piramide, Basilica San Paolo ed EUR Magliana). \u00c8 previsto, in futuro, che venga realizzato anche un collegamento tra la stazione Colosseo della linea B e la stazione Fori Imperiali della linea C. Contraddistinta dal colore blu, utilizzato per la decorazione di treni e stazioni e per le mappe, \u00e8 la pi\u00f9 lunga tra le tre linee della metropolitana romana ed \u00e8 stata, storicamente, la prima linea di metropolitana ad essere realizzata in Italia, sebbene originariamente non classificata come tale.\nLungo la linea B sono previste 308 corse al giorno per senso di marcia (di cui 121 per la diramazione B1) ad eccezione del sabato e dei festivi. La frequenza prevista nelle ore di punta \u00e8 di un treno ogni 3 minuti nella tratta comune e 4'30\" e 9' nelle diramazioni; nelle altre ore \u00e8 di un treno ogni 6 minuti, con tempi di attesa che arrivano a 9 minuti nei momenti di minore affluenza; si stima che trasporti quotidianamente circa passeggeri.\nStoria.\nIl progetto e l'inaugurazione.\nLa prima linea metropolitana a Roma fu progettata e iniziata negli anni trenta durante il regime fascista, allo scopo di offrire un collegamento rapido tra la stazione Termini (situata al centro della citt\u00e0) e il nuovo quartiere denominato E42 (l'attuale EUR), dove avrebbe dovuto aver luogo l'Esposizione Universale del 1942. Per tale motivo la linea avrebbe dovuto chiamarsi \"Ferrovia dell'E42\". Le caratteristiche tecniche, compresa l'altezza dei marciapiedi e delle banchine, erano le stesse della gi\u00e0 esistente Roma-Lido, di cui la nuova linea metropolitana avrebbe ricalcato parte del tracciato e condiviso impianti di trazione elettrica e di deposito.\nLa manifestazione non ebbe mai luogo a causa dell'entrata in guerra dell'Italia, nel 1940. Al momento dell'interruzione dei lavori erano gi\u00e0 state realizzate alcune gallerie (nel tratto che va da Termini a Piramide) che durante la guerra furono utilizzate come rifugi antiaerei dalla popolazione della citt\u00e0.\nI lavori ripresero nel 1948, contemporaneamente all'avanzamento dei lavori nell'ex-area dell'esposizione che mut\u00f2 parzialmente fisionomia, destinazione (divenendo un riuscito quartiere direzionale) e nome (EUR, in seguito Europa).\nLa linea venne inaugurata alla stazione Termini il 9 febbraio 1955 dal Presidente della Repubblica Luigi Einaudi insieme al cardinale vicario di Roma Clemente Micara. Il giorno successivo venne aperto l'esercizio al pubblico.\nIl primo tratto era strutturato cos\u00ec:\nIn seguito all'apertura della nuova linea metropolitana, la Linea A, inaugurata il 16 febbraio 1980 dall'allora sindaco di Roma Luigi Petroselli, l'allora \"Ferrovia dell'E42\" prese il nome di \"Linea B\".\nIl prolungamento Termini-Rebibbia.\nNel 1990 entr\u00f2 in servizio il prolungamento della linea B da Termini a Rebibbia e, contemporaneamente, s'intervenne in profondit\u00e0 anche sull'infrastruttura del tratto preesistente. Fu, inoltre, raddoppiato il binario dalla stazione EUR Fermi a Laurentina.\nFino al 26 aprile 1994 i treni percorrevano i binari della parallela ferrovia Roma-Lido; da tale data, terminati i lavori, tornarono a percorrere la sede originaria. Contemporaneamente, venne aperta una nuova stazione, denominata Marconi (con conseguente ridenominazione della fermata Eur Marconi in EUR Palasport); rifatta totalmente la stazione Garbatella, spostata di circa 60 metri rispetto al manufatto precedente.\nSuccessivamente furono aggiunte lungo il nuovo tratto le nuove stazioni di Ponte Mammolo (aperta nel 1995), oggi importante nodo di scambio con le autolinee extraurbane (COTRAL), e Quintiliani (aperta nel 2003), situata in un'area della citt\u00e0 dove si sarebbe dovuto realizzare un polo direzionale del Sistema Direzionale Orientale; progetto che non vide mai la luce.\nLa diramazione B1.\nGi\u00e0 dal 1984, quando fu presentata la progettazione esecutiva del nuovo tratto Termini-Rebibbia, era previsto che la stazione Bologna dovesse essere il punto di attacco di un ipotetico nuovo ramo che avrebbe dovuto puntare su viale Libia, Montesacro e il GRA nel settore compreso tra la via Salaria e la via Nomentana. Infatti la stazione Bologna fu concepita su due piani sovrapposti in modo che i treni potessero proseguire o giungere da due itinerari differenti senza avere problemi d'incrocio.\nIl prolungamento in direzione nord ha avuto origine da Bologna, affinch\u00e9 servisse i territori dei municipi II, III. Inizialmente su questa estensione si prevedeva di collocare le seguenti stazioni: Nomentana, Sant'Agnese/Annibaliano, Libia e Conca d'Oro. L'opera divenne di forte interesse sia per il ricorso a nuove tecniche costruttive, le TBM, ed inoltre per un sorprendente attraversamento dell'Aniene sotto il letto del fiume (scelta ingegneristicamente affascinante, ma anche fonte di accese polemiche per l'elevato costo realizzativo). I lavori iniziano nell'autunno del 2005 ma problemi legati alla stabilit\u00e0 degli edifici in prossimit\u00e0 della stazione Nomentana portarono all'eliminazione della stessa. Al suo posto si decise per un prolungamento di 700 metri con la costruzione di un'altra stazione oltre Conca d'Oro, nei pressi di piazzale Jonio (da cui prese il nome). Sant'Agnese/Annibaliano, Libia e Conca d'Oro sono state progettate dallo studio ABDR Maria Laura Arlotti, Michele Beccu, Paolo Desideri e Filippo Raimondo, mentre Jonio \u2013 pensata come nodo di scambio con l'allora in progetto quarta linea di metropolitana, la D \u2013 \u00e8 stata affidata all'architetto Franco Purini. \nAlla fine di febbraio 2008 la Commissione europea ha aperto una procedura d'infrazione sui criteri di assegnazione delle gare di appalto, che ha di fatto rallentato la realizzazione di quest'ultimo prolungamento e della stazione Jonio. Il tratto Bologna-Conca d'Oro \u00e8 entrato in funzione il 13 giugno 2012 mentre il restante tragitto fino a Jonio (realizzato in un'unica galleria di diametro pari a circa 10 metri con doppio binario) \u00e8 stato aperto al pubblico il 21 aprile 2015.\nProgetti futuri.\nDiramazione B.\nPer la linea B \u00e8 stato approvato un bando di gara, conteso tra \"Lega delle cooperative\", che mette insieme una cordata di imprese dell'Acer e un'associazione che unisce Salini, Caltagirone e Ansaldo per il prolungamento oltre la stazione Rebibbia, indicato erroneamente da alcuni organi di stampa come \"linea B2\".\nIl nuovo tracciato, che costituir\u00e0 l'ulteriore prolungamento della linea B, si svilupper\u00e0 per 2,8 km con due nuove stazioni:\nIl 29 settembre 2010, l'Amministratore delegato di \"Roma Metropolitane\" Federico Bortoli faceva sapere che, previa variante al PRG, i cantieri per il prolungamento della linea B oltre Rebibbia sarebbero stati avviati durante il primo trimestre del 2011, tuttavia non sono mai sono stati aperti. Il 29 novembre 2011 il TAR del Lazio ha dichiarato inammissibile il ricorso presentato dall'Acer di Eugenio Battelli e dalla Cmb di Carpi contro l'aggiudicazione della gara assegnata al gruppo Vianini Lavori (di Caltagirone), Salini Costruttori e Ansaldo Sts per il prolungamento della linea B da Rebibbia a Casal Monastero.\nSecondo le dichiarazioni rilasciate dall'allora sindaco di Roma Gianni Alemanno, i lavori per il prolungamento sarebbero dovuti partire entro la fine del 2013, con una durata prevista di quattro anni e un costo di 556 milioni di euro. Passati i detti quattro anni, i lavori non hanno mai avuto inizio n\u00e9 sono previsti nell'imminente futuro. I sindaci succeduti ad Alemanno, ossia Ignazio Marino, Virginia Raggi e Roberto Gualtieri, non si sono espressi al riguardo.\nEra previsto anche un prolungamento oltre la stazione Laurentina per un tracciato di 6 km con quattro nuove stazioni, poi sostituito dai corridoi della mobilit\u00e0 EUR-Tor de' Cenci e Laurentina-Tor Pagnotta-Trigoria, ma \u00e8 ancora aperto il dibattito sull'eventuale prolungamento fino a Trigoria.\nDiramazione B1.\nPer la linea B1, il 24 settembre 2010 \u00e8 stato approvato dalla Conferenza dei Servizi il progetto per il prolungamento fino alla zona di Bufalotta per un tracciato di con tre nuove stazioni:\nQuesto prolungamento \u00e8 stato accantonato poco tempo dopo l'approvazione.\nCaratteristiche.\nLa linea \u00e8 lunga 22,9 km, dotata di 26 stazioni ed elettrificata in corrente continua alla tensione di mediante linea aerea. Tra le fermate di Piramide ed EUR Magliana ed in corrispondenza della fermata di Ponte Mammolo i binari viaggiano in superficie, con tratti a raso, in trincea e sopraelevati, mentre il resto della linea \u00e8 sotterraneo. La circolazione dei treni avviene sul binario di sinistra, come in tutta la rete metropolitana di Roma.\nDepositi e officine.\nIl deposito della linea B, chiamato \"Officine Magliana\", situato nell'omonima zona, nacque negli anni quaranta come deposito per il ricovero e la manutenzione dei rotabili della Roma-Lido e successivamente, con la costruzione della Linea B, divenne il deposito comune ad entrambe le linee. L'impianto \u00e8 costituito da due blocchi: l'impianto \"storico\", realizzato negli anni del secondo dopoguerra e che si estende su e l'impianto pi\u00f9 recente, inaugurato negli anni ottanta, esteso su . Questo deposito \u00e8 stato molto criticato soprattutto riguardo alla sicurezza del sito, definita da molti come carente, in relazione anche agli atti vandalici che il deposito subiva da writers e da ladri di rame. Con l'ampliamento della linea da Bologna a Conca d'Oro e con il prolungamento della linea fino a Bufalotta, si pensava alla costruzione di un deposito situato tra via Antamoro, via Zavattini e via della Bufalotta, ma il progetto \u00e8 stato fortemente criticato soprattutto dagli abitanti della zona. Si decise quindi di costruire un nuovo deposito in concomitanza della costruzione del prolungamento della linea B verso Casal Monastero, attestando il deposito nelle prossimit\u00e0 di quello che dovrebbe essere il nuovo capolinea.\nMateriale rotabile.\nAll'apertura della linea furono introdotti in servizio i treni MR 100 e successivamente MR 200, utilizzati promiscuamente anche sulla linea per Ostia. Del 1976 vi si aggiunsero le MR 300.\nNel 1990 venne aperto il prolungamento su Rebibbia, realizzato con la sagoma limite della linea A (pi\u00f9 stretta di quella originaria della linea B): ci\u00f2 ha comportato l'impossibilit\u00e0 di transito dei vecchi treni, sostituiti dai convogli MB 100/300 in uso. I treni MR 100 e MR 200 continuarono il servizio sulla linea del Lido.\nSuccessivamente sono entrati in esercizio i convogli MA 200 provenienti dalla linea A: dopo aver risolto una serie di inconvenienti di natura tecnica che ne ha comportato l'inutilizzo, sono stati anch'essi trasferiti sulla linea del Lido.\nContemporaneamente alla costruzione delle nuove linee, a partire dal 2010 si \u00e8 deciso di immettere sulla linea B otto nuovi treni MA 300 (i cosiddetti CAF gi\u00e0 presenti sulla linea A) e di ristrutturare i vecchi convogli MB 100 con pellicole anti-graffiti e pulizie straordinarie. Al 15 gennaio 2013 risultavano ristrutturati dieci convogli MB 100. I convogli MA 300 sono tutti entrati in servizio.\nNel mese di gennaio 2013, in un incontro tra l'AD di ATAC Roberto Diacetti e il comitato capitolino \"Metropolitane Per Roma\", vengono ufficializzati i progetti dell'amministratore dell'azienda per quanto riguarda il materiale rotabile della linea B/B1: con i nuovi 17 treni CAF acquistati dal comune, che sono stati immessi nella rete al ritmo di uno al mese entro la fine del 2014, nel 2015 la linea pu\u00f2 contare su 30 treni (gli 8 gi\u00e0 presenti pi\u00f9 i 17 nuovi e 10 vecchi treni MB 100), compresi 5 treni \"di riserva\". I treni CAF di seconda fornitura sono immatricolati MB 400 e si distinguono dai precedenti per alcuni particolari, quali l'illuminazione interna a LED e il display di destinazione sulla testata anteriore pi\u00f9 leggibile.\nServizi.\nBiglietterie.\nLe stazioni dotate di sportelli di biglietteria sono:\nIn ogni stazione sono presenti biglietterie automatiche (denominate MEB) presso cui poter acquistare i BIT (biglietti a tempo), i BIG (biglietti giornalieri), la CIS (carta settimanale) e il BTI (carta valida per 3 giorni).\nOrari.\nIl servizio inizia alle 5:30 e dalla domenica al gioved\u00ec viene svolto fino alle 23:30, mentre il venerd\u00ec e il sabato \u00e8 prolungato fino all'1:30.\nTelefonia.\nDa gennaio 2014 sull'intero tratto Laurentina-Rebibbia \u00e8 attiva la copertura GSM e UMTS/HSPA."}
{"id": "642222", "revid": "228587", "url": "https://it.wikipedia.org/wiki?curid=642222", "title": "IBM Scalable POWERparallel", "text": "IBM Scalable POWERparallel o SP \u00e8 una piattaforma di supercomputer creata da IBM.\nI nodi sono basati su RS/6000 gestiti dal software di clustering PSSP scritto principalmente in Perl.\nTra le tecnologie sviluppate per il progetto si segnala l'High Performance Switch (HPS) per la comunicazione tra nodi."}
{"id": "642224", "revid": "834", "url": "https://it.wikipedia.org/wiki?curid=642224", "title": "Gasparo Da Sal\u00f2", "text": ""}
{"id": "642226", "revid": "834", "url": "https://it.wikipedia.org/wiki?curid=642226", "title": "Gasparo Bertolotti", "text": ""}
{"id": "642227", "revid": "104458", "url": "https://it.wikipedia.org/wiki?curid=642227", "title": "Leonhard Stock", "text": "Biografia.\nStagioni 1975-1981.\nStock conquist\u00f2 i primi risultati in carriera agli Europei juniores di Mayrhofen 1975, dove vinse la medaglia d'argento nella discesa libera e nello slalom gigante; l'anno dopo, nella rassegna continentale giovanile di G\u00e4llivare 1976, nelle medesime specialit\u00e0 si aggiudic\u00f2 la medaglia d'oro. Ottenne il primo risultato di rilievo in Coppa del Mondo l'8 gennaio 1977 giungendo 8\u00ba in discesa libera sul classico tracciato Kandahar di Garmisch-Partenkirchen. Nella stagione seguente partecip\u00f2 ai Mondiali di Garmisch-Partenkirchen 1978, sua prima presenza iridata, senza ottenere piazzamenti di rilievo, e il 10 dicembre dello stesso anno sal\u00ec per la prima volta sul podio in Coppa del Mondo, piazzandosi 3\u00ba nella combinata disputata a Schladming; al termine di quella stagione 1978-1979 risult\u00f2 2\u00ba nella classifica generale di Coppa del Mondo, staccato dal vincitore Peter L\u00fcscher di 23 punti.\nNel 1980 fu convocato per i XIII Giochi olimpici invernali di , sua prima presenza olimpica, e vinse la medaglia d'oro nella discesa libera. Degli sciatori austriaci che presero parte alla gara, Stock era il meno pronosticabile per il successo finale, sia a causa di un infortunio alla spalla in cui era incappato poco prima delle Olimpiadi, sia per la concorrenza dei colleghi di nazionale; infatti il selezionatore decise di far gareggiare l'atleta solo dopo il buon risultato delle prove. A Lake Placid si classific\u00f2 inoltre 26\u00ba nello slalom gigante, 18\u00ba nello slalom speciale e vinse la medaglia di bronzo nella combinata valida soltanto ai fini dei Mondiali 1980.\nStagioni 1982-1993.\nAi Mondiali di Schladming 1982 si classific\u00f2 15\u00ba nella discesa libera; l'anno dopo ai XV Giochi olimpici invernali di , dopo esser stato portabandiera dell'Austria durante la cerimonia di apertura, si classific\u00f2 4\u00ba nella discesa libera e 8\u00ba nel supergigante. Sal\u00ec per la prima volta sul gradino pi\u00f9 alto del podio in Coppa del Mondo il 6 gennaio 1989, quando vinse la discesa libera disputata sulle nevi di Laax, e ai successivi Mondiali di Crans-Montana 1987 si classific\u00f2 8\u00ba nella discesa libera, 4\u00ba nel supergigante e 8\u00ba nella combinata.\nAi Mondiali di Vail 1989 e di Saalbach-Hinterglemm 1991, sue ultime presenze iridate, si classific\u00f2 rispettivamente 9\u00ba nel supergigante e 4\u00ba nella discesa libera. Ai XVI Giochi olimpici invernali di , sua ultima presenza olimpica, non complet\u00f2 la discesa libera; il 12 dicembre dello stesso anno conquist\u00f2 la terza e ultima vittoria in Coppa del Mondo, nella discesa libera disputata sulla Saslong in Val Gardena, e il 22 dicembre successivo l'ultimo podio, a Bad Kleinkirchheim in supergigante (2\u00ba). Si ritir\u00f2 al termine di quella stessa stagione 1992-1993 e la sua ultima gara fu il supergigante di Coppa del Mondo disputato il 26 marzo a \u00c5re, chiuso da Stock al 13\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "642229", "revid": "22356", "url": "https://it.wikipedia.org/wiki?curid=642229", "title": "Avaceratops", "text": ""}
{"id": "642230", "revid": "22356", "url": "https://it.wikipedia.org/wiki?curid=642230", "title": "Deinocheirus Mirificus", "text": ""}
{"id": "642234", "revid": "110157", "url": "https://it.wikipedia.org/wiki?curid=642234", "title": "Contea di Worcester (Massachusetts)", "text": "La contea di Worcester, Worcester County in inglese, \u00e8 una contea dello Stato del Massachusetts negli Stati Uniti. La contea, posta nella parte centrale dello Stato, ha come capoluogo Worcester.\nLa popolazione al censimento del 2000 era di abitanti, secondo una stima del 2009.\nGeografia fisica.\nCome per altre contee del Massachusetts dal 1998 la contea di Worcester esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con le contee di Hillsborough e di Cheshire del New Hampshire, ad est con le contee di Middlesex e di Norfolk, a sud-est con la contea di Suffolk, a sud con la contea di Providence del Rhode Island e con quelle di Windham e di Tolland del Connecticut ed a ovest confina con le contee di Hampden, Hampshire e Franklin.\nIl territorio \u00e8 collinare e raggiunge la massima elevazione con il \"Mount Wachusett\" di 611 metri. Al confine orientale \u00e8 posta la Qabbin Reservoir, il pi\u00f9 grande lago del Massachusetts, alimentato in parte dalle acque del fiume \"Ware\", un affluente del Connecticut. Ad est \u00e8 situato il secondo lago per estensione dello Stato, la \"Wachusett Reservoir\", alimentata dai fiumi Nashua, \"Quinapoxet\" e \"Stillwater\". Nell'est della contea scorre il fiume Blackstone, che attraversa Worcester, la citt\u00e0 pi\u00f9 grande della contea. A nord \u00e8 situata la citt\u00e0 di Fitchburg."}
{"id": "642249", "revid": "1861950", "url": "https://it.wikipedia.org/wiki?curid=642249", "title": "Air Inuit", "text": "Air Inuit \u00e8 una compagnia aerea canadese che ha sede a Dorval, in Qu\u00e9bec, dove si trova anche il suo hub principale, l'aeroporto Internazionale Montr\u00e9al-Pierre Elliott Trudeau. Hub secondari sono l'aeroporto di Kuujjuaq, un villaggio Inuit del territorio di Kativik, e l'aeroporto La Grande Rivi\u00e8re del villaggio di Radisson, nel territorio di Jam\u00e9sie.\nLa compagnia effettua servizi di trasporto passeggeri, trasporto di merci e trasporti d'emergenza nella regione di Nunavik. Sono presenti anche voli regolari verso le principali citt\u00e0 del Qu\u00e9bec come Montr\u00e9al e voli charter nel resto del Canada e negli Stati Uniti d'America.\nStoria.\nAir Inuit \u00e8 stata fondata nel 1978 e ha iniziato le operazioni con un unico aereo, un de Havilland Canada DHC-2 Beaver. La compagnia aerea, oltre all'attivit\u00e0 commerciale, svolge anche quella di cooperativa sociale per lo sviluppo della cultura Inuit. La stessa compagnia \u00e8 una propriet\u00e0 collettiva della comunit\u00e0 etnica Inuit di Nunavik attraverso la Makivik Corporation che svolge dal 1978 la funzione di rappresentante legale di questa etnia nella regione del Qu\u00e9bec presso il governo canadese. \nNel 1984, il vettore aereo ha acquistato la Chaparal Charters e la sua flotta di due De Havilland Canada DHC-6 Twin Otter e un DC-3. \nNel 2012, Air Inuit ha trasferito la propria sede in una nuova struttura polivalente nel Aeroporto Internazionale di Montr\u00e9al-Pierre Elliott Trudeau.\nNel 2016, Melissa Haney \u00e8 diventata la prima donna pilota Inuk a raggiungere il grado di comandante. \u00c8 stata raffigurata su un francobollo commemorativo rilasciato dalla canadese Ninety-Nines.\nDestinazioni.\nAl 2021, Air Inuit opera voli di linea e charter verso aeroporti nelle provincie di Terranova e Labrador, Nunavut e Qu\u00e9bec.\nFlotta.\nFlotta attuale.\nA dicembre 2021 la flotta di Air Inuit \u00e8 cos\u00ec composta:\nFlotta storica.\nAir Inuit operava in precedenza con i seguenti aeromobili:"}
{"id": "642250", "revid": "1543377", "url": "https://it.wikipedia.org/wiki?curid=642250", "title": "Porto di Corigliano Calabro", "text": "Il porto di Corigliano Calabro (in sigla CGC) \u00e8 l'unico porto peschereccio-commerciale dell'alto Ionio cosentino. \u00c8 situato in posizione centrale nel Golfo di Corigliano che fa parte del pi\u00f9 ampio Golfo di Taranto.\nIl porto di Corigliano, situato nel territorio del comune di Corigliano-Rossano, nella frazione Schiavonea, \u00e8 una grande struttura, dedicata soprattutto all'attivit\u00e0 peschereccia e commerciale. Sono previsti ampi sbocchi verso una sua evoluzione anche come porto turistico.\nTecnicamente \u00e8 un porto di II classe, con due darsene. La superficie del bacino portuale \u00e8 di 1,3 milioni metri quadrati, l'estensione complessiva dei piazzali del porto \u00e8 di 270.000\u00a0m\u00b2 con una profondit\u00e0 del fondale che raggiunge i 12\u00a0m. \nL'attivit\u00e0 principale \u00e8 la pesca messa in opera da una flotta che conta circa 150 tra pescherecci ed imbarcazioni dedite alla pesca artigianale. Il porto \u00e8 anche sede di un mercato ittico tra i pi\u00f9 importanti del meridione."}
{"id": "642252", "revid": "124954756", "url": "https://it.wikipedia.org/wiki?curid=642252", "title": "Ponte di \u00d8resund", "text": "Il ponte di \u00d8resund o di \u00d6resund (propriamente \"collegamento di \u00d8resund\" o \"di \u00d6resund\", rispett. dan. \u00d8resundsforbindelsen e sv. \u00d6resundsf\u00f6rbindelsen) \u00e8 una tratta stradale e ferroviaria di 15,9\u00a0km che collega le citt\u00e0 di Copenaghen (Danimarca) e Malm\u00f6 (Svezia), realizzata tramite tunnel sottomarino e ponte - congiunti in un'isola artificiale appositamente creata - che attraversano l'omonimo sound (sund).\n\u00c8 il ponte strallato pi\u00f9 lungo d'Europa adibito al traffico stradale e ferroviario con una campata centrale di 490 m; fu inaugurato il 1\u00ba luglio 2000 alla presenza del re di Svezia Carlo XVI Gustavo e della regina di Danimarca Margherita II. Il design del ponte \u00e8 opera dello studio danese di architettura Dissing + Weitling.\nLa sua storia.\nNome ufficiale.\nIl nome ufficiale \u00e8 \"\u00d8resundsbron\" (ovvero ponte di \u00d8resund), un misto dello svedese \u00d6resundsbron e del danese \u00d8resundsbroen, ma \u00e8 comunque improbabile che il nome ufficiale venga utilizzato, sia in Svezia sia in Danimarca.\nProgetti scartati.\nPer anni si \u00e8 discusso su un collegamento fisso tra Danimarca e Svezia. Una delle proposte pi\u00f9 radicali era quella di costruire delle dighe attorno allo stretto che divide i due Paesi e creare della terraferma per costruire un ponte.\nSi \u00e8 scelta poi la via di collegamento Limhamn-Amager piuttosto che, ad esempio, Helsingborg-Helsing\u00f8r, soprattutto per motivi politici. Il comune di Helsing\u00f8r era infatti contrario a tutto il traffico che si sarebbe generato nella cittadina danese; d'altra parte, una maggiore movimentazione di merci e persone era proprio l'obiettivo di Malm\u00f6. In ogni caso, il tunnel avrebbe dovuto essere molto pi\u00f9 lungo della tratta Helsingborg-Helsing\u00f8r, in parte perch\u00e9 il mare l\u00ec \u00e8 profondo 40 metri e in parte perch\u00e9 il fondo avrebbe creato difficolt\u00e0 di tipo geologico.\nCollegamento tra Svezia e Danimarca.\nL'\u00d8resundsbron \u00e8 uno dei pi\u00f9 grandi progetti infrastrutturali nella storia europea. Il suo completamento ha soddisfatto l'antica ambizione di collegare Svezia e Danimarca attraverso l'\u00d6resund, mettendo in comunicazione Copenaghen, la capitale danese, direttamente con il capoluogo regionale svedese di Malm\u00f6.\nIl collegamento \u00e8 formato da una autostrada e da una ferrovia a doppio binario. La strada che attraversa il collegamento \u00e8 la strada europea E20. Esso \u00e8 parte dell'asse viario dell'\u00d6resund, che collega la capitale danese Copenaghen con Malm\u00f6 in Svezia.\nDa Lernacken, a sud di Malm\u00f6 parte un ponte lungo 7845 metri sopra \u00d6resund. 5,35\u00a0km del ponte sono in territorio svedese e il pilone alto 203,5 metri \u00e8 la costruzione pi\u00f9 alta del Paese.\nIl ponte porta fino all'isola artificiale di Peberholm, lunga ben 4,05\u00a0km, dopo la quale prosegue con un tunnel sotterraneo, per poi riemergere vicino all'aeroporto Kastrup di Copenaghen.\nIl collegamento fisso dell'\u00d6resund permetter\u00e0 a 3,5 milioni di abitanti dell'area Copenaghen-Malm\u00f6 (le cui attivit\u00e0 commerciali soffrivano per i lunghi tempi di attraversamento dello stretto imposti dai traghetti) di sviluppare un grande centro nordeuropeo per gli affari, i trasporti, la ricerca e l'educazione.\nInsieme al ponte sul Grande Belt assicura inoltre la comunicazione ferroviaria e autostradale tra la penisola scandinava e il continente europeo.\nCaratteristiche della struttura.\nIl ponte \u00e8 costruito in modo tale da far passare la ferrovia esattamente sotto la via asfaltata. Sull'isola di Peberholm la ferrovia si allontana un po' dall'autostrada per poi riavvicinarvisi prima di entrare nel tunnel che attraversa \u00d6resund, tunnel che \u00e8 formato da 4 gallerie separate collegate da tunnel laterali.\nLa rampa occidentale \u00e8 composta da 22 campate, 18 delle quali possiedono una lunghezza di 140 metri ciascuna. La rampa orientale, lunga 3739 metri, \u00e8 composta da 28 campate, 24 delle quali possiedono una lunghezza di 140 metri ciascuna e 4 una lunghezza di 120 metri ciascuna.\nTra le due rampe s'innalza la parte superiore, il vero e proprio ponte dell'\u00d6resund, lunga 1092 metri e con una campata centrale lunga 490 metri. I piloni sono in cemento armato, raggiungono un'altezza di 206 metri e misurano, alla base, 9,4 \u00d7 12,6 metri e, in cima, 2,6 \u00d7 5,8 metri. La sovrastruttura a 2 piani \u00e8 ampia 30 metri e come struttura superiore ha un manto in cemento armato, al quale si uniscono perpendicolarmente delle travi reticolari in acciaio. Sul ponte di coperta \u00e8 disposta l'autostrada a quattro corsie; sulla trave a tralicci, sottostante l'autostrada, corrono i due binari ferroviari. Il passaggio ai ciclisti non \u00e8 concesso. Al di sopra d'un livello d'acqua normale, il ponte superiore ha un'altezza libera di transito navale di 57 metri.\nDettagli di realizzazione.\nI 140 metri del segmento finale del ponte sull'\u00d6resund si sono incastrati perfettamente al loro posto il 14 agosto 1999. Dopo 4 anni il progetto \"Ponte e tunnel dell'\u00d6resund\" (comunemente noto come \"Collegamento fisso dell'\u00d6resund\") lungo 16\u00a0km, poteva dirsi quasi terminato.\nCon l'eccezione degli slanciati piloni in cemento che sorreggono il ponte a tiranti, ogni gigantesca, pesantissima parte del collegamento fisso \u00e8 stata gettata o costruita altrove, fatta galleggiare fino al sito e montata, pezzo per pezzo, sul posto.\nIl collegamento comprende 3 grandi strutture: il pi\u00f9 lungo tunnel sottomarino ferroviario e stradale al mondo (oltre 4\u00a0km), un ponte di 7,8\u00a0km con una sezione a tiranti al centro, e un'isola artificiale lunga 4\u00a0km costruita nel mezzo dello stretto, dove tunnel e ponte si incontrano. Chiave del progetto sono stati alcuni ingegnosi metodi di prefabbricazione. Essi hanno minimizzato la necessit\u00e0 del pericoloso e difficile lavoro in mare, rendendo possibile la costruzione del ponte e del tunnel in un ambiente controllato e consentendo cos\u00ec di mantenere basso il numero di incidenti sul lavoro.\nIl segmento di tunnel del collegamento, che va dalla costa danese all'isola artificiale, consiste di 5 gallerie parallele: 2 per la ferrovia, 2 per l'autostrada e una pi\u00f9 piccola, ausiliaria, da usarsi per emergenza. Il tunnel \u00e8 formato da 20 elementi prefabbricati in cemento, e ogni elemento \u00e8 fatto di 8 sezioni separate.\nCostruzione modulare.\nGalleria d'immagini.\nI lavoratori di una fabbrica appositamente costruita 12\u00a0km a nord della galleria hanno gettato le sezioni di cemento della galleria al coperto (ognuna in singolo ciclo della durata di 30 ore) e quindi le hanno unite insieme per formare un elemento di tunnel. Un singolo elemento \u00e8 lungo 176 metri, largo 42 metri e alto quasi 9 metri, e ha un peso di circa 57.000 tonnellate.\nLe estremit\u00e0 di ogni elemento di tunnel completato sono state poi sigillate con enormi paratie di acciaio e il pezzo \u00e8 stato trainato da rimorchiatori fino al luogo di assemblaggio. Il segmento finale \u00e8 stato posizionato nello scavo del tunnel il 6 gennaio 1999. Il 26 gennaio un gruppo di operai ha aperto le porte stagne fra gli ultimi due segmenti di tunnel, connettendo Copenaghen, sulla costa danese, con l'isola di Peberholm.\nGettata della galleria.\nNella fabbrica a nord del cantiere, gli operai gettavano ogni elemento, lungo 176 metri, e pesante 57000 tonnellate, in 8 sezioni individuali lunghe 22 metri. Via via che ogni sezione veniva unita alla successiva, martinetti idraulici spingevano l'elemento in via di allungamento fuori del pozzo di gettata, su una rampa situata in un bacino asciutto e poco profondo adiacente a un altro di acqua profonda. Una volta che tutte le 8 sezioni erano gettate e unite fra loro a formare un elemento completo, ognuna delle cinque gallerie del tunnel veniva sigillata con paratie stagne in acciaio, creando una sorta di scafo galleggiante in cemento pieno d'aria. La porta scorrevole sul retro del bacino poco profondo veniva allora chiusa e il bacino era allagato con circa 10 metri d'acqua, finch\u00e9 l'elemento di tunnel iniziava a galleggiare. L'elemento era allora trainato nel bacino profondo, in attesa di essere rimorchiato al luogo dove veniva realizzata la galleria. A questo punto i lavoratori facevano uscire l'acqua dal bacino poco profondo, creando lo spazio necessario alla costruzione dell'elemento successivo.\nRimorchio delle sezioni del tunnel sul sito.\nUna volta che uno degli enormi elementi della galleria (equipaggiato con pontoni e galleggiando quasi completamente immerso) era stato spostato nel bacino profondo, alcuni rimorchiatori lo trainavano fino al cantiere della galleria. Quando l'elemento raggiungeva il sito, gli ingegneri lo posizionavano sopra la trincea della galleria assicurandolo a 8 piattaforme di ancoraggio fissate al fondo marino.\nSuccessivamente pompavano acqua dentro i serbatoi di zavorra all'interno della galleria, facendola scendere nella trincea. Il posizionamento finale, di precisione, avveniva con l'aiuto del Global Positioning System (GPS), che permetteva ai lavoratori di sistemare l'elemento nella trincea con uno scarto sulla posizione prevista inferiore ai 5\u00a0cm. Per connettere i pezzi della galleria, l'elemento appena immerso veniva trascinato contro il precedente, mentre una serie di guarnizioni di gomma veniva installata fra i 2. Appena i 2 elementi venivano a contatto, una piccola quantit\u00e0 di acqua restava intrappolata fra loro. Quando quest'acqua veniva pompata fuori, la pressione esterna dell'acqua comprimeva le guarnizioni sigillando la giuntura. Gli operai quindi rimuovevano le grandi paratie in acciaio fra gli elementi e zavorravano il pezzo appena arrivato con cemento, in modo che non potesse pi\u00f9 spostarsi.\nPonte.\nPer il ponte dall'isola di Peberholm a Malm\u00f6, gli ingegneri responsabili hanno scelto un progetto di ponte strallato per la sezione centrale di 1092 metri. In questo progetto il piano del ponte \u00e8 sorretto principalmente da una serie di cavi rettilinei ancorati direttamente ai piloni verticali, e non da 2 o pi\u00f9 cavi principali, come nei tradizionali ponti sospesi. Questo d\u00e0 la libert\u00e0 di progettare senza dover pensare ai giganteschi blocchi di ancoraggio alla fine dei cavi principali, ma anche di poter creare un ponte cos\u00ec robusto da essere in grado di reggere il peso cumulativo del collegamento stradale e ferroviario. \u00c8 da notare il fatto che il ponte sull'\u00d6resund sopporta il massimo carico fino a quel momento mai previsto per un ponte strallato.\nCome il tunnel, anche il ponte sull'\u00d6resund \u00e8 stato in massima parte prefabbricato. Uno stabilimento sulla costa orientale della Svezia ha prodotto le 8 travi portanti per il ponte a tiranti. Queste sono state poi trasportate per mezzo di chiatte fino a Malm\u00f6 per l'assemblaggio finale. Le due sezioni di avvicinamento del ponte su ogni lato dell'alta campata centrale consistono di 49 travi, ognuna del peso di 6000 tonnellate. Questi segmenti sono stati fabbricati e montati in Spagna. Per trasportare i segmenti di ponte al luogo di costruzione e metterli in posto \u00e8 stata utilizzata una gru galleggiante appositamente realizzata per quest'opera, la Svanen (che significa \"Cigno\" in lingua Svedese).\nCostruzione del ponte.\nA parte gli slanciati piloni principali, che sono stati gettati sul posto, tutti gli altri componenti del ponte (i cassoni, i pilastri del ponte di avvicinamento, le travi del ponte strallato) sono stati calati sul posto dalla gru Svanen. Specialmente modificata per il progetto \u00d6resund, la Svanen ha una capacit\u00e0 massima di sollevamento di 8700 tonnellate. La versatile gru pu\u00f2 posizionare i pi\u00f9 pesanti elementi di acciaio e cemento con estrema precisione. Come detto prima, il piano superiore in cemento del ponte sostiene l'autostrada, il piano inferiore contiene i binari ferroviari.\nAncoraggio del ponte.\nIl ponte a tiranti \u00e8 sostenuto da piloni consistenti in 2 torri gemelle. Queste torri si alzano per 204 metri sul livello del mare, facendo del ponte la pi\u00f9 alta struttura in cemento della Svezia. I cavi del ponte seguono la classica disposizione ad arpa di questo tipo di strutture e sono ancorati alle travi di 500 metri della campata centrale del ponte a intervalli di 20 metri e ai piloni a intervalli di 12 metri. Le fondazioni per i piloni e per i pilastri dei ponti di avvicinamento sono costituite da cassoni prefabbricati in cemento di 20000 tonnellate, alti pi\u00f9 di 20 metri. Proprio come molte altre parti del progetto, questi pezzi sono stati gettati in un bacino asciutto nel porto di Malm\u00f6 e poi rimorchiati fino al luogo del ponte per l'installazione sotto la superficie dell'acqua. I montanti dei piloni sono stati costruiti sopra i cassoni usando casseforme in grado di salire al procedere della costruzione e gabbie prefabbricate di acciaio rinforzato.\nIsola artificiale.\nLa costruzione del collegamento ha richiesto una impegnativa opera di dragaggio e il riporto di molti milioni di metri cubi di materiale estratto dal fondo marino. La trincea del tunnel ha richiesto l'estrazione di 2,2 milioni di metri cubi di materiale. Ulteriori 1,8 milioni di metri cubi sono stati scavati durante i cosiddetti \"dragaggi di compensazione\", che hanno imposto una ridefinizione delle rotte navali nei canali Flinte e Drogden e sono serviti a evitare di bloccare gli scambi di acqua fra l'\u00d6resund e il Mar Baltico (in mancanza di questi scambi verrebbe alterato il bilancio dei sali e dell'ossigeno disciolti). Le squadre di costruzione sono riuscite a utilizzare tutto il materiale dragato dal fondo marino, principalmente per la creazione dell'isola artificiale di Peberholm.\nPedaggio.\nNel 2017, i prezzi del pedaggio richiesto per attraversare il ponte sono i seguenti (sola andata, senza sconto, compresa IVA al 25%) in corone danesi (DKK), corone svedesi (SEK), ed euro (EUR):"}
{"id": "642254", "revid": "2039709", "url": "https://it.wikipedia.org/wiki?curid=642254", "title": "Sandrone", "text": "Sandrone (\"Sandr\u00f3un\" in modenese) \u00e8 la maschera tradizionale della citt\u00e0 di Modena.\nL'origine del personaggio.\nSandrone rappresenta il contadino del passato, rozzo, ma furbo e scaltro. \u00c8 portavoce del popolo pi\u00f9 umile e maltrattato, e sempre in cerca di stratagemmi per sbarcare il lunario. Nel 1840 \"prende moglie\", compare cio\u00e8 anche la figura della moglie \"Pulonia\" e ben presto la famiglia si completa con il figlio \"Sgorgh\u00ecgolo\"; si \u00e8 formata la \"famiglia Pavironica\".\nQueste maschere furono inizialmente solo dei burattini. Dalla fine dell'Ottocento essi vennero impersonate da attori (tutti maschi, anche la Pulonia). Vestono alla foggia dei popolani del '700: giacca di velluto a coste marrone, pantaloni al ginocchio della stessa stoffa, calze a righe trasversali bianche e rosse, gilet a fiori e robusti scarponi da contadino. Sandrone porta una parrucca con capelli piuttosto lunghi, coperti in parte da una specie di cuffia da notte di lana bianca che termina con un fiocco. Suo figlio ha una parrucca rossiccia, un berretto marrone con visiera e al collo porta, almeno nei tempi moderni, la sciarpa giallobl\u00f9 in omaggio alla squadra di calcio cittadina. La Pulonia indossa una cuffia bianca, un vestito lungo fino alla caviglia disegnato a fiori vivaci. Porta un grembiule bianco, ai piedi scarpette di vernice nera con vistose fibbie, e in testa, una parrucca bianca a boccoli.\nSe la tradizione \u00e8 certa, la sua origine \u00e8 avvolta nel mistero, infatti fin poco tempo fa si riteneva che Sandrone fosse uno dei personaggi creati da un casotto di burattini, e non dalla Commedia dell'Arte, com'era successo invece per le maschere pi\u00f9 famose di carnevale. Invece una scoperta recente ha cambiato le carte in tavola. Tuttavia, gli storici oggi concordano sul fatto che quel personaggio sia il risultato di un'opera del Cinquecento di Giulio Cesare Croce, intitolata \"Sandrone Astuto\", e non \u00e8 un caso infatti questo autore era solito creare commedie nelle quali gli umili e i deboli, avevano la rivincita contro i forti e ricchi.\nQuello fu per\u00f2 solo l'inizio, perch\u00e9 questa tradizione \u00e8 il frutto di cambiamenti avvenuti nei secoli. Infatti, fino al 1840 Sandrone era un personaggio della commedia e viveva da solo, poi in quell'anno appare la moglie, Pulonia, e ben presto i due hanno un figlio, cio\u00e8 Sgorgh\u00ecgolo, precisamente nel 1846, quando il perfezionatore del burattino di Sandrone, Giulio Preti, intagli\u00f2 anche questa terza figura pi\u00f9 giovane. Bisogna sapere che inizialmente Sandrone faceva solo dei proclami in cui elencava gli eventi dell'anno, ma dalla fine dell'800 la figura viene rivoluzionata e da proclamatore diventa \"sproloquiatore\", e cio\u00e8 inizia la fase della satira politica e di costume.\nPerch\u00e9 si chiama Pavironica? Se da un lato il creatore del nome di Sandrone sarebbe Giulio Cesare Croce e l'ideatore del trio famigliare sarebbe il burattinaio Giulio Preti, l'origine del cognome sarebbe da legare ad un altro evento risalente al '700. All'epoca a Modena governavano gli Estensi, che chiamavano a corte ogni carnevale un contadino rozzo per beffeggiarlo. Accadde che un anno venne chiamato un certo Alessandro Pavironi, il quale con arguzia e genialit\u00e0 seppe rispondere alle domande della corte tanto da mettere in imbarazzo gli stessi commensali. Non ci volle molto perch\u00e9 divenisse famoso, e forse il nome Sandrone potrebbe essere legato anch'esso a questa storia, dato che il protagonista si chiama Alessandro.\nA questa storia manca un ultimo tassello, ovvero il mitico luogo da cui arriverebbe la famiglia Pavironica, ovvero il leggendario \"Bosco di Sotto\". A lungo si \u00e8 cercato questo luogo, che evidentemente non \u00e8 una localit\u00e0 geografica, ma pi\u00f9 un luogo legato al mito e alla tradizione. Tre sono le teorie: si potrebbe trattare del Bosco di Rainusso che si trovava fuori dalla Villa della Pentetorri voluta dal duca Francesco I nel 1650 come residenza di villeggiatura. Oppure si potrebbe trattare del Bosco della Partecipanza, cio\u00e8 tra Nonantola e S. Giovanni in Persiceto. Altri lo identificano con il bosco di San Felice. In tutti i casi si tratta di una localit\u00e0 lontana dal rumore della citt\u00e0 e questo basta ai modenesi per stimare Sandrone e il suo discorso se ha un sapore di \"antica saggezza\".\nLe tre maschere, da oltre un secolo, allietano i modenesi e sono il simbolo del Carnevale Modenese; secondo la tradizione (tenuta in vita dalla \"Societ\u00e0 del Sandrone\"), ogni anno il gioved\u00ec grasso Sandrone e famiglia arrivano alla stazione di Modena dal paesino immaginario Bosco di Sotto. Da l\u00ec sfilano in una parata che ha come punto di arrivo Piazza Grande, dove i modenesi si affollano per assistere al tradizionale \"sproloquio\", il discorso che i tre pronunciano dal balcone del Palazzo Comunale, rigorosamente in dialetto modenese, ricco di commenti arguti sulla vita cittadina e bonarie critiche all'amministrazione locale.\nFonti diverse fanno risalire la nascita di Sandrone a un personaggio settecentesco realmente esistito nato a Cadelbosco di Sotto nel Comune di Cadelbosco di Sopra in provincia di Reggio Emilia, quando la provincia reggiana era sotto il dominio estense del Duca di Modena (di qui l'appropriazione geografica modenese) e ne rivendicano quindi le origini reggiane, adducendo il motivo che come accade per tutte le figure di rilievo nell'arte, nella cultura e nei costumi aventi avuto i natali in quel contesto negli anni del ducato, che vengono considerate oggi reggiane a tutti gli effetti, anche a questa maschera andrebbe riconosciuta la provenienza geografica reggiana e non modenese. Queste fonti sono anche testimoniate da alcuni anziani che ricordano spettacoli burattinai il cui nome Sandrone era molto diffuso nella provincia di Reggio Emilia. Sandrone da Bosco di Sotto (Bosc et Sot in reggiano) ovvero Cadelbosco di Sotto.\nIl mondo che rappresenta il Sandrone attraverso i suoi discorsi \u00e8 l'ambiente contadino di un tempo. Sandrone, infatti, \u00e8 un agricoltore, coadiuvato dal figlio nel lavoro dei campi, e dalla moglie cui sono affidati i lavori domestici.\n\u00c8 una tipica famiglia rurale della Val Padana. Una famiglia che affonda le radici nella civilt\u00e0 contadina, intrisa di schiettezza, genuinit\u00e0, bonomia e gusto della battuta umoristica, detta senza eufemismi e mai scurrile. Civilt\u00e0 innestata in quel patrimonio culturale tramandato attraverso i millenni di padre in figlio, arricchito via via nel tempo di nuovi apporti dettati dall'esperienza di vita, nel funzionamento semplice, seppure tribolato, della loro attivit\u00e0, della loro economia, dei loro rapporti umani.\nUna cultura sostanziata dai valori pi\u00f9 elementari dell'esistenza, ma anche dalle passioni pi\u00f9 sane: il senso dell'onore, l'attaccamento alla famiglia, la paura dei debiti, il sentimento dell'amicizia, la solidariet\u00e0; e ancora il coraggio e la paziente sottomissione ai piccoli soprusi e alle ingiustizie, la miseria sopportata con dignitoso silenzio. Tutto ci\u00f2 era cultura, norma di vita; non erano soltanto i comportamenti quotidiani, coi loro princ\u00ecpi morali, un semplice dettato della tradizione, ma veri e propri valori dell'intelletto. Un intelletto alimentato da proverbi e massime intramontabili che suggerivano il miglior modo d\u2019agire in ogni situazione.\nQualcuna di queste massime era un misto di fede e superstizione, qualche altra contraddittoria, ma la maggior parte satura di cos\u00ec fresche intuizioni poetiche da condensare il pensiero in una scienza esistenziale che testimoniava la capacit\u00e0 di ragionare e, se si vuole, di filosofare. Tutto questo retaggio Sandrone porta con s\u00e9 ogni anno quando, per Carnevale, arriva a Modena dal mitico \u201cBosco di Sotto\u201d.\nE questo spiega il motivo di tanto interesse e tanto entusiasmo da parte dei Modenesi per il suo \u201csproloquio\u201d. Le soluzioni che egli propone a tanti problemi locali, regionali e nazionali sono dettate infatti da quella \u201csaggezza antica\u201d di cui si \u00e8 parlato. Sandrone cerca di spiegare e di risolvere questi problemi a modo suo, scherzosamente, ma con buonsenso e con quella vena umoristica comune a tutta la popolazione modenese.\nE la folla accorre ad applaudirlo perch\u00e9 riconosce in Sandrone il suo rappresentante, e ascolta il discorso, pronunciato cos\u00ec alla buona, perch\u00e9 parla come qualunque modenese potrebbe parlare: semplicemente e \u201ccol cuore in mano\u201d.\nNella letteratura.\nSandrone e i suoi famigliari Pulonia e Sgorghigolo compaiono tra i personaggi del romanzo fantasy storico di Giuseppe Pederiali \"La Compagnia della Selva Bella\", ambientato nel XIII secolo"}
{"id": "642258", "revid": "712828", "url": "https://it.wikipedia.org/wiki?curid=642258", "title": "Oozaru", "text": ""}
{"id": "642259", "revid": "19330", "url": "https://it.wikipedia.org/wiki?curid=642259", "title": "Andrey Nikolaevich Kolmogorov", "text": ""}
{"id": "642262", "revid": "19330", "url": "https://it.wikipedia.org/wiki?curid=642262", "title": "Vasilii Sergeevich Newchinov", "text": ""}
{"id": "642264", "revid": "122669821", "url": "https://it.wikipedia.org/wiki?curid=642264", "title": "Ezechia", "text": "Ezechia, o Hezekiah (in ebraico: \u05d7\u05d6\u05e7\u05d9\u05d4 o \u05d7\u05d6\u05e7\u05d9\u05d4\u05d5, che significa \"Dio mi ha reso forte\"), fu un re di Giuda.\nLa datazione del suo regno \u00e8 controversa: alcuni studiosi (come William F. Albright) propongono il periodo 715 a.C.-687 a.C., mentre altri (come E. R. Thiele) propongono il periodo 716 a.C.-687 a.C.\nLa vita.\nFu figlio del re Acaz (II Cronache ) e della regina Abijah, figlia di uno Zaccaria di cui non abbiamo riferimenti storici. La regina Abijah era conosciuta anche come \"Abi\" ( 2 Re ).\nEzechia regn\u00f2 per ventinove anni ( 2 Re ). \nEgli fa parte dell'elenco dei sovrani presenti nella genealogia di Ges\u00f9 nel Vangelo secondo Matteo.\nIl riferimento a questo re nella Bibbia ebraica \u00e8 contenuto nel II Libro dei Re 18-20, nel Libro di Isaia, 36-39, e nel II Libro delle Cronache, 29-32. Queste fonti lo ritraggono come un sovrano grande e generoso, e che segu\u00ec in questo l'esempio del suo antenato Uzziah di Giuda. \nIntrodusse delle riforme in campo religioso e ripristin\u00f2 alcune tradizioni di culto. Si adoper\u00f2 per sradicare dal suo regno l'idolatria, distruggendo cos\u00ec il leggendario \"Serpente di Bronzo\" che era stato ricollocato a Gerusalemme, diventando oggetto di culto idolatra. Durante il suo regno vennero adottate diverse altre riforme come attesta il II Libro dei Re 18:4.\nL'assedio di Gerusalemme.\nDopo la morte del re assiro Sargon II a cui succedette il figlio Sennacherib, Ezechia cerc\u00f2 di riguadagnare la sua indipendenza dal regno di Assiria. Egli si rifiut\u00f2 di pagare il tributo imposto a suo padre, e \u00ab\"si ribell\u00f2 contro il re di Assiria\"\u00bb, alleandosi con l'Egitto, (Libro di Isaia, 30-31). La sua ribellione ebbe come conseguenza l'invasione del regno di Giuda da parte di Sennacherib (II Libro dei Re, 18:13-16) durante il quarto anno di regno del re assiro (701 a.C.). Ezechia si prepar\u00f2 all'invasione assira, dando vita a una imponente e geniale opera di ingegneria, un tunnel (noto con il nome di tunnel di Ezechia), lungo 533 metri che venne scavato per rifornire d'acqua la citt\u00e0 di Gerusalemme dalla Sorgente di Gihon, che si trovava fuori della citt\u00e0. L'opera viene descritta nella iscrizione di Siloam, trovata all'interno del tunnel e databile intorno al periodo del suo regno. Nello stesso tempo, venne eretto un muro intorno al pozzo di Siloam nel quale confluivano le acque provenienti dalla sorgente (Isaia, 22:11). (Una impressionante vestigia di questa struttura \u00e8 l'ampio muro nel Quartiere Ebraico della Citt\u00e0 Vecchia di Gerusalemme). \nNel corso dell'invasione, Sennacherib conquist\u00f2 Lachish. \"Re Tirhakah\" di Kush, probabilmente l'erede della XXV dinastia d'Egitto (Taharqa), si diresse verso il regno di Giuda con lo scopo di prestare soccorso alla sua capitale Gerusalemme.\n\u00ab\"Quando Ezechia vide che Sennacherib era giunto con l'intento di dare battaglia, si consult\u00f2 con i suoi ufficiali ed i soldati per arrestare il corso dei ruscelli fuori della citt\u00e0\u2026 perch\u00e9 altrimenti, egli pensava, il Re di Assiria sarebbe giunto e avrebbe trovato acqua in abbondanza\"\u00bb (II Cronache, 32:2-4). \nIl racconto biblico dell'assedio si trova in (Isaia, 33:1; II Libro dei Re, 18:17; II Cronache, 32:9; Isaia, 36). Nel cosiddetto prisma Taylor dove sono contenute le iscrizioni che narrano le campagne del re assiro, si afferma che nella sua guerra contro Ezechia (\"\"Ha-za-qi-(i)a-\u00fa\") egli conquist\u00f2 46 citt\u00e0 (colonna 3, linea 19 del prisma Taylor), e assedi\u00f2 Gerusalemme (\"Ur-sa-li-im-mu\"\") per mezzo di terrapieni. Vedendo la determinazione di Sennacherib, probabilmente Ezechia si risolse a offrire al re assiro un tributo che le fonti fanno ammontare a 300 talenti d'argento e 30 talenti d'oro, e spogliando poi il Tempio di Gerusalemme per raccogliere la somma promessa (II Libro dei Re, 18:14-16).\nGli Assiri chiesero al loro re di interrompere l'assedio dopo che Ezechia riconobbe Sennacherib come suo sovrano e pag\u00f2 il suo tributo. Secondo il resoconto biblico, l'invasione fu scongiurata con la distruzione dell'esercito assiro grazie all'intervento divino, dopo che Ezechia preg\u00f2 il Signore chiedendo aiuto.\n\u00ab\"quella notte l'angelo del Signore venne, e si abbatt\u00e9 sul campo degli Assiri uccidendo 185.000 uomini.\"\u00bb \nErodoto afferma nelle sue \"Storie\" (2:141) che gli Assiri vennero colpiti dalla piaga dei topi. Una spiegazione pi\u00f9 comune vuole che gli Assiri fossero ormai sfiniti per il prolungarsi dell'assedio e temevano di dover fronteggiare nuove minacce da Cush e dall'Egitto; accettando quindi di buon grado l'offerta di tributi fatta da Ezechia.\nTestimonianza archeologica dei sigilli.\nNella moderna Israele sono state trovate due distinte classi di sigilli relativi a re Ezechia:\nLe riforme religiose.\nEzechia introdusse delle riforme religiose sostanziali durante il suo regno. Esse sono:\nQuelle di Ezechia furono riforme molto importanti, poich\u00e9 rimossero il politeismo del passato e rinforzarono la nozione dell'unicit\u00e0 di Dio.\nQuestioni cronologiche.\nNel II Libro dei Re si afferma che \"Nell'anno quattordici del re Ezechia, Sennacherib re di Assiria assal\u00ec e prese tutte le fortezze di Giuda\" (18,13), insediando la base delle operazioni a Lachish e minacci\u00f2 Gerusalemme, inducendo Ezechia a rinnovare il suo tributo. Le iscrizioni assire lasciano pochi dubbi sul fatto che l'invasione ebbe luogo nel 701 a.C., il che fisserebbe quindi al 714 a.C. l'anno di ascesa al trono di Ezechia.\nPoich\u00e9 la descrizione della presunta malattia di Ezechia nel capitolo 20 segue subito l'episodio della partenza di Sennacherib, questo significherebbe che anche la malattia di Ezechia ebbe luogo durante il quattordicesimo anno del suo regno. \nIsaia afferma che egli vivr\u00e0 ancora quindici anni, regnando in totale 29 anni. \nNel II Libro dei Re si afferma anche che \u00ab\"Nell'anno quarto del re Ezechia\", cio\u00e8 l'anno settimo di Osea figlio di Ela, re di Israele, Salmanassar re di Assiria marci\u00f2 contro Samaria e la assedi\u00f2. Dopo tre anni la prese; \"nell'anno sesto di Ezechia\", cio\u00e8 l'anno nono di Osea re di Israele, Samaria fu presa. Il re d'Assiria deport\u00f2 gli Israeliti in Assiria\u00bb (18,9-11). \nL'anno della caduta di Samaria e della deportazione degli Israeliti in Assiria, il nono di re Osea, \u00e8 il 722 a.C., precedente di otto anni all'ascesa al trono di Ezechia."}
{"id": "642266", "revid": "46931", "url": "https://it.wikipedia.org/wiki?curid=642266", "title": "La 25a ora", "text": ""}
{"id": "642274", "revid": "767487", "url": "https://it.wikipedia.org/wiki?curid=642274", "title": "Ittiologia", "text": "L'ittiologia (dal greco: \"\u1f30\u03c7\u03b8\u03cd\u03c2\", \"ikhthus\", \"pesce\"; e \"\u03bb\u03cc\u03b3\u03bf\u03c2\", \"logos\", \"studio\") \u00e8 il ramo della zoologia che studia gli organismi comunemente intesi come \"pesci\", ovvero i pesci ossei (Actinopterygii), quelli cartilaginei (Chondrichthyes) e gli Agnatha, che costituiscono il gruppo di vertebrati pi\u00f9 numeroso, viventi nell'idrosfera. Mentre una maggioranza delle specie \u00e8 stata probabilmente scoperta e classificata, approssimativamente 250 nuove specie sono ufficialmente registrate dalla scienza ogni anno. Secondo il FishBase, fino al 2011 sono state catalogate 32.100 diverse specie di pesce. Nel mondo vi sono pi\u00f9 specie di pesce rispetto a tutti gli altri tipi di vertebrati: mammiferi, anfibi, rettili e uccelli.\nCome branca della zoologia l'ittiologia studia i pesci dal punto di vista evolutivo-filogenetico, morfologico, anatomico, fisiologico, ecologico, etologico e sistematico.\nCome branca della paleontologia l'ittiologia studia anche i pesci, vissuti in ere geologiche passate, o meglio i loro resti fossili."}
{"id": "642276", "revid": "116226400", "url": "https://it.wikipedia.org/wiki?curid=642276", "title": "Penzing (Vienna)", "text": "Penzing () \u00e8 il quattordicesimo distretto di Vienna, in Austria ed \u00e8 situato nella zona ovest della citt\u00e0."}
{"id": "642280", "revid": "22356", "url": "https://it.wikipedia.org/wiki?curid=642280", "title": "Deinocheirus", "text": ""}
{"id": "642300", "revid": "1543377", "url": "https://it.wikipedia.org/wiki?curid=642300", "title": "Nazionale di calcio dell'Indonesia", "text": "La nazionale di calcio dell'Indonesia (indonesiano: \"Tim nasional sepak bola Indonesia\") \u00e8 la rappresentativa calcistica dell'Indonesia. \u00c8 posta sotto l'egida della Persatuan Sepakbola Seluruh Indonesia (PSSI) ed \u00e8 affiliata alla FIFA e all'AFC.\nPrima dell'indipendenza del paese, ottenuta nel 1945, la squadra competeva con il nome di Indie orientali olandesi: in questa veste \u00e8 stata la prima nazionale asiatica a prendere parte al campionato mondiale di calcio, dal momento che si qualific\u00f2 per l'edizione del 1938 in Francia, dove fu eliminata agli ottavi di finale dall'. Da quel momento non \u00e8 pi\u00f9 riuscita a qualificarsi per il massimo torneo calcistico mondiale.\nL'unica apparizione dell'Indonesia ai Giochi olimpici risale all'edizione di Melbourne 1956, dove fu eliminata dall'Unione Sovietica (che alla fine del torneo iridato si aggiudic\u00f2 la medaglia d'oro).\nL'Indonesia si \u00e8 qualificata alla Coppa d'Asia in quattro occasioni (1996, 2000, 2004 e 2007), ma non \u00e8 mai riuscita ad andare oltre la fase a gironi. Il miglior risultato che la nazionale indonesiana pu\u00f2 vantare risale ai Giochi asiatici 1958 a Tokyo, quando ottenne la medaglia di bronzo.\nLa squadra ha inoltre raggiunto la finale dell'AFF Cup, competizione regionale, in cinque occasioni (2000, 2002, 2004, 2010, 2016 e 2020), non riuscendo tuttavia a vincere il torneo.\nOccupa il 164\u00ba posto del ranking FIFA.\nStoria.\nLa squadra partecip\u00f2 ai campionato mondiale del 1938 con il nome di Indie orientali olandesi; fu eliminata dall' agli ottavi di finale a causa di una sconfitta per 6-0.\nNella stagione 1994-1995 la nazionale partecip\u00f2 al campionato Primavera in Italia, non facendo classifica ma piazzandosi a met\u00e0 graduatoria. Nella stagione successiva gioc\u00f2 invece nel campionato Berretti.\nAlle qualificazioni asiatiche al campionato mondiale del 2006 si piazz\u00f2 al terzo posto del girone 8, con 7 punti, a pari merito con il .\nL'Indonesia fu tra i paesi candidati ad ospitare il (presentando anche un progetto di stadi avveniristici in costruzione), ma nel marzo 2010 la FIFA bocci\u00f2 la candidatura per mancanza di appoggio da parte del governo indonesiano. Il progetto, ad ogni modo, fu il primo presentato alla FIFA con la volont\u00e0 di organizzare un mondiale ecologico, basato sull'adozione di politiche di risparmio energetico.\nIl 26 maggio 2012 l'Inter vinse contro l'Indonesia per 4-2, nell'ambito di una tourn\u00e9e della societ\u00e0 milanese in Indonesia.\nColori e simboli.\nDurante l'epoca coloniale olandese, la squadra rappresentativa dell'attuale Indonesia, a quel tempo conosciuta con il nome di \"Indie orientali olandesi\", giocava le partite internazionali in maglia arancione, in onore ai , e anche l'inno e la bandiera erano quelli dei Paesi Bassi. Non vi sono documenti ufficiali sulla maglia della squadra, bens\u00ec solo diverse foto in bianco e nero della partita contro l'Ungheria al campionato mondiale di calcio 1938, ci\u00f2 nonostante, documenti non ufficiali hanno dimostrato che il completo era composto da una maglia arancione, pantaloncini bianchi e calzettoni azzurri.\nDall'indipendenza dal Regno dei Paesi Bassi, e sotto il nome \"Indonesia\", la divisa adott\u00f2 il rosso ed il bianco, d'ispirazione ai colori della bandiera del paese. Una combinazione di verde e bianco fu utilizzata per le maglie da trasferta, indossate durante le Olimpiadi del 1956 e fino alla met\u00e0 del 1980.\nNel 1990, la divisa casalinga divenne totalmente rossa, mentre si scelse il bianco per quella da trasferta.\nNel 2007, poco prima dell'inizio dell'edizione annuale della Coppa d'Asia, vennero ripristinati i colori originali.\nIl simbolo distintivo \u00e8 il Garuda Pancasila. Questo \u00e8 dovuto all'ispirazione dal brano, \"Garuda di Dadaku\" (\"Aquila sul mio petto\"). Il brano \u00e8 una versione modificata di un canto popolare della Papua Occidentale chiamato \"Apuse\", con i testi modificati.\nRecord individuali.\n\"In grassetto i calciatori ancora attivi in Nazionale.\"\nRosa attuale.\nLista dei 30 giocatori convocati per l'AFF Championship 2020.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "642306", "revid": "1851848", "url": "https://it.wikipedia.org/wiki?curid=642306", "title": "Vanessa Ferrari", "text": "Prima atleta azzurra a laurearsi campionessa mondiale di ginnastica artistica, prestazione realizzata ad Aarhus (Danimarca) nel 2006, nello stesso anno fu insignita del collare d'oro al merito sportivo del CONI e, a inizio 2007, ricevette l'onorificenza presidenziale di cavaliere al merito della Repubblica.\nVanta nel palmar\u00e8s internazionale, oltre al titolo del 2006, un argento olimpico, un argento e tre bronzi mondiali, otto medaglie ai Campionati europei tra il 2006 e il 2021 (di cui quattro ori), cinque vittorie in Coppa del Mondo tra il 2007 e il 2021 ed otto ori in due edizioni dei Giochi del Mediterraneo (che ne fanno la sportiva italiana pi\u00f9 vincente nella storia di tale rassegna).\nHa preso parte a quattro edizioni dei giochi olimpici, prima ginnasta italiana a riuscire in tale impresa.\nDal 2009 gareggia per il gruppo sportivo dell'Esercito Italiano, forza armata nella quale riveste il grado di Caporal maggiore scelto. A livello nazionale detiene 22 titoli (7 nel concorso generale) ai campionati assoluti, di cui il primo vinto nel 2004, e 11 scudetti vinti con la squadra Brixia nel Campionato di Serie A1. Soprannominata \"La Farfalla di Orzinuovi\" e \"La Cannibale\", \u00e8 anche la prima ginnasta italiana ad avere eseguito lo Tsukahara avvitato \"Silivas\", un doppio salto indietro raccolto con doppio avvitamento.\nBiografia.\nLa madre di Vanessa Ferrari \u00e8 di origini bulgare. Ha trascorso parte della sua infanzia in provincia di Cremona, precisamente a Soncino e Genivolta, per poi trasferirsi a Capriano del Colle e, successivamente, a Nave.\nNel 1993 nascono i due fratelli gemelli Ivan e Michele.\nIl 23 ottobre 2006, a Roma, ha ricevuto il Collare d'oro del CONI. L'8 gennaio 2007 \u00e8 stata insignita dell'onorificenza di Cavaliere dell'Ordine al merito della Repubblica italiana, su iniziativa del Presidente della Repubblica.\nIl 30 novembre 2009 \u00e8 diventata caporal maggiore dell'Esercito italiano, membro della squadra femminile del Centro Sportivo Olimpico dell'Esercito. Nel 2015 ha ricevuto il grado di Primo caporal maggiore dell'Esercito Italiano.\nCarriera sportiva.\nCarriera giovanile.\nVanessa Ferrari inizi\u00f2 a praticare ginnastica artistica nel 1998, presso la societ\u00e0 Brixia.\nNel 2001 partecip\u00f2 al campionato di categoria C1 riservato alle allieve, con le compagne Wendy Salvi, Roberta Galante e Lucrezia Delli Rocioli, portando la Brixia alla vittoria, e ai campionati di categoria allieve 2\u00ba grado di Lavagna, dove si classifica sesta.\nNel 2002 a Fermo vinse il Campionato di Categoria Allieve, ed esord\u00ec con la nazionale italiana juniores nell'incontro Italia-Gran Bretagna, classificandosi 2\u00aa nel concorso generale individuale.\nPartecip\u00f2 alla serie C questa volta insieme alle sorelle Roberta e Paola Galante e Lucrezia Delli Roccioli, aiutando la Brixia a raggiungere la prima posizione in tutte le tappe. Partecip\u00f2 poi ad un incontro internazionale riservato alla categoria allieve con Svizzera e Lussemburgo e alla finale nazionale a Rosignano dove si classific\u00f2 prima nel concorso generale con 35,050 punti, ottenendo il primo posto anche al volteggio, alla trave e alle parallele, e la seconda posizione al corpo libero.\nNel 2003 partecip\u00f2 alla Serie A1 insieme a Roberta Galante e Monica Bergamelli conquistando il secondo posto ad Acireale, dietro la GAL Lissone, a Vercelli, dietro la Flaminio Roma, e la terza posizione a Cesena, guadagnandosi l'accesso alla fase finale per lo scudetto a Torino, dove si aggiudic\u00f2 il quarto scudetto per la Brixia.\nSuccessivamente prese parte ad un incontro internazionale a Birmingham, al vittorioso Campionato di Categoria Juniores di Montevarchi e ai Campionati Assoluti di Mestre in cui si classific\u00f2 5\u00aa nel concorso generale individuale, 2\u00aa al corpo libero e alla trave. \nGareggi\u00f2 poi, aggiudicandosela, alla Coppa Europa rappresentando la Brixia insieme a Monica Bergamelli, Roberta Galante e l'ucraina Marina Poskurina.\nNel 2004, dopo la partecipazione ad un incontro internazionale pre-europeo a Mortara dove viene schierata con la Nazionale A affrontando Nazionale B e Romania, si mise in mostra ai campionati europei juniores di Amsterdam vincendo l'argento nel concorso individuale con 36,252 punti, oltre al bronzo nel concorso a squadre insieme a Giorgia Benecchi, Francesca Benolli, Roberta Galante e Federica Macr\u00ecc con il punteggio di 105,972 e alla trave.\nIn serie A1 conquist\u00f2 il quinto scudetto per la Brixia con le compagne Monica Bergamelli, Roberta Galante, Anna Profetto e Silvia Zanolo aggiudicandosi tutte e quattro le tappe di Parma, Vercelli, Catania e Fermo.\nProsegu\u00ec la stagione con il titolo nazionale alle parallele asimmetriche ai Campionati Assolutima, a causa di un infortunio durante il riscaldamento, si classific\u00f2 solamente ottava nel concorso individuale.\nDopo la partecipazione ad un incontro internazionale ad Atene e ad un quadrangolare, si aggiudic\u00f2 anche il campionato di categoria Junior a Montevarchi\nPrima di chiudere la stagione con altri due incontri internazionali Rouen e Morges, venne premiata agli \"Oscar della Ginnastica\" come \"Giovane ginnasta italiana\".\nNel 2005 venne convocata per i XV Giochi del Mediterraneo di Almer\u00eda, Spagna, competizione in cui vinse una medaglia per ogni evento: oro alla trave, corpo libero, volteggio, concorso individuale e concorso a squadre; argento alle parallele asimmetriche.\nAl Festival olimpico della giovent\u00f9 europea di Lignano Sabbiadoro, oltre al bronzo nel concorso a squadre, Ferrari primeggi\u00f2 anche nel concorso individuale (37,925 punti) e al corpo libero, giunse inoltre seconda al volteggio e terza alle parallele asimmetriche.\nIn Serie A1 biss\u00f2 il successo della stagione precedente vincendo nuovamente tutte e quattro le prove inclusa la finale di Mestre insieme alle compagne Monica Bergamelli, Daria Sarkhosh, Silvia Zanolo e Roberta Galante.\nDopo un incontro internazionale a Pavia contro Grecia e Australia, partecip\u00f2 ai suoi secondi Campionati Assoluti portando a casa il titolo nel concorso generale individuale, davanti a Lia Parolari e Monica Bergamelli, alle parallele e alla trave, oltre al secondo posto al corpo libero.\nCarriera Senior.\nGli inizi.\nApr\u00ec il 2006 vincendo la quarta Serie A1 consecutiva ancora insieme a Bergamelli, Sarkosh, Zanolo e Galante.\nSuccessivamente, dopo aver gareggiato in un incontro internazionale Italia-Spagna a Citt\u00e0 di Castello venne convocata per i Campionati europei di Volo, Grecia, insieme a Monica Bergamelli, Carlotta Giovannini, Federica Macr\u00ec e Lia Parolari. La squadra italiana super\u00f2 le qualificazioni classificandosi terza, dietro a Russia e Romania, vincendo poi in finale l'oro per la prima volta nella storia, Ferrari si qualific\u00f2 per la finale al corpo libero, dove conquist\u00f2 l'argento, alle parallele asimmetriche e alla trave. Agli \"Oscar della Ginnastica\" del 2006, la Ferrari venne premiata come \"Miglior ginnasta femminile\". e a settembre, come nell'anno precedente, Ferrari vinse il concorso generale individuale degli Assoluti, oltre ai titoli alle parallele asimmetriche, alla trave precedendo e al corpo libero.\nIn seguito ai successi sempre maggiori, e in vista dei Giochi olimpici di Pechino del 2008, Ferrari si rende conto della necessit\u00e0 di allenarsi in una struttura di alto livello, lanciando appelli anche al Presidente del Consiglio Romano Prodi; dopo alcuni mesi la Brixia ottiene un nuovo impianto sportivo, offerto dalla ditta scozzese Algeco, che prende il nome di \"PalAlgeco\".\nCampionessa mondiale ad Aarhus (2006).\nIl 16 ottobre 2006, nelle qualificazioni dei Campionati mondiali di Aarhus, Vanessa Ferrari, per la prima volta nella storia della ginnastica italiana, si qualific\u00f2 per quattro finali mondiali: concorso individuale, parallele asimmetriche, trave e corpo libero. L'esito della qualificazione per il concorso a squadre per\u00f2 non fu altrettanto roseo: la squadra azzurra, che oltre alla Ferrari comprende Monica Bergamelli, Lorena Coza, Federica Macr\u00ec, Carlotta Giovannini e Sara Bradaschia, si classific\u00f2 al nono posto fallendo l'accesso alla finale.\nIl 19 ottobre, nella gara del concorso generale, si trov\u00f2 in testa dopo la seconda rotazione con 30.625 punti. Durante la terza rotazione alla trave, la ginnasta cade eseguendo un salto raccolto con un avvitamento e ottiene cos\u00ec un punteggio di 14.900, scendendo al secondo posto della classifica generale, ma nella prova finale al corpo libero ottiene 15.500 punti portando il suo punteggio totale a 61.025 punti diventando la prima ginnasta italiana a conquistare la medaglia d'oro nel concorso generale individuale davanti all'americana Jana Bieger e alla rumena Sandra Izbasa.\nIl giorno seguente partecip\u00f2 alla finale alle parallele asimmetriche dove ottiene 15.775 punti, classificandosi terza, alle spalle di Elizabeth Tweddle (16.200 punti) e di Nastia Liukin (16.050 punti).\nLa giornata del 21 ottobre si apr\u00ec con la finale alla trave, attrezzo che le aveva fatto perdere quasi nove decimi nel concorso generale; anche qui sbaglia un salto artistico e scivola dalla trave chiudendo al sesto posto con 14.675 punti. Nella finale di corpo libero, invece, Ferrari esegue un esercizio che le frutta 15.450 punti che le vale la medaglia di bronzo dietro la cinese Cheng Fei (15.875) e l'americana Jana Bieger (15.550).\nI primi Giochi olimpici (2007-2008).\nNel 2007, dopo la conquista dell'ottava Serie A1 per la Brixia, la quinta personale, insieme a Bergamelli, Paola Galante e Zanolo, a marzo gareggi\u00f2 all'Internationaux de France, circuito di coppa del mondo, competendo alla trave, alle parallele asimmetriche e al corpo libero. Nel suo esordio nella Coppa del Mondo, centra tre finali su tre, arrivando prima alla trave (15.850) al corpo libero (15.400) e alle parallele asimmetriche (15.800).\nVenne poi convocata insieme ad un incontro internazionale contor la Germania a Ferrara e il 28 aprile partecipa ai Campionati Europei di Amsterdam, dove si aggiudica la medaglia d'oro nel concorso generale individuale. Conquista inoltre 'oro al corpo libero anche grazie al ritiro per infortunio della rumena Sandra Izba\u0219a., mentre a causa di errori e cadute si classific\u00f2 solamente sesta e ottava rispettiamente alle parallele asimettriche e alla trave.\nPi\u00f9 tardi nella stagione gareggi\u00f2 ad un incontro internazionale a Vitoria in Spagna contro le padrone di casa e la Romania e ad un pre-mondiale a sei nazioni contro Romania, Repubblica Ceca, Svizzera, Francia ed Egitto insieme a Parolari, Bergamelli, Benolli, Coza, Silvia Zanolo, Muollo e Bradaschia.\nIl 12 agosto, per la terza volta consecutiva, vinse il titolo individuale dei Campionati Assoluti (60.400 punti), staccando le avversarie di quasi tre punti, davanti a Francesca Benolli e Federica Macr\u00ec. Il giorno seguente chiuse al comando anche il concorso alla trave, alle parallele asimmetriche e al corpo libero; ottenne anche il terzo posto al volteggio dietro a Benolli e Macr\u00ec.\nIn seguito ai successi sempre maggiori, e in vista dei Giochi olimpici di Pechino del 2008, Vanessa Ferrari si rese conto della necessit\u00e0 di allenarsi in una struttura di alto livello, lanci\u00f2 appelli anche al Presidente del Consiglio Romano Prodie, dopo alcuni mesi, la Brixia ottiene un nuovo impianto sportivo, offerto dalla ditta scozzese Algeco, che prende il nome di \"PalAlgeco\".\nAi Campionati mondiali di Stoccarda, qualificanti per le Giochi olimpici di Pechino, durante la finale a squadre, cadde dalle parallele eseguendo un salto \"Comaneci\", provocandosi una frattura all'osso navicolare. Nonostante l'infortunio continu\u00f2 a gareggiare e, insieme a Zanolo, Benolli, Macr\u00ec, Bergamelli, Parolari e Bradaschia, ottenne la quarta posizione, il miglior risultato mai raggiunto dalla nazionale italiana a un mondiale.\nNella finale del concorso individuale, a causa di un'altra caduta dalle parallele e qualche imprecisione alla trave, arriv\u00f2 terza a pari merito con la brasiliana Jade Barbosa e con uno stacco di soli 75 centesimi dalla rumena Steliana Nistor. Durante la finale a parallele cadde per la terza volta urante il \"Comaneci\", mentre al corpo libero giunse sesta con uno stacco di soli 2 decimi dalla prima classificata e 75 centesimi dalla terza.\nCominci\u00f2 il 2008 con l'ennesimo titolo societario di A1, venne poi convocata per la prima edizione del trofeo citt\u00e0 di Jesolo insieme alla compagna di squadra Bergamelli, Benolli e Bradsschia dell'Artistica 81 Trieste, Giovannini della Biancoverde Imola e Parolari dell'Estate 83 Travagliato, in quesdta occasione la squadra italiana chiuse al secondo posto dietro nazionale americana e Ferrari vinse l'argento individuale.\nDal 3 al 6 aprile fu la volta dei Campionati europei, di Clermont-Ferrand. Durante le rotazioni, la Ferrari ottenne 14.700 punti al volteggio, 14.575 punti alle parallele asimmetriche, 15.225 punti alla trave e 14.850 punti al corpo libero: punteggi molto bassi rispetto alle sue potenzialit\u00e0, a causa del piede che continua a darle fastidio. L'Italia, con un punteggio complessivo di 175.450 punti, giunse terza dietro a Romania e Russia in qualificazione. e chiuse solo al quarto posto la finale, superata anche dalla Francia.\nDopo gli europei soffr\u00ec di una forte infiammazione al tendine d'achille che non le permise di allenarsi al meglio, soprattutto a volteggio e corpo libero. Partecip\u00f2 poi alla prima edizione del Mediterraneo Gym Cup a Roma con le compagne raggiungendo il secondo posto dietro alla Romania insieme a Parolari, Giovannini, Benolli, Macr\u00ec, Coza, Bradaschia, Bergamelli e Zanolo, e chiuse in testa il concorso generale individuale con 59.700 punti davanti alla rumena Sandra Izbasa e alla brasiliana Jade Barbosa.\nAi suoi primi giochi olimpici a Pechino, dove partecipa nonostante una tendinite acuta, fu l'unica minorenne dell'intera spedizione italiana. La squadra italiana, che oltre a lei comprende Bergamelli, Macr\u00ec, Giovannini, Parolari Benolli, a causa di quattro cadute, chiuse le qualificazioni al decimo posto, non riuscendo cos\u00ec a raggiungere per la finale riservata alle migliori otto nazionali. Ferrari e Lia Parolari riuscirono per\u00f2 a classificarsi rispettivamente al 16\u00ba e 18\u00ba posto guadagnandosi l'accesso alla finale del concorso generale.\nQu, dopo un buon esercizio alla trave (15.600 punti), dietro alla rumena Steliana Nistor e alla statunitense Shawn Johnson), la seconda rotazione chiude ogni velleit\u00e0 di podio con un 13.950 al corpo libero, dovuto ad una caduta ed un'uscita di pedana. Ormai demoralizzata, Ferrari continua la sua gara al volteggio (14.800) e alle parallele (15.200) chiudendo la gara all'undicesimo posto, con un complessivo di 59.550. Non essendosi qualificata ad altre finali, termina cos\u00ec la sua prima avventura olimpica.\nL'intervento e il tesseramento nell'Esercito (2008-2009).\nDopo un problema al tendine di Achille e un lungo periodo di riabilitazione, Ferrari si ripresent\u00f2 a una gara ufficiale a marzo 2009. Ai Campionati europei di Milano dopo un esercizio alla trave senza particolari errori, la giuria non le riconobbe un \"enjamb\u00e9 cambio ad anello\" e le attribu\u00ec 14.075 punti. Esegu\u00ec poi un buon corpo libero (14.525 punti), ma commett\u00e8 un errore tanto alle parallele (13.875 punti), quanto al volteggio (12.700 punti)., che la relegarono al nono posto con soli 55.175 punti. Riusc\u00ec per\u00f2, con 14.675 punti, a vince la medaglia d'argento nella finale al corpo libero.\nSuccessivamente partecip\u00f2 al campionato di Serie A1 vincendo il settimo scudetto personale consecutivo, il decimo per la Brixia in dodici anni che divent\u00f2 la prima societ\u00e0 di ginnastica in Italia a conquistare la \"stella\").\nAgli Assoluti vinse per la quarta volta il concorso generale individuale davanti a Erika Fasana ed Andrea Foti, oltre titolo alle parallele asimmetriche e al corpo libero e al secondo posto alla trave.\nDopo la competizione, la Ferrari decise di sottoporsi a una borsectomia, una parziale asportazione della sacca di liquido sinoviale infiammata, unita alla resezione di una tuberosit\u00e0 ossea congenita sul calcagno, per alleviare quel dolore al tendine d'achille che le stava causando problemi sin dagli inizi dell'anno precedent.\nNel 2009 la Ferrari si tesser\u00f2 presso il Centro Sportivo Esercito, con il grado di Caporal maggiore, ma continu\u00f2 a gareggiare in serie A1 in prestito alla Brixia.\nGli europei di Birmingham e Berlino e i mondiali di Rotterdam (2010).\nFerrari apr\u00ec il 2010 con l'ottavo titolo del campionato di A1, ad aprile 2010 prese parte ai Campionati europei di Birmingham in cui ottenne 55.525 punti nel concorso individuale, portando al 5\u00ba posto la squadra italiana, in finale conquista il 7\u00ba posto alle parallele asimmetriche, con 14.150 punti, ed il 4\u00ba a corpo libero (13.850 punti).\nAl Trofeo Citt\u00e0 di Jesolo ottenne il bronzo sia nel concorso individuale che di squadra.\nPartecip\u00f2 poi ai campionati italiani assoluti ad Ancona, dove con 54.900 punti termin\u00f2 al secondo posto nel concorso, il titolo italiano alle parallele asimmetriche e al corpo libero e il sesto posto alla trave.\nNel mese di ottobre, la Ferrari gareggi\u00f2 ai Campionati del mondo di Rotterdam, con Elisabetta Preziosa, Jessica H\u00e9l\u00e8ne Mattoni, Serena Licchetta, Lia Parolari ed Eleonora Rando, qui ottenne 13.966 al volteggio, 14.066 alle parallele, e 14.333 al corpo libero; la nazionale italiana si classifica all'8\u00ba posto. Individualmente, si piazz\u00f2 all'11\u00ba posto nella classifica finale (punteggio complessivo di 56.165) e al 6\u00ba posto al corpo libero (14.600 punti).\nPartecip\u00f2 poi in coppia con il ginnasta Matteo Morandi al Memorial Arthur Gander e alla Swiss Cup, classificandosi rispettivamente terza e seconda.\nIl 19 e 20 marzo torn\u00f2 a gareggiare in Coppa del Mondo, nella gara dell'Internationaux de France chiudendo al 4\u00ba posto al corpo libero.\nUn mese dopo Ferrari partecip\u00f2 ai Campionati europei di Berlino dove si qualific\u00f2 per la finale all-around con la settima posizione ed in finale raggiunse la sesta piazza dietro alla connazionale Carlotta Ferlito. Alle parallele asimmetriche, in finale, la Ferrari sbaglia lo \"tsukahara\" in uscita e finisce a terra (12.850 punti).\nIl 27 maggio agli Assoluti di Meda, conquist\u00f2 il suo quinto titolo individuale con 57.600 punti, davanti a Carlotta Ferlito (56.350) e Francesca Deagostini (55.100). Il giorno seguente vinse il titolo alle parallele asimmetriche con 14.700 punti e, in seguito ad una caduta, il terzo posto alla trave. Nel concorso del corpo libero chiuse con lo stesso punteggio di Carlotta Ferlito che in quanto atleta pi\u00f9 giovane conquist\u00f2 il titolo, come da regolamento.\nDopo la partecipazione ad un incontro internazionale Italia - Spagna, partecip\u00f2 ai mondiali di Tokyo, insieme a Carlotta Ferlito, Emily Armi, Elisabetta Preziosa, Giorgia Campana e Chiara Gandolfi e la riserva Lia Parolari. In qualifica ottenne 14.266 punti nel volteggio, 13.233 alle parallele, 14.233 alla trave e 14.466 al corpo libero, punteggi che le valsero la qualificazione per le finali dell\"'all-around\", che chiuse al dodicesimo posto, e del corpo libero, a cui sar\u00e0 poi impossibilitata a partecipare a causa di un infortunio in fase di riscaldamento.\nCon un totale di 219.578 punti la squadra italiana si classific\u00f2 al nono posto fallendo la qualificazione diretta ai Giochi olimpici di Londra 2012 e dovendo ricorrere al Test Event pre-olimpico.\nI secondi Giochi olimpici (2012).\nL'11 gennaio Ferrari partecip\u00f2 con la Nazionale al Test Event di Londra, insieme a Carlotta Ferlito, Elisabetta Preziosa, Chiara Gandolfi, Francesca Deagostini ed Erika Fasana, prova di qualificazione per le Giochi olimpici del 2012. Con una buona prestazione al corpo libero (14.166 punti), alle parallele (14.333 punti) e al volteggio (14.133), totalizz\u00f2 56.532 punti, classificandosi al primo posto.\nDopo il secondo posto in Serie A1, il 31 marzo 2012 partecip\u00f2 al Trofeo Citt\u00e0 di Jesolo, chiudendo nona nella classifica generale individuale (55.900 punti) e l'Italia, con un punteggio complessivo di 224.250, chiuse al secondo posto.\nDal 9 al 13 maggio venne selezionata per gareggiare ai Campionati europei di Bruxelles. Nella gara a squadre, grazie a un punteggio complessivo di 168.005, la Nazionale si qualifica per la finale a con la quarta posizione. Individualmente riusc\u00ec a centrare la finale al corpo libero con un punteggio di 14.600, dietro solo alle rumene C\u0103t\u0103lina Ponor e Larisa Iordache. Il 12 maggio, con un punteggio complessivo di 171.430, conquist\u00f2 il bronzo nella finale a squadre., ma nella finale al corpo libero del giorno seguente, a causa di alcune imprecisioni, giunse solo ai piedi del podio con un totale di 14.400 punti.\nIl 16 giugno partecip\u00f2 agli Assoluti di Catania dove, grazie a dei buoni esercizi in tutti e quattro gli attrezzi, con 56.850 punti, vinse il suo sesto titolo, il secondo consecutivo davanti a Carlotta Ferlito ed Elisa Meneghini. Inoltre, si qualific\u00f2 per la finale alla trave (14.100 punti), corpo libero (14.350 punti) e parallele asimmetriche (13.800 punti). Il 17 giugno, durante le finali di specialit\u00e0, vinse il titolo Nazionale al corpo libero (14.300 punti), l'argento alle parallele dietro a Giorgia Campana e, nonostante una caduta, il bronzo alla trave.\nSuccessivamente gareggi\u00f2 ad un incontro internazionale a Bucarest contro Romania, Germania e Francia, ad un altro incontro internazionale a Birmingham, al vittorioso Campionato di Categoria Juniores di Montevarchi e, il 18 luglio, ad un collegiale a Brescia alla fine del quale venne decisa la squadra che avrebbe preso parte ai Giochi della XXX Olimpiade di Pechino che prevedeva, oltre alla Ferrari, Erika Fasana, Carlotta Ferlito, Elisabetta Preziosa e Giorgia Campana con Chiara Gandolfi e Francesca Deagostini come riserve.\nIl 29 luglio, ai Giochi olimpici di Londra, gareggi\u00f2 in tutti e quattro gli attrezzi contribuendo a far qualificare la squadra italiana al settimo posto, con un complessivo di 168.397, record per l'Italia. Individualmente svolge dei buoni esercizi al volteggio (14.366), alle parallele (14.233), alla trave (14.433) e al corpo libero (14.900) dove si qualific\u00f2 per la finale al terzo posto e, col punteggio complessivo di 57.932, riusc\u00ec inoltre a qualificarsi con il sesto punteggio per la finale all-around.\nIl 31 luglio gareggi\u00f2 ancora in tutti e quattro gli attrezzi per la finale a squadre: con degli alti punteggi, 14.333 al volteggio, 14.166 alle parallele asimmetriche, 14.800 alla trave, nonostante un errore al corpo libero (13.566), conferm\u00f2 la settima posizione delle qualificazioni.. Il 2 agosto, a causa di qualche imprecisione, si piazza solo in ottava posizione nel concorso individuale ricevendo comunque il diploma olimpico, riservato ai migliori interpreti in assoluto di una disciplina olimpica.\nIl 7 agosto compete nella finale di corpo libero ottenendo lo stesso punteggio della russa Alija Mustafina (14.900), ma le venne assegnato il quarto posto in base ad una componente regolamentare che premiava la migliore esecuzione, rispetto ad un coefficiente di difficolt\u00e0 maggiore.\nA dicembre 2012 la Ferrari torn\u00f2 a gareggiare in campo internazionale, partecipando alle ultime due tappe di Coppa del Mondo, di categoria C II (\"All Around\").\nIl 1\u00ba dicembre partecip\u00f2 alla trentesima edizione della \"Deutscher Pokal\" di Stoccarda, competizione che chiuse al quinto posto con un punteggio complessivo di 54.065.\nL'8 dicembre gareggi\u00f2 al \"Grand Prix\" di Glasgow, classificandosi al 4\u00ba posto, dopo un buon esercizio a parallele, volteggio, un ottimo esercizio al corpo libero, ma una caduta alla trave.\nGiochi del Mediterraneo e Mondiali di Anversa (2013).\nNel 2013 la Ferrari partecip\u00f2 a due sole tappe della Serie A1\nIl 2 marzo prese parte all'American Cup a Worcester, prima tappa di Coppa del Mondo concludendo in quinta posizione, e il 17 dello stesso mese all'Internationaux de France valido per la Coppa del Mondo in cui si classific\u00f2 seconda alla trave dietro alla connazionale Carlotta Ferlito.\nUna settimana al Trofeo Citt\u00e0 di Jesolo si infortun\u00f2 alla caviglia scivolando dalla trave nel salto raccolto con avvitamento ma, nonostante l'infortunio, venne convocata per partecipare ai Campionati europei di Mosca, insieme a Carlotta Ferlito, Giorgia Campana ed Elisa Meneghini, durante i quali per\u00f2 non riesce a qualificarsi ad alcuna finale.\nInsieme a Elisabetta Preziosa, Giulia Leni, Giorgia Campana e Chiara Gandolfi, venne scelta per partecipare ai XVII Giochi del Mediterraneo, a Mersina, dal 21 al 24 giugno. Durante la giornata di qualificazione, valida anche come finale del concorso a squadre, Ferrari esegue dei buoni esercizi su tutti gli attrezzi ad eccezione delle parallele e vinse l'oro con la squadra italiana. Nonostante la caduta riesce a qualificarsi al primo posto per la finale del concorso individuale (54.632 punti), al primo al corpo libero e al secondo alla trave. Il 23 giugno, a distanza di otto anni, con un punteggio complessivo di 56.132, riesce a vincere il suo secondo oro individuale mediterraneo, davanti alla spagnola Maria Vargas e alla francese Valentine Sabatou. Il 24 giugno nelle finali di specialit\u00e0 con il punteggio di 13,900 conquist\u00f2 la medaglia d'oro al corpo libero e la medaglia di bronzo alla trave con il punteggio di 14.166 diventando cos\u00ec l'atleta italiana pi\u00f9 vittoriosa nella storia dei Giochi del Mediterraneo, in quanto vincitrice di otto medaglie d'oro, di cui ben cinque risalenti ai Giochi di Almeria 2005.\nIl 14 settembre partecip\u00f2 al \"Torneo Andrea Massucchi\", incontro amichevole tra Italia, presente on due squadre, e Germania, a Vigevano, in ottobre, insieme a Carlotta Ferlito, Alessia Leolini e Francesca Deagostini, gareggi\u00f2 con la nazionale italiana ai mondiali di Anversa 2013. In qualifica ottenne 14.366 punti al volteggio, 13.833 alle parallele, 14.216 alla trave e 14,500 al corpo libero; accedendo con 56.915 punti alla finale all-around con il settimo punteggio. Si qualific\u00f2 inoltre quarta al corpo libero e sesta alla trave. Nella finale all-around chiuse sesta con 56.732, mentre nelle finali di specialit\u00e0 si classific\u00f2 quarta alla trave, staccata di solo 33 millesimi dalla statunitense Simone Biles, che vince il bronzo; seconda nel corpo libero con 14.633 punti, dietro ancora alla statunitense Biles (15.000) e davanti alla rumena Larisa Iordache (14.600).\nIl 30 novembre e 7 dicembre partecip\u00f2 alla prima e alla seconda tappa della Coppa del Mondo a Stoccarda e Glasgow, piazzandosi entrambe le volte al terzo posto.\nEuropei di Sofia e Mondiali di Nanning (2014).\nIl 1\u00ba marzo partecip\u00f2 all'AT&amp;T American Cup con la compagna Carlotta Ferlito svolgendo buoni esercizi su tutti e quattro gli attrezzi, primeggiando al corpo libero (14.633 punti) e, con un totale di 56.766, terminando la gara al quinto posto. Il risultato la vide provvisoriamente al secondo posto in Coppa del Mondo 2014, e le garant\u00ec una conquista matematica del podio.\nL'8 marzo, a Torino, seconda tappa del campionato di Serie A, gareggi\u00f2 solo alla trave e ottenne il punteggio di 14.750, seconda miglior prestazione mondiale della stagione dopo il 14.850 di Alyssa Baumann ai WOGA.\nIl 5 aprile partecip\u00f2 all'ultima tappa di Coppa del Mondo, a Tokyo dove, con la vittoria nel concorso generale, la prima vittoria nel torneo \"all-around\" di coppa del mondo dopo le tre vittorie ad attrezzo nel 2007, si port\u00f2 al secondo posto della classifica generale con 140 punti a sole cinque lunghezze da Elizabeth Price. Inoltre con la vincita del premio di franchi svizzeri raggiunse un totale di franchi svizzeri guadagnati in Coppa del Mondo, la somma pi\u00f9 alta della stagione dopo i CHF di Elizabeth Price.\nIl 30 aprile venne convocata per far parte della squadra italiana senior per gli Europei di Sofia, insieme a Elisa Meneghini, Giorgia Campana, Erika Fasana e Martina Rizzelli. Nella gara di qualificazione l'Italia si qualific\u00f2 quarta, dietro a Gran Bretagna, Romania e Russia e Ferrari, con un esercizio semplificato, si qualific\u00f2 per le finali di trave e corpo libero. Nella finale a squadre l'Italia termin\u00f2 al 5\u00ba posto. Il 18 maggio partecip\u00f2 alla finale alla trave, arrivando quinta con 14.133 punti, a causa di uno sbilanciamento; vinse invece la medaglia d'oro al corpo libero, con 14.800 punti, a pari merito con la rumena Larisa Iordache e davanti alla svizzera Giulia Steingruber.\nDomenica 8 giugno partecip\u00f2 ai festeggiamenti per i 70 anni del Centro Sportivo Italiano, al cospetto di Papa Francesco, esibendosi con un esercizio alla trave.\nPartecip\u00f2 poi alla Novara Cup, competizione internazionale contro Spagna, Belgio e Svezia e nel mese di ottobre venne convocata per i mondiali di Nanning insieme ad Erika Fasana, Elisa Meneghini, Lara Mori, Martina Rizzelli, Lavinia Marongiu e Giorgia Campana. Le italiane arrivarono quinte con la squadra e Ferrari si guadagn\u00f2 l'accesso alla finale dell'all-around, in cui termin\u00f2 sesta, e del corpo libero, dive chiuse quinta.\nDopo i mondiali, a fine novembre, partecip\u00f2 alle tappe di coppa del mondo di Stoccarda e Glasgow, dove si classific\u00f2 rispettivamente quinta e sesta.\nLa mononucleosi, i problemi al tendine e un altro quarto posto ai Giochi di Rio (2015-2016).\nA marzo prese parte all'American Cup dove non riesce ad andare oltre la sesta posizione.\nIn un'intervista al termine dell'ultima tappa di Serie A a Firenze, dove la Brixia si laurea nuovamente campionessa d'Italia, dichiar\u00f2 di aver avuto la mononucleosi, e dunque di aver bisogno di un recupero abbastanza lungo.\nAd aprile, ancora convalescente, venne convocata per gli Europei di Montpellier, ma dovette rinunciare alla finale dell'all-around in favore della compagna Martina Rizzelli.\nPartecip\u00f2 poi alla Novara Cup gareggiando contro Romania, Belgio e Spagna. e ad ottobre fu schierata ai Mondiali di Glasgow qualificanti per i Giochi olimpici. Qui, insieme alle compagne Carlotta Ferlito, Erika Fasana, Elisa Meneghini, Tea Ugrin, Lara Mori ed Enus Mariani (riserva) ottenne in qualifica il 5\u00ba posto, qualificando cos\u00ec la squadra direttamente ai Giochi olimpici, ma a causa di un problema al tendine la Ferrari non gareggi\u00f2 nelle finali, lasciando il suo posto nell'all-around a Tea Ugrin e quello in squadra a Enus Mariani.\nUna volta guarita dalla mononucleosi, subentrano per la Ferrari diversi problemi al tendine d'achille, che la costrinsero a non gareggiare e a un allenamento ridotto per tutta la prima parte del 2016, riuscendo a rientrare in gara solamente a maggio nella terza tappa di serie A1 e gareggiando unicamente alla trave.\nTra il 23 e il 26 giugno partecip\u00f2 alla tappa di Coppa del mondo di Anadia dove riusc\u00ec a piazzarsi al terzo posto nel corpo libero con un esercizio semplificato, totalizzando 13.750 punti.\nIl 9 luglio partecip\u00f2 ai campionati nazionali assoluti di Torino dove si aggiudic\u00f2 il suo settimo titolo nazionale, questa volta nel concorso generale. Decise poi di rinunciare alla finale al corpo libero per non affaticarsi e di prese parte solo a quelle a parallele e trave, piazzandosi seconda e quarta.\nAd agosto viene convocata per i Giochi della XXXI Olimpiade di Rio de Janeiro snsieme alle connazionali Erika Fasana, Carlotta Ferlito, Elisa Meneghini e Martina Rizzelli.\nIl 7 agosto, durante la giornata di qualificazione, ottenne 14.533 al volteggio, 13.866 alle parallele, 14.866 al corpo libero e, a causa di una caduta, 12.000 alla trave. Ferrari si qualific\u00f2 per la finale del concorso generale (55.265) e, con il terzo miglior punteggio, per la finale al corpo libero. La squadra italiana si posizion\u00f2 al decimo posto, con un totale di 169.396, mancando quindi la qualificazione alla finale a squadre, riservata alle migliori otto nazioni.\nL'11 agosto concluse al 16\u00ba posto la finale del concorso individuale (56.541) mentre il 16 agosto si piazz\u00f2 al quarto posto nella finale di corpo libero ottenendo 14.766, superata dall'inglese Amy Tinkler, e dalle americane Alexandra Raisman e Simone Biles.\nConclusi i Giochi si sottopose ad un intervento per risolvere i problemi al tendine d'achille che l'avevano afflitta da tempo, dichiarando poi di voler continuare l'attivit\u00e0 agonistica per cercare di vincere una medaglia ai Giochi olimpici di Tokyo 2020.\nLa rottura del tendine e il lungo stop (2017-2019).\nA seguito dell'intervento al tendine d'achille dell'agosto precedente, nel 2017 limit\u00f2 le sue apparizioni ma ad ottobre partecip\u00f2 comunque ai campionati mondiali di Montreal, insieme a Sara Berardinelli, Desiree Carofiglio e Lara Mori.\nNella gara di qualificazione gareggi\u00f2 solo alla trave (12.266) e al corpo libero (13.600) e l'8 ottobre, durante la finale del corpo libero, nell'eseguire la seconda diagonale (Rondata, Flick Tempo+Tsukahara) si ruppe il tendine d'achille e pochi giorni dopo torn\u00f2 sotto i ferri.\nFerrari rest\u00f2 lontana dalle gare per 500 giorni, tornando alle gare solamente ad inizio 2019 in occasione della tappa di Coppa del mondo di Melbourne in cui si present\u00f2 subito sui suoi livelli terminando in prima posizione al corpo libero, specialit\u00e0 in cui si classific\u00f2 terza anche nelle tappe di Doha e Baku. I problemi fisici per\u00f2 non erano finiti e dato che era ancora tormentata dal dolore ai tendini decise di sottoporsi nuovamente ad un'operazione ad entrambe le caviglie: alla caviglia sinistra limando un pezzettino di osso, a quella destra, per risolvere il problema relativo alla sinovite, limando contemporaneamente un frammento della tibia, restando lontana dalle gare fino all'autunno in occasione delle tappe di coppa del mondo che porteranno alla qualificazione per Tokyo 2020, ma ancora una volta \u00e9 costretta a rinunciare causa di un problema autoimmune alla tiroide che non le aveva permesso di allenarsi a pieno ritmo, posticipando cos\u00ec il rientro al 2020.\nIl ritorno e la medaglia olimpica (2020-2021).\nTornata alle gare nel 2020 ottiene un secondo posto al corpo libero in Coppa del mondo a Melbourne con 13.700, dietro all'americana Jade Carey, prima con 14.366, e davanti alla connazionale Lara Mori. Riporta inoltre in gara il Silivas, doppio salto raccolto con doppio avvitamento, che non eseguiva in gara dall'infortunio del 2017.\nA causa della pandemia di coronavirus, il Qatar, per la tappa di coppa del mondo di Doha, permette alle ginnaste di partecipare solo dopo essersi sottoposte ad un periodo di quarantena. Ferrari decide cos\u00ec di partecipare solo a quella di Baku, ma la FIG decide di sospendere la gara a causa dell'allargarsi della pandemia.\nNel 2021, dopo l'annullamento di tutte le competizioni del 2020 e la sospensione di tutta l'attivit\u00e0 agonistica a causa della pandemia, partecipa alla stagione di A1, ma \u00e8 costretta a fermarsi nuovamente dopo la positivit\u00e0 al virus riscontrata in occasione della tappa di Ancona.\nIl 10 aprile torna in gara alla terza tappa di Napoli, in occasione della quale gareggia su tutti gli attrezzi per la prima volta dalle ai Giochi olimpici di Rio: ottiene 14.500 al volteggio, 13.950 alle parallele, 13.350 alla trave e 12.800 al corpo libero aiutando la squadra a vincere la tappa e a qualificarsi per la Final Six.\nViene poi convocata per partecipare ai Campionati europei individuali di Basilea in programma dal 21 al 25 aprile, insieme a Martina Maggio, Giorgia Villa e Alice D'Amato. \nDurante le qualificazioni gareggia su tutti e 4 gli attrezzi cercando di strappare un pass aggiuntivo per l'Italia alle Olimpiadi, ma termina la gara al settimo posto non riuscendo quindi nell'intento. \nSi qualifica sia per la finale all-around che per la finale al corpo libero, ma decide di rinunciare alla prima per non stressarsi troppo e concentrarsi sulla seconda. \nIl 25 aprile vince la medaglia di bronzo al corpo libero, alle spalle della britannica Jessica Gadirova e della russa Angelina Mel'nikova, eseguendo l'esercizio sulle note di \"Bella ciao\" e dedicando la medaglia all'anniversario della liberazione d'Italia. \nCon questa medaglia, la Ferrari si colloca al terzo posto, dopo Oksana \u010cusovitina e Daniele Hyp\u00f3lito, fra le ginnaste che vantano il maggior numero di anni trascorsi fra la prima e l'ultima medaglia internazionale, avendo vinto la sua prima medaglia europea da senior nel 2006.\nIl 26 giugno partecipa all'ultima tappa di Coppa del mondo a Doha, dove vince la competizione al corpo libero con 14,266 punti, precedendo la connazionale Lara Mori e ottenendo quindi il pass individuale per i Giochi della XXXII Olimpiade di Tokyo. In questo modo la Ferrari diventa la prima ginnasta italiana a partecipare a quattro edizioni dei Giochi Olimpici.\nIn seguito all'infortunio di Giorgia Villa durante gli Assoluti del 10 luglio, la Ferrari prende il suo posto all'interno della formazione olimpica, con la prospettiva di gareggiare quindi non come individualista ma come parte della squadra.\nIl 25 luglio prende parte alla fase di qualificazioni ai Giochi olimpici di Tokyo. Gareggia a volteggio, trave e corpo libero, ottenendo rispettivamente 14.200, 12.500 e 14.166, aiutando cos\u00ec la Nazionale italiana ad accedere alla finale a squadre col settimo punteggio; individualmente si qualifica per la finale al corpo libero col primo punteggio, precedendo Simone Biles e Jade Carey.\nDue giorni dopo partecipae alla finale a squadre dove gareggia solamente al corpo libero e al volteggio ottenendo rispettivamente 14.100 e 14.233. In generale la squadra si classifica al quarto posto con un totale di 163.638, a 6 decimi dalla medaglia di bronzo. \u00c8 il miglior risultato per l'artistica femminile italiana ai Giochi olimpici dopo l'argento conquistato ai Giochi di Amsterdam 1928.\nIl 2 agosto conquista la medaglia d'argento nella finale del corpo libero femminile con un punteggio di 14.200, alle spalle della statunitense Jade Carey: \u00e8 la prima medaglia olimpica individuale per la ginnastica artistica italiana.\nIl \"Ferrari\".\nIn occasione dei Giochi olimpici di Londra nel 2012, Ferrari \u00e8 stata la prima ginnasta ad eseguire un enjamb\u00e9 cambio ad anello con 360\u00b0 di rotazione al corpo libero, dando quindi il suo nome a questo elemento, che \u00e8 stato inserito nel Codice dei Punteggi con un valore \"D\"."}
{"id": "642307", "revid": "183694", "url": "https://it.wikipedia.org/wiki?curid=642307", "title": "Kurt Alder", "text": "Allievo di Otto Paul Hermann Diels, formul\u00f2 assieme al maestro la reazione di Diels-Alder, reazione chimica di cicloaddizione che li condusse all'assegnazione del Nobel.\nProfessore all'Universit\u00e0 di Colonia dal 1940 continu\u00f2 le sue ricerche sulla sintesi dei composti organici fino alla morte avvenuta nel 1958.\nDa lui prende nome il cratere Alder sulla Luna."}
{"id": "642309", "revid": "226458", "url": "https://it.wikipedia.org/wiki?curid=642309", "title": "Profondit\u00e0 di modulazione", "text": "La profondit\u00e0 di modulazione o indice di modulazione nelle telecomunicazioni \u00e8 un parametro molto importante per la modulazione in quanto indica quanto un segnale sia modulato, e solitamente viene indicato in percentuale. In telecomunicazioni il valore di m pu\u00f2 variare tra 0 (0%) o 1 (100%); oltre il 100% si presenta l'effetto di distorsione producendo quindi un disturbo che prende il nome di sovramodulazione."}
{"id": "642315", "revid": "446353", "url": "https://it.wikipedia.org/wiki?curid=642315", "title": "Edelweisspiraten", "text": "Gli Edelweisspiraten o Edelwei\u00dfpiraten (in tedesco: \"Pirati della stella alpina\") erano gruppi antinazisti scarsamente organizzati di giovani operanti nella Germania nazista. Comparvero nelle regioni occidentali della Germania alla fine del 1930, al di fuori del Movimento giovanile tedesco (Die deutsche Jugendbewegung) organizzato dai nazisti, in risposta alla stretta irreggimentazione della Giovent\u00f9 Hitleriana.\nSimili per molti aspetti alle Leipziger Meuten, erano formati da giovani, di et\u00e0 compresa tra i quattordici e i diciassette anni, che avevano eluso la partecipazione alla Giovent\u00f9 Hitleriana lasciando la scuola dopo aver terminato l'obbligo scolastico (che finiva a 14 anni) e che erano ancora troppo giovani per dover sottostare alla coscrizione militare, che era obbligatoria a partire dall'et\u00e0 di diciassette anni.\nAl termine della seconda guerra mondiale, il nome Edelweisspiraten venne usurpato da un'organizzazione filonazista (Werwolf) formata da giovani provenienti dalla Giovent\u00f9 Hitleriana, da ex membri delle SS e da sbandati."}
{"id": "642316", "revid": "11936", "url": "https://it.wikipedia.org/wiki?curid=642316", "title": "Indice di modulazione", "text": ""}
{"id": "642318", "revid": "2232961", "url": "https://it.wikipedia.org/wiki?curid=642318", "title": "Diritto comune", "text": "Il diritto comune (in lingua latina ius commune) \u00e8 l'esperienza giuridica che si svilupp\u00f2 nell'Europa continentale dall'XI secolo fino alle codificazioni del XIX secolo, influenzata dal diritto romano.\nNe viene esclusa l'Inghilterra, il cui sistema giuridico detto di \"common law\", si svilupp\u00f2 fin dalle origini senza rilevanti influenze del diritto romano.\nLe origini e la nascita.\nCon l'anno mille, sollecitata dal crescente dinamismo dell'economia, dallo sviluppo delle comunicazioni e dei traffici che mettevano ormai in contatto l'Occidente con un numero sempre maggiore di popoli, stimolata dalla domanda di istruzione dei ceti sociali in ascesa e dal travaglio di una societ\u00e0 in trasformazione, la cultura assunse nell'et\u00e0 dell'espansione economica, contenuti e atteggiamenti sempre pi\u00f9 articolati. La rinascita culturale and\u00f2 di pari passo con il rifiorire della vita cittadina e le citt\u00e0, pian piano, sostituirono i monasteri come centri di cultura.\n\u00c8 a questo periodo che risale il prezioso ritrovamento del Placito di Marturi (1076), considerato un evento cardine per la nascita del diritto moderno; per la prima volta dopo secoli, si citava un frammento del \"Digesto\" giustinianeo (raccolta della dottrina politica dell'antica Roma) per la risoluzione di un caso pratico.\nIl primo a cimentarsi nello studio del \"Corpus Giustinianeo\" fu Pepo, anche se probabilmente soltanto per erudizione personale e non sistematicamente e in maniera didattica come avrebbe poi fatto tempo dopo Irnerio, il quale, tra il 1100 e il 1120, ritrov\u00f2 in molti pezzi i libri della monumentale opera dell'imperatore Giustiniano I. Queste incredibili scoperte gli consentirono di acquisire delle conoscenze tecnico-giuridiche superiori rispetto a quelle che si insegnavano nelle scuole vescovili di allora e gli permisero di tramutare il diritto in una scienza autonoma, riabilitandolo come diritto vigente e addirittura considerandolo il diritto per eccellenza, comune a tutti i membri della \"Respublica christiana\" e per questa ragione intoccabile, intangibile, perfetto. In realt\u00e0 queste leggi vennero soltanto formalmente lasciate come sono, perch\u00e9 furono profondamente elaborate e ritoccate dall'opera di commento continuo di Irnerio e della Scuola dei glossatori che costui fond\u00f2 a Bologna. Il rinascimento giuridico si compie cos\u00ec con la fondazione della \u201cScuola di Bologna\u201d, la quale, attraverso uno straordinario fenomeno di propagazione dei suoi prodotti in tutto l'Occidente, ingener\u00f2 il sorgere di una giurisprudenza europea. La ragione della fioritura spontanea (senza alcuna istituzionalizzazione) delle scuole e, in particolare di questa, stava quindi nell'esigenza di venire incontro sia alla richiesta di maggiore istruzione proveniente da cittadini privati, sia alle necessit\u00e0 poste dalle nuove strutture economiche e politiche: Comuni e principati in via di affermazione avevano bisogno per il loro stesso funzionamento di notai e di esperti di questioni giuridiche.\nL'attivit\u00e0 dei glossatori e le caratteristiche.\nIl risultato centrale dell'attivit\u00e0 di Irnerio e i suoi discepoli- che fu un'opera di sviluppo continuo, creativa e non riproposizione pedissequa di leggi- consistette nella trasformazione di un testo, antico di secoli e dimenticato, in una normativa vigente e suscettibile di immediata applicazione (in questo senso non furono soltanto \"interpretes iuris\", ma anche \"conditores iuris\", ovvero di fondatori del diritto). Le difficolt\u00e0 pratiche che Irnerio e i suoi discepoli incontrarono furono comunque notevolissime: infatti i testi che essi esaminarono non solo erano antichi di oltre sei secoli, ma si erano tramandati in modo oscuro e frammentario, il materiale era complesso e disomogeneo. Ecco perch\u00e9 all'inizio una raccolta come il \"Corpus Giustinianeo\", rivista a distanza di secoli non poteva che essere occasione di antinomie e di errori interpretativi. Il lavoro iniziale fu dunque quello di esplorazione conoscitiva che consistette nel fare un passo dopo l'altro, con molta prudenza; poi, via via, si arriv\u00f2 alla padronanza completa di qualsiasi aspetto contenuto nel \"Corpus Giustinianeo\". Attraverso l'opera di interpretazione del testo in chiave altamente libera e creativa, la \"Scuola dei glossatori di Bologna\" seppe adattare alle fattispecie concrete norme che in origine avevano una differente funzione, ricollegandovi scopi attuali che tali norme non possedevano di per s\u00e9.\nGli allievi di Irnerio furono chiamati a giudicare nel 1158 a Roncaglia dove con la \"Constitutio de regalibus\" (Costituzione sulle prerogative regali), si ribad\u00ec il diritto imperiale di nominare i supremi magistrati, di amministrare l'alta giustizia, di pretendere i diritti fiscali e giudiziari sulle citt\u00e0 italiane. In ci\u00f2 si ravvisa un altro aspetto fondamentale della loro impostazione ideologica, ovvero che l'imperatore romano-cristiano-germanico \u00e8 fonte di diritto per eccellenza, essendo egli successore dei Cesari e avendo ricevuto da Dio la legittimazione definitiva. Ci\u00f2 ebbe grande importanza perch\u00e9 si prestava a due interpretazioni: da un lato il diritto del passato era anche diritto del presente, ma anche il diritto degli imperatori del Sacro Romano Impero non aveva bisogno di legittimazione, in quanto essi erano titolari della suprema \"plenitudo potestatis\", la quale deriva dall\"auctoritas\" del passato. Ecco perch\u00e9 verso il 1250 ci sono integrazioni molto interessanti del \"Corpus Giustinianeo\" (con costituzioni di imperatori, il trattato di Costanza e i cosiddetti \"Libri feudorum\"). Alla concezione universalistica e sovranazionale medievale del \"Sacrum imperium\", inteso come \"Sancta romana respublica\" universale e indivisibile, non poteva in effetti non fare riscontro una visione universalistica anche nella sfera del diritto: ad un unico impero (\"unum imperium\") non poteva che corrispondere un solo diritto (\"unum ius\"), volto a disciplinare la vita giuridica di tutti i popoli riuniti nel Sacro Romano Impero e partecipi di un comune patrimonio di valori spirituali e culturali. Il rinnovato del Sacro Romano Impero era considerato come posto al servizio del genere umano per volont\u00e0 divina e l\"unum ius\" in grado di regolare i rapporti intersoggettivi era ritenuto il diritto romano, ossia il \"Corpus Giustinianeo\".\nLo sviluppo del diritto comune: l'et\u00e0 dei commentatori.\nCon il passare del tempo accanto alle Glosse, le differenze di interpretazione si accentuarono ed ecco che accanto ad esse si venne a formare un'altra categoria di opera: la Summa. Cos\u00ec per i giuristi dell'epoca, il testo giustinianeo e l'interpretazione che di esso se ne dava non v'era alcuna differenza formale n\u00e9 sostanziale: le \"glossae\" e le \"summae\" erano considerate alla stregua del testo giustinianeo, tanto che la \"Summa di Azzone Soldanus\" allora venne usata come fonte normativa. Dopo le ultime glossae di Accursio fu la volta della cosiddetta Et\u00e0 dei commentatori (sec XIV-XV), nella quale, attraverso una progressiva frattura tra glossa e commento, i giuristi (tra i quali Bartolo da Sassoferrato e Baldo degli Ubaldi) sfruttarono il diritto romano giustinianeo per trovare le risposte che la societ\u00e0 del tempo richiedeva, costruendo organicamente e scientificamente il diritto del tempo. Tutto ci\u00f2 provoc\u00f2, quindi, la creazione di nuovo diritto, per nulla legato alla disposizione testuale del \"Corpus Giustinianeo\". Fino ad allora non si era mai sottolineata la storicit\u00e0 del diritto e la sua relativizzazione. Da questo momento, invece, il giurista incomincia a porsi di fronte alla societ\u00e0 con grande praticit\u00e0, ovvero come sincero interprete in grado di offrire soluzioni ricavabili da quello \"ius commune\" ormai diffusosi in coabitazione con gli \"iura propria\" dei singoli territori.\nLo sviluppo del diritto comune: tra \"ius commune\" e \"iura propria\".\nEcco quindi che, con la rinascita della \"scientia iuris\" e con la ripresa della scrittura nella pratica (con atti notarili) e nella legislazione, il concetto della personalit\u00e0 del diritto viene soppiantato da quello della territorialit\u00e0 del diritto. Al proposito un'interessante traccia \u00e8 data dalle \"Quaestiones de iuris subtilitatibus\", nelle quali probabilmente Irnerio (fondatore della scuola dei glossatori), o comunque un suo discepolo enuncia la convinzione secondo la quale le norme barbariche non debbono continuare a vigere come diritto personale, poich\u00e9 in tal caso verrebbe meno l'unit\u00e0 del Sacro Romano Impero. Al \"ius commune\" si collega in perfetta subordinazione l'insieme dei diritti e degli ordinamenti di ogni singola unit\u00e0 dell'Impero stesso (\"ius proprium\").\nIl concetto di \"unum imperium\" risentiva tuttavia della sua dogmatica rigidit\u00e0 (nessun altro diritto pu\u00f2 esistere) ed era poco realistico. Affermarlo significava andare controcorrente, non comprendere la nuova epoca in atto, dominata dalla frammentariet\u00e0 politica: i Comuni avevano ormai messo in crisi la realt\u00e0 universalistica.\nI giuristi bolognesi riusciranno a conciliare le due teorie, risolvendo il rapporto tra \"ius commune\" e \"iura propria\" con una continua meditazione ed un profondo scavo concettuale. Il diritto comune prevedeva l'esistenza di diritti che \"comuni\" non erano, ma al contempo non poteva prescindere dall'esigenza di un diritto universale. Concettualmente, potremmo definire questa situazione in tal modo: si presupponeva l'esigenza di un sistema normativo unitario, onnicomprensivo, valido per ogni scopo e fine, in cui rientrassero sia le norme comuni sia quelle particolari che costituivano una deviazione delle prime. Il \"ius commune\" era perci\u00f2 un sistema legale che si fondava, per certi aspetti, su una convinzione assurda, e cio\u00e8 che le leggi siano quelle e che non ce ne potessero essere di diverse e di migliori; queste norme non potevano essere in alcun modo sindacate, ma solo interpretate. Questo, tuttavia, era vero soltanto formalmente, perch\u00e9 il sistema del diritto comune, intaccando profondamente le norme di base, tenesse in realt\u00e0 conto dell'evoluzione della societ\u00e0 e si adeguasse necessariamente alle esigenze che via via si presentavano.\nIl giurista cerc\u00f2 quindi una legittimazione del diritto particolare all'interno delle fonti del diritto romano. In un frammento di Gaio si legge che \"\u00abTutti i popoli che sono regolati da leggi e da consuetudini fanno uso di un diritto in parte proprio e in parte comune a tutti gli uomini\u00bb\". Mentre i Romani intendevano per diritto comune lo \"ius gentium\" e per diritto proprio, il diritto civile (ovvero quello romano vero e proprio), i giuristi bolognesi, al contrario, identificavano il diritto comune con quello romano e il diritto proprio con il diritto particolare di ogni \"civitas\". Ecco dunque che la legittimazione dei diritti propri \"risultava\" gi\u00e0 nelle fonti romane. Il Codice di Giustiniano I affermava un altro principio fondamentale: \"\u00abLe leggi possono essere fatte solo dall'Imperatore\u00bb\". I giuristi cercando di conciliare questa affermazione con gli statuti dei Comuni, eliminarono il contrasto, con l'affermazione che quel \"solus\" significava che l'Imperatore poteva legiferare da solo. I giuristi si sforzarono dunque di arrivare armoniosamente ad una coerenza per la quale: \"princeps solus\", \"civitas non sola\", ma, in ogni caso, entrambi avessero poteri legislativi.\nQuello che \u00e8 certo \u00e8 che i giuristi bolognesi, riscoprendo il diritto romano, tentarono di elevarlo ad \"unum ius\": solo in seguito tollereranno l'esistenza di altri diritti. Esiste una prima fase in cui lo \"ius commune\" \u00e8 superiore gerarchicamente agli \"iura propria\" (XII-XIII secolo). Nella seconda fase, che va dal XIV al XV secolo, il diritto comune non sarebbe pi\u00f9 gerarchicamente superiore, affermandosi invece l'esistenza di diritti particolari legittimati; il diritto romano comune viene solo pi\u00f9 recepito nel momento in cui mancano delle norme particolari, per cui avrebbe solo funzione di diritto sussidiario.\nLo sviluppo del diritto comune: lo \"ius commune\" come \"utrumque ius\".\nAccanto al \"Corpus Giustinianeo\" cos\u00ec come rielaborato dalla Scuola di Bologna, l'altra chiave di volta del mondo giuridico medievale fu il diritto canonico, nato in concomitanza con il fiorire della scuola dei glossatori di Bologna, che fece sentire i suoi influssi anche in ambito ecclesiastico. Mentre per\u00f2 quest'ultimo \u00e8 un complesso di testi risalenti al VI secolo d.C riproposti in blocco come testi vigenti nel XII secolo, la fonte del diritto della Chiesa cattolica \u00e8 solo in parte costituita da materiale di secoli precedenti, riorganizzati e riproposti nell'et\u00e0 del rinascimento giuridico, mentre per il resto si compone di \"epistolae decretales\" dei papi del XII-XV secolo. Lo \"ius commune\" in tutta Europa era quindi \"utrumque ius\", ovvero l'uno e l'altro diritto, quello del mondo giuridico e quello del mondo etico tra i quali non esisteva alcun confine, ma c'era invece una profonda unione. All'interno, come detto, si innestava poi il diritto particolare con gli \"iura propria\" (consuetudini locali, statuti e, in seguito, quando fu possibile, la legislazione del sovrano).\nIl declino dello \"ius commune\".\nDal XV secolo in avanti si passa da una concezione medievale ad una concezione diversa del mondo, della vita e quindi anche del diritto. La concezione medievale riposava sulla convinzione che la \"Respublica christiana\" fosse l'erede dell'Impero romano e fosse voluta da Dio, nonch\u00e9 costituisse un'unit\u00e0 non solo religiosa ma anche politica.\nTra il 1400 e il 1500 questa visione (insieme all'Impero) tramonta e lascia il posto a concezioni diverse. Nel Cinquecento, innanzitutto, si afferm\u00f2 la scuola degli Umanisti: questi giuristi fecero parte del generale movimento intellettuale dell'epoca, e ne condivisero l'entusiasmo per il ritorno alle fonti, l'avversione per il barbarismo medievale (in particolare per il cattivo latino) e l'amore per il metodo filologico e storico volto a scoprire il vero significato dell'antichit\u00e0 classica e delle sue opere. I giuristi umanisti volevano ricostruire il diritto romano ed il ruolo che esso gioc\u00f2 nell'antichit\u00e0, per cui era necessario liberarlo dai sedimenti e dai travisamenti medievali, e sviluppare un vero approccio storico. Questo fu ci\u00f2 che essi si impegnarono a realizzare, e non vi \u00e8 dubbio che raggiunsero una pi\u00f9 profonda e pi\u00f9 esatta comprensione del diritto di Roma e della societ\u00e0 in cui esso operava. Si diffuse perci\u00f2 la convinzione che il diritto puro dell'antichit\u00e0 era applicabile solo all'antica Roma; la prospettiva critica con cui venne studiato il \"ius commune\" decret\u00f2 progressivamente la sua fine, in corrispondenza anche con la progressiva statualizzazione del diritto.\nCon il 1550 si afferma infatti l'assolutismo dei principi e in virt\u00f9 di questo il principe aumenta la propria attivit\u00e0 legislativa intaccando il diritto comune. Non si premia pi\u00f9 il merito e la competenza dell'interpretazione del giurista, ma l'autorit\u00e0 dello Stato. Lo sfacelo dell'unit\u00e0 imperiale, dunque, con l'avvento degli stati principeschi e monarchici ebbero influenze negative anche sul diritto canonico. L'emergere delle dottrine assolutistiche post-medievali era in contrasto con la dottrina delle due potest\u00e0, entrambe sovrane ed indipendenti del Medioevo; quell'idea di unit\u00e0 politico-giuridica tipica dell'universo medievale veniva intaccata, cos\u00ec come anche l'idea di una \"Respublica christiana\" superstatale. In Italia furono molte le attribuzioni sottratte alla Chiesa e forte fu l'ingerenza statale nell'amministrazione della sfera religiosa. A questo va anche collegata la Riforma protestante che determin\u00f2 il crollo del primato cattolico e la rottura dell'unit\u00e0 del mondo cristiano d'Occidente, dando luogo ad un fenomeno di territorializzazione. I novelli paesi riformati si rifiutarono ufficialmente di riconoscere il diritto canonico. Tale erosione di competenze del diritto canonico caus\u00f2 un marcato distacco di esso dal diritto civile (i due diritti avevano raggiunto la maggiore unit\u00e0 nel campo del processo).\nDifetti dello \"ius commune\".\nMa il sistema del diritto comune entra in crisi per le notevolissime carenze del tutto oggettive. Difetto fondamentale del sistema oltre al fatto che non si commentavano pi\u00f9 i testi, ma i dottori, era la grandissima libert\u00e0 interpretativa alla quale si poteva far ricorso. L'arbitrio giudiziale consisteva nello strapotere dei giudici che potevano appropriarsi del diritto e dare risposte molto libere, era il primo aspetto negativo di un sistema in cui mancava un riferimento legale testuale sicuro. A causa del sistema aperto il coordinamento e l'integrazione delle fonti risultava difficile. Se ipotizziamo uno schema che inquadri la gerarchia delle fonti da seguire dalla fine del Cinquecento in poi avremmo al primo posto il diritto del principe, le disposizioni statutarie e il diritto comune. Il reale ordine delle fonti dipendeva in realt\u00e0 dalla prassi giudiziale. Un procedimento di semplificazione implicava un sistema basato sulla massima autorit\u00e0 delle Corti supreme, cui dovevano vincolarsi le giurisdizioni particolari. Ad un certo punto si arriver\u00e0 a provvedimenti antigiurisprudenziali, alle cosiddette \"\u201cleggi delle citazioni\u201d\", provvedimenti politici del sovrano che riducono la facolt\u00e0 di citare l'autorit\u00e0 dei giuristi precedenti. In generale per impostare in modo nuovo la teoria delle fonti, in corrispondenza della nascita del diritto positivo, i sovrani attuano tutta una serie di provvedimenti per mettere ordine nel sistema giuridico. Si entra a pieno titolo nell'epoca delle codificazioni."}
{"id": "642319", "revid": "712828", "url": "https://it.wikipedia.org/wiki?curid=642319", "title": "Ub (personaggio)", "text": ""}
{"id": "642320", "revid": "287204", "url": "https://it.wikipedia.org/wiki?curid=642320", "title": "Freies Deutschland", "text": ""}
{"id": "642321", "revid": "83531", "url": "https://it.wikipedia.org/wiki?curid=642321", "title": "Castello di Hohenschwangau", "text": "Il castello di Hohenschwangau (in tedesco: \"Schloss Hohenschwangau\", castello di \"Contea del Cigno\" alta), \u00e8 un castello che si trova nella frazione Hohenschwangau del comune di Schwangau, nei pressi di F\u00fcssen, in Baviera, Germania.\nStoria e descrizione.\nOriginalmente il castello di Hohenshwangau era una fortezza medievale, gi\u00e0 nominata nel XII secolo; con il passare dei secoli, cambi\u00f2 pi\u00f9 volte proprietario fino all'abbandono ed alla rovina. Nel corso del Cinquecento, le rovine del castello vennero acquistate dalla ricca famiglia patrizia dei Paumgartner, originari di Norimberga, i quali promossero un restauro dell'intera struttura ed un suo ampliamento in stile rinascimentale italiano.\nNel 1829 Massimiliano II, padre di Ludwig II lo riscopr\u00ec, ne acquist\u00f2 la propriet\u00e0 e lo fece restaurare; grazie a lui, il maniero fu trasformato in un palazzo divenendo un luogo oggi molto frequentato da turisti. Nelle vicinanze, in linea d'aria di fronte, \u00e8 sito anche il castello di Neuschwanstein, dinasticamente discendente."}
{"id": "642324", "revid": "180559", "url": "https://it.wikipedia.org/wiki?curid=642324", "title": "Golfo di Corigliano", "text": "Il golfo di Corigliano \u00e8 il tratto di costa in Calabria compreso tra i capi Spulico a nord e Trionto a sud, parte del golfo di Taranto.\nIn questo tratto di costa sono presenti due importanti strutture quali il Porto di Sibari, a nord, conosciuto anche come \"laghi di Sibari\" a carattere puramente turistico e a sud il Porto di Corigliano a carattere peschereccio-commerciale."}
{"id": "642326", "revid": "287204", "url": "https://it.wikipedia.org/wiki?curid=642326", "title": "Schwarzer Wolf St. Hubertus", "text": ""}
{"id": "642327", "revid": "120430427", "url": "https://it.wikipedia.org/wiki?curid=642327", "title": "Contratto preliminare", "text": "Contratto preliminare \u00e8 un particolare contratto con il quale le parti in causa si obbligano vicendevolmente alla stipula di un futuro contratto (il \"contratto definitivo\").\nAncorch\u00e9 il preliminare possa avere a oggetto qualunque contratto (si noti, per\u00f2, che parte della dottrina nega la configurabilit\u00e0 del preliminare di donazione e di contratto associativo), nella pratica esso \u00e8 adoperato in via quasi esclusiva per vincolare le parti alla stipula di contratti a effetti reali, come la \"vendita\", la \"permuta\" o la \"locazione\".\nLe parti.\nLe parti nel caso di contratto preliminare di compravendita sono: \"il promittente\" (ad es. il venditore) e il \"promissario\" (ad es. l'acquirente).\nLa legislazione.\nNel Codice Civile gli articoli che regolano il contratto preliminare sono:\nL'inadempimento.\nSe una delle parti non vuole stipulare il contratto definitivo, l'altra parte, a seconda se vuole procedere o meno con l'affare in corso, pu\u00f2 invocare il codice civile, e precisamente\nLe garanzie.\nAltre forme di garanzia che troviamo nel codice civile:\nIl termine per la stipula dell'atto definitivo.\nIn giurisprudenza la fissazione del termine per la stipula del contratto definitivo non \u00e8 considerata un requisito essenziale del preliminare, potendo le parti ricorrere alla disposizione dell'art. 1183 del Codice Civile o comunque potendone essere richiesta la fissazione al giudice.\nInoltre la mancanza del termine non determina l'invalidit\u00e0 del contratto preliminare. Le parti ricorrono al contratto preliminare quando, avendo determinato almeno i termini essenziali di un affare e avendolo trovato conveniente, intendono \"fermarlo\" e hanno interesse alla stipula del contratto definitivo. Questo avviene prevalentemente in due casi: \n- le parti si sono gi\u00e0 accordate sugli elementi essenziali e intendono senz'altro vincolarsi, perch\u00e9 gli elementi non ancora discussi sono solo clausole accessorie.\n- almeno una delle parti, pur essendo gi\u00e0 giunta a una valutazione definitiva, vuole compiere alcuni accertamenti sui presupposti di validit\u00e0 e di regolarit\u00e0 del contratto.\nPreliminare a effetti anticipati.\nCon siffatto preliminare (da non confondere con il \"compromesso\" - locuzione utilizzata nella prassi impropriamente - che in realt\u00e0 individua un contratto con il quale le parti realizzano gi\u00e0 l'effetto, il trasferimento della propriet\u00e0, avendo gi\u00e0 stabilito tutte le clausole contrattuali, e si impegnano a riprodurre il consenso gi\u00e0 raggiunto in un'altra forma, di solito in un atto pubblico) le parti determinano, sin dal perfezionamento del negozio promissorio, la costituzione di alcuni effetti che competerebbero al definitivo; in particolare gi\u00e0 dal preliminare sorgono le obbligazioni per il pagamento del prezzo - in tutto o in parte - e per la consegna della cosa.\nIn ordine al profilo funzionale della fattispecie appare congruo allo scopo pratico delle parti riconoscere al promissario acquirente un diritto personale di godimento sulla cosa anticipatamente consegnata. Rilevanti dubbi sussistono, tuttavia, in dottrina e in giurisprudenza sulla qualificazione della situazione di fatto determinata dalla consegna anticipata. Com'\u00e8 noto, \u00e8 possessore colui che esercita su una cosa un potere \"de facto\" eguale al contenuto di un diritto reale (corpus) unitamente alla sussistenza del cosiddetto \"animus possidendi\"; \u00e8 invece solamente detentore colui che esercita un simile potere in assenza del menzionato \"animus\".\nL'animus possidendi consiste nell'intenzione di esercitare i poteri come un proprietario (uti dominus), pur riconoscendo che la cosa \u00e8 di altri. Ci\u00f2 implica che tale intento sembrerebbe non accompagnare il promissario acquirente, il quale, stipulando un contratto a effetti obbligatori inidoneo al trasferimento della propriet\u00e0, non manifesta siffatto \"animus\". Ne consegue che il promissario acquirente immesso nel godimento dovrebbe essere considerato quale semplice detentore, cosicch\u00e9 a lui competa la sola azione di \"spoglio\", e non anche quella di \"manutenzione\" del bene.\nUna simile conclusione, appare inoltre coerente con l'affermazione secondo cui la menzionata parte acquista \"medio tempore\" un diritto personale di godimento sulla cosa oggetto di preliminare. Tuttavia si potrebbe anche dedurre, in senso contrario, che il promissario acquirente, stipulando un contratto il cui esito finale e obbligatorio conduce all'acquisto della propriet\u00e0, non abbia in animo n\u00e9 manifesti l'intento di restituire la cosa ricevuta. In ragione della obbligatoriet\u00e0 del trasferimento gi\u00e0 programmato dal preliminare potrebbe allora anche ritenersi che la menzionata parte sia assistita, in via anticipata, da siffatto \"animus\".\nNe consegue che il promissario acquirente immesso nel godimento dovrebbe essere giudicato quale possessore, s\u00ec che a lui competerebbero sia l'azione di spoglio sia quella di manutenzione."}
{"id": "642328", "revid": "363629", "url": "https://it.wikipedia.org/wiki?curid=642328", "title": "Taddeo Alderotti", "text": "Biografia.\nScienziato e filosofo erudito, scrisse per l'amico e protettore Corso Donati, uno dei primi testi di medicina in lingua volgare, il \"Della conservazione della salute\" (o \"Libello per conservare la sanit\u00e0: con una ricetta inedita\").\nTaddeo Alderotti insegn\u00f2 all'Universit\u00e0 di Bologna dal 1260, applicando, durante le sue lezioni di medicina, un innovativo metodo scolastico. Taddeo Alderotti iniziava la lezione con una \"lectio\" o \"expositio\" di un passo tratto da un testo autorevole (di Ippocrate, Galeno, Avicenna, ecc.). Procedeva poi per \"quaestiones\" con riferimento alle quattro cause aristoteliche: causa materiale (la materia della trattazione), causa formale (la sua forma espositiva), causa efficiente (l'autore dell'opera), causa finale (il fine o lo scopo dell'argomento prescelto). A questo punto il maestro formulava una serie di \"dubia\", cui facevano seguito i momenti euristici della \"disputatio\" ed, infine, della \"solutio\". \nTaddeo Alderotti all'ateneo bolognese ebbe come discepoli il celebre anatomista Mondino de Luzzi ed il medico Bartolomeo da Varignana."}
{"id": "642329", "revid": "834", "url": "https://it.wikipedia.org/wiki?curid=642329", "title": "Istituti di Vita consacrata", "text": ""}
{"id": "642334", "revid": "113457987", "url": "https://it.wikipedia.org/wiki?curid=642334", "title": "Codice della navigazione italiano", "text": "Il codice della navigazione italiano regolamenta e disciplina la navigazione, marittima, interna ed aerea, nelle acque territoriali e nello spazio aereo sotto la sovranit\u00e0 della Repubblica Italiana. \nLe funzioni di polizia e vigilanza per le attivit\u00e0 marittime sono generalmente esercitate dal Corpo delle capitanerie di porto - Guardia costiera e dall'Ente nazionale per l'aviazione civile per le attivit\u00e0 aeree.\nStoria.\nL'attuale codice della navigazione venne approvato con il ed entr\u00f2 in vigore il 17 aprile dello stesso anno.\nIn esso equivale il principio della deroga di una legge speciale anteriore a una legge ordinaria successiva; questo comporta che le norme relative alla navigazione venivano trattate con un regime di specialit\u00e0 e che prevalgono nei confronti di disposizioni del codice civile. \nSolo nel 1957 Michele Fragali sistematizz\u00f2 in forma definitiva l'intera materia curando per la casa editrice Giuffr\u00e8 il Codice della navigazione.\nIn attuazione dell'ultimo articolo, l'art. 1331, sono poi stati emanati dal Governo il Regolamento per la navigazione interna (D.P.R. 28 giugno 1949, n. 631) ed il Regolamento per la navigazione marittima (D.P.R. 15 febbraio 1952, n. 328).\nIl codice della navigazione \u00e8 stato da ultimo incisivamente modificato, per la parte aerea, dal decreto legislativo 9 maggio 2005 n. 96 e dal decreto legislativo 5 marzo 2006 n.151.\nStruttura.\nIl codice \u00e8 diviso in \"disposizioni preliminari\" (artt. 1-14) e 4 parti, nello specifico: "}
{"id": "642336", "revid": "726455", "url": "https://it.wikipedia.org/wiki?curid=642336", "title": "British Aerospace BAe 146", "text": "Il BAe 146 \u00e8 un aereo di linea regionale britannico, noto anche con il nome di Jumbolino, molto impiegato per le rotte medio-brevi e con capacit\u00e0 STOL, alla quale contribuiscono le superfici mobili, di grande estensione, e la presenza di un aerofreno apribile posto nel cono di coda, che supplisce alla mancanza di dispositivi per l'inversione della spinta dei motori. Da quando nel 1993 il progetto fu trasferito alla Avro International, una sussidiaria della British Aerospace, \u00e8 conosciuto anche con col nome di Avro RJ.\nStoria.\nIl progetto fu lanciato il 29 agosto 1973 dalla Hawker Siddeley con il nome HS 146, ma venne sospeso nel 1974 a causa della recessione mondiale dovuta alla crisi energetica del 1973. Il programma venne tuttavia ripreso nel 1977, anno in cui la Hawker Siddeley venne assorbita dalla British Aerospace, con la nuova denominazione BAe 146, ed il prototipo vol\u00f2 per la prima volta il 3 settembre 1981.\nLa societ\u00e0 inglese mise in produzione due versioni, il BAe 146-100, con la capienza massima di 71 passeggeri, e il BAe 146-200, da 100 posti. Nel 1993 ci fu un nuovo trasferimento del programma, questa volta a una sussidiaria della British Aerospace, la Avro International; da qui il nome Avroliner. La Avro international apport\u00f2 alcune modifiche al velivolo, tra cui i motori (i nuovi Honeywell LF 507-1F da 3175\u00a0kg di spinta al decollo in sostituzione dei turbofan Honeywell ALF 502R-5 da 3171\u00a0kg di spinta) e l'avionica.\nI modelli introdotti dalla Avro International, con denominazione nuovamente cambiata, furono: l'Avro RJ70 (70-85 posti), l'Avro RJ85 (85-100 posti) e l'Avro RJ100 (100-112 posti).\nNoto per la sua silenziosit\u00e0, la serie derivata dall'Hawker Siddeley 146 si \u00e8 guadagnata il soprannome di \"\"Whisper Jet\" (\"Aereo sussurrante\"\" in inglese), oltre che la certificazione per operare al London City Airport. Il BAe 146 ha avuto un discreto successo di vendite, quasi 400 esemplari, e la produzione \u00e8 terminata nel 2003.\nIl problema di questo aereo \u00e8 il consumo di carburante: un moderno Airbus da 190 posti consuma meno del BAe 146-200 da 100 posti.\nIncidenti.\nNella sua lunga carriera il BAe 146/Avro RJ ha avuto una serie di incidenti i cui pi\u00f9 gravi sono qui elencati:"}
{"id": "642341", "revid": "106831046", "url": "https://it.wikipedia.org/wiki?curid=642341", "title": "Advanced Open Water Diver", "text": "L'Advanced Open Water Diver (AOWD) \u00e8 un livello dei brevetti per la subacquea rilasciato da molte di addestramento come la PADI, la SDA, la SDI, la SNSI, SSI, la NASDS, la Professional Scuba Schools (PSS), la NASE e la UEF.\nQuesto brevetto \u00e8 pi\u00f9 o meno equivalente a quello CMAS , anche se con qualche differenza.\nCaratteristiche.\nL'AOWD \u00e8 il secondo livello ottenibile, e segue l'iniziale \"Open Water Diver\" (\"OWD\"). Al livello OWD il sub apprende le conoscenze basilari sull'equipaggiamento e sulla teoria della subacquea; l'AOWD affina queste conoscenze ampliando le possibilit\u00e0 del subacqueo.\nPer accedere a questo brevetto molte organizzazioni richiedono il raggiungimento di alcuni prerequisiti in termini di numero e tipologia di immersioni.\nIl corso si pu\u00f2 concentrare sui seguenti aspetti:\nIn molte organizzazioni questi aspetti possono essere approfonditi tramite corsi specifici."}
{"id": "642342", "revid": "29244", "url": "https://it.wikipedia.org/wiki?curid=642342", "title": "AOWD", "text": ""}
{"id": "642343", "revid": "1543377", "url": "https://it.wikipedia.org/wiki?curid=642343", "title": "Giovanni Aldini", "text": "Prosegu\u00ec lo studio dell'elettricit\u00e0 animale dello zio Luigi Galvani, divulgandone l'opera. \nSvolse inoltre studi su fari e dispositivi di sicurezza antincendio, e applic\u00f2 metodi di elettroterapia per la riabilitazione di pazienti con disordini mentali (riportando la completa riabilitazione dei pazienti, a seguito di stimolazione elettrica transcraniale), anticipando le metodiche elettroterapeutiche del secolo successivo.\nMolti dei suoi esperimenti condotti con parti di animali e cadaveri (decapitati e non), fecero scalpore all'epoca, provocando stupore e sbigottimento: i suoi esperimenti potrebbero avere ispirato Mary Shelley nella scrittura del romanzo \"Frankenstein o il moderno Prometeo\".\nBiografia.\nFiglio di Giuseppe Aldini, docente di diritto all'Universit\u00e0, e fratello di Antonio Aldini. Sua madre, Caterina Galvani, era sorella del celebre fisico e fisiologo Luigi Galvani. Consegu\u00ec la laurea in Fisica a Bologna nel 1782, elogiando suo zio con un'orazione latina durante il suo discorso di laurea.\nSubito dopo la laurea, inizi\u00f2 a lavorare presso il laboratorio che suo zio Galvani aveva allestito nella propria abitazione, all'interno di un gruppo di scienziati del quale facevano parte anche Lucia Galeazzi, moglie di Galvani, e Camillo Galvani, altro nipote di Galvani. Partecip\u00f2 alla controversia Galvani-Volta, e anzi, a differenza dello zio Luigi Galvani, piuttosto restio al confronto pubblico, Giovanni Aldini si dimostr\u00f2 il maggiore divulgatore del galvanismo, tanto che il dibattito che tale controversia al tempo era percepita tra Aldini e Volta. Aldini aiut\u00f2 inoltre Galvani nella preparazione dello scritto anonimo \"Trattato dell\u2019arco conduttore\", che rappresenta la risposta alle critiche di Volta.\nInsegn\u00f2 fisica sperimentale presso l'Universit\u00e0 di Bologna dal 1798, dove prese il posto del suo maestro Sebastiano Canterzani. Incentr\u00f2 i suoi studi sulle applicazioni dell'elettricit\u00e0 in campo medico e sull'illuminazione, sviluppando la costruzione e il miglioramento di fari e dispositivi di sicurezza antincendio, perfezionando la lampada di sicurezza di Davy e ideando un vestito ignifugo per la lotta antincendio, costituito da uno strato in amianto e un secondo strato in rete metallica, proponendo inoltre dei metodi per la lavorazione dell'amianto, innovativi per quel tempo.\nNel 1803 pubblic\u00f2 a Londra uno studio sul galvanismo intitolato \"An account of the late improvements in Galvanism\", nel quale asserisce che in determinate condizioni sarebbe possibile riportare in vita un cadavere mediante stimoli elettrici, una teoria che trover\u00e0 poi spazio nel romanzo \"Frankenstein\", di Mary Shelley.\nPartendo dagli esperimenti di Galvani sulle rane, Aldini svolse prove anche su animali pi\u00f9 grandi delle rane, come pecore, maiali, mucche e buoi, provocandone movimenti spasmodici della testa, degli occhi e della lingua. Sempre mediante stimoli elettrici, durante i suoi spettacoli, induceva movimenti spasmodici ai muscoli facciali, alle braccia e alle gambe di esseri umani e di animali. Alcuni dei suoi studi possono essere collegati al cardiocentrismo.\nScrisse numerosi trattati in varie lingue, tra le quali l'inglese ed il francese, oltre che il latino, che nel XVIII secolo era la lingua della comunit\u00e0 scientifica internazionale.\nIl 10 luglio 1801 divenne socio dell'Accademia delle scienze di Torino. Dal 1807 ricopr\u00ec la carica di consigliere del Consiglio di Stato di Milano, lasciando la cattedra all'Universit\u00e0 di Bologna.\nCon i suoi studi perseguiva l'obiettivo di riportare in vita i morti, ma in quasi tutta l'Europa i condannati a morte venivano decapitati. Allora si spost\u00f2 a Londra nel 1803, in quanto paese pi\u00f9 vicino dove vigeva la condanna a morte per impiccagione. Nelle carceri trov\u00f2 un uomo che definiva ideale per i suoi esperimenti: George Forster, accusato di aver ucciso moglie e figlia e in attesa di verdetto. Sembrerebbe che Aldini abbia comprato i giudici per ottenere l'impiccagione dell'uomo. Entrato in possesso del corpo, lo scienziato esegu\u00ec un esperimento pubblico davanti una folla di dottori e curiosi, utilizzando una grande pila di Volta (contenente 100 dischi di zinco e altrettanti di rame) e collegandola elettricamente con due aste alla bocca e all'orecchio del cadavere. Come risultato, \"la mascella cominci\u00f2 a tremare, i muscoli adiacenti erano orribilmente contorti e l'occhio sinistro si apr\u00ec davvero\". Spostando una delle aste al retto del cadavere, i movimenti si accentuarono al punto da sembrare che si stesse rianimando e ricominciando a respirare.\nAlla sua morte, a seguito dei lasciti testamentari suoi, nella forma del suo gabinetto scientifico, e dell'economista e matematico Luigi Valeriani, che don\u00f2 un cospicuo patrimonio, fu istituito nel 1844 l'Istituto tecnico industriale Aldini Valeriani dal comune di Bologna."}
{"id": "642344", "revid": "125879382", "url": "https://it.wikipedia.org/wiki?curid=642344", "title": "Valerio Mastandrea", "text": "Per le sue interpretazioni \u00e8 stato candidato dieci volte ai David di Donatello (pi\u00f9 una candidatura per il miglior produttore), vincendo per quattro volte il premio, per i film \"La prima cosa bella\", \"Gli equilibristi\", \"Viva la libert\u00e0\" e \"Fiore\". Altri suoi film sono: \"In barca a vela contromano\", \"L'odore della notte\", \"N - Io e Napoleone\", \"Tutta la vita davanti\", \"Un giorno perfetto\", \"Romanzo di una strage\" e \"Perfetti sconosciuti\". Nel 2015 ha prodotto il film \"Non essere cattivo\" di Claudio Caligari.\nCarriera.\nDiventa noto al pubblico televisivo per la sua partecipazione a una serie di puntate del \"Maurizio Costanzo Show\" e di \"Quelli che... il calcio\". Dopo aver debuttato nel 1993 in teatro, approda quasi per caso alla carriera cinematografica con \"Ladri di cinema\" (1994), film diretto da Piero Natoli. Nel 1996 diventa popolare a livello nazionale per la sua interpretazione nel ruolo di Tarcisio, nel film \"Palermo Milano - Solo andata\" del regista Claudio Fragasso. Nello stesso anno per la sua interpretazione in \"Tutti gi\u00f9 per terra\" del regista Davide Ferrario, riceve la Grolla d'oro al miglior attore e il \"Pardo\" al Festival di Locarno. .\nNel 2005 esordisce alla regia con il cortometraggio \"Trevirgolaottantasette\", su soggetto di Daniele Vicari e sceneggiatura di Vicari e dello stesso Mastandrea. Il corto parla del problema delle cosiddette morti bianche in Italia, ovvero dei morti sul lavoro. Il titolo (3,87) \u00e8 la media delle persone che in Italia muore sul lavoro ogni giorno. Nel 2007 ha partecipato ad una puntata di \"Buona la prima!\", con Ale e Franz. Nello stesso anno \u00e8 protagonista del film \"Non pensarci\", nel ruolo del musicista Stefano Nardini per la regia di Gianni Zanasi. Nel 2009 torna a ricoprire lo stesso ruolo nel serial tratto dal film, in onda sul canale satellitare Fox. Nel 2010 \u00e8 il figlio della protagonista Anna, interpretata da Stefania Sandrelli, nel film di Paolo Virz\u00ec \"La prima cosa bella\", per il quale vince il David di Donatello come miglior attore. Sempre nello stesso anno esce nelle sale italiane il musical di Rob Marshall \"Nine\", produzione hollywoodiana con Daniel Day-Lewis, Nicole Kidman e Pen\u00e9lope Cruz, nella quale recita nel ruolo di De Rossi. Sempre nel 2010 firma, insieme a Francesco Abate, il romanzo \"Chiedo scusa\" (Einaudi), con lo pseudonimo di Saverio Mastrofranco.\nNel 2011 ha recitato nei film \"Cose dell'altro mondo\" e \"Ruggine\". Nel 2013 vince inoltre il David di Donatello per il miglior attore protagonista per il film \"Gli equilibristi\" e il David di Donatello per il miglior attore non protagonista per il film \"Viva la libert\u00e0\". \u00c8 stato il pi\u00f9 noto lettore di \"recinzioni\" (ironiche recensioni cinematografiche in romanesco di film celebri e contemporanei) del \"fantomatico\" critico cinematografico Johnny Palomba, andate in onda nell'edizione 2009-2010 della trasmissione di Rai 3 \"Parla con me\", condotta da Serena Dandini. \u00c8 un acceso tifoso della Roma e sul tema ha composto una poesia (pi\u00f9 volte recitata in pubblico) dal titolo \"L'antiromanismo spiegato a mio figlio\". Nel 2013 Mastandrea ha scritto insieme a Zerocalcare la sceneggiatura per il film live \"La profezia dell'armadillo\", tratto dall'omonimo fumetto dello stesso Zerocalcare.\nNel 2014 esce postumo l'ultimo film di Carlo Mazzacurati, \"La sedia della felicit\u00e0\", in cui l'attore recita al fianco di Isabella Ragonese. In seguito si occupa dell'amico Claudio Caligari sostenendo la produzione, e in seguito concludendone il montaggio dopo la morte nel maggio 2015, del film \"Non essere cattivo\". Il film presentato fuori concorso alla 72\u00aa Mostra internazionale d'arte cinematografica di Venezia viene in seguito designato come film rappresentante il cinema italiano nella categoria Oscar al miglior film straniero agli Oscar 2016. Nello stesso anno esce nelle sale cinematografiche \"La felicit\u00e0 \u00e8 un sistema complesso\", film candidato al David di Donatello e al Ciak D'Oro per migliore attore non protagonista.\nFa parte del comitato scientifico della Scuola d'arte cinematografica Gian Maria Volont\u00e9, una scuola pubblica e gratuita, istituita dalla Provincia di Roma nel 2011, che rappresenta oggi un polo formativo di riconosciuta eccellenza per le professioni del cinema.\nVita privata.\n\u00c8 stato fidanzato con l'attrice Paola Cortellesi, con cui \u00e8 rimasto in ottimi rapporti, tanto che dal 2008 dirigono insieme \"Il Quarticciolo\", un piccolo teatro nella periferia di Roma.\nDalla ex moglie Valentina Avenia, autrice televisiva e attrice, il 3 marzo 2010 ha avuto un figlio, Giordano. Dal 2016 ha una nuova compagna, l'attrice Chiara Martegiani. Ha una sorella ed \u00e8 tifoso della Roma."}
{"id": "642345", "revid": "181699", "url": "https://it.wikipedia.org/wiki?curid=642345", "title": "Lite", "text": "La lite, in diritto, \u00e8 la situazione nella quale due o pi\u00f9 parti non riescono a raggiungere un accordo per la reciproca soddisfazione delle rispettive pretese e per ottenerla intentano un'azione legale civile. \nI processualisti italiani invece definiscono il termine come un \"conflitto di aspirazioni su un bene della vita\" (Crisanto Mandrioli), ossia come la premessa sostanziale-soggettiva dell'azione giudiziaria.\nIn Italia, le parti possono prevenire o concludere una lite in maniera diretta attraverso una transazione (art. 1965 del c.c.), oppure chiedere la soluzione della lite a una terza parte mediante l'arbitrato, rituale ed irrituale (806 ss. c.p.c.)."}
{"id": "642346", "revid": "9733", "url": "https://it.wikipedia.org/wiki?curid=642346", "title": "Valerio Mastrandrea", "text": ""}
{"id": "642347", "revid": "599013", "url": "https://it.wikipedia.org/wiki?curid=642347", "title": "Baldassarri", "text": ""}
{"id": "642359", "revid": "229617", "url": "https://it.wikipedia.org/wiki?curid=642359", "title": "Anna Politkovskaya", "text": ""}
{"id": "642361", "revid": "371529", "url": "https://it.wikipedia.org/wiki?curid=642361", "title": "Christoph Clark", "text": "Ha recitato in 294 film dal 1981 al 2012, ne ha diretti 193 e prodotti 39.\nBiografia.\nChristoph Clark ha iniziato la sua carriera come attore agli inizi degli Anni Ottanta, e dal 1994 \u00e8 anche un produttore di discreto successo (ha prodotto 39 film).\nDurante lo svolgimento della sua carriera ha collaborato con alcune delle pi\u00f9 famose pornostar, da Nikki Anderson a Moana Pozzi, ed \u00e8 stato definito \"probabilmente il pi\u00f9 famoso attore porno francese di sempre.\"\nChristoph Clark nacque in Francia, e dopo aver lavorato con nomi importanti del settore dell'hard come Marc Dorcel e Michel Renaud, si trasfer\u00ec a Budapest nel 1991, dove stabil\u00ec la sede operativa della sua casa di produzione Euro Angel e conobbe quella che sarebbe stata la sua compagna fino al 1994, la pornostar Deborah Wells.\nChristoph Clark rivendica il fatto di essere stato il primo produttore straniero a fare un film hard in Ungheria, e distribuisce i suoi film tramite la Evil Angel di John \"Buttman\" Stagliano.\nChristoph Clark inizi\u00f2 a dirigere per la Evil Angel nel 1997, il suo primo film fu \"Euro Angels\", e da allora ha diretto svariate serie come \"Beautiful Girls\", \"Angel Perverse\", \"Dressed To Fuck\", \"Euro Angels\", \"Euro Angels Hardball\", \"Big Natural Tits\", \"Nasty Intentions\", \"Top Wet Girls\", \"Euro Slit\" e \"Euro Domination\".\nCome gli altri registi della Evil Angel, egli detiene i diritti dei propri film, mentre la Evil gestisce la produzione, la distribuzione, la promozione e le vendite, e prende una percentuale sul ricavato. A fine anni novanta, Clark ha anche diretto per la Private Media Group.\nChristoph Clark produce spesso film gonzo, e frequentemente interagisce sullo schermo con i suoi attori.\nLe sue serie \"Hardball\" e \"Eurogirls\" iniziate nel 1997, spesso presentano scene di sesso girate su sedie, balconi o scale, con corpi sottosopra e in posizioni inusuali, e il successo di questi video gli ha assicurato grande popolarit\u00e0 anche negli Stati Uniti.\nRiconoscimenti.\nNel 1993 al Festival Internazionale dell\u2019Erotismo di Bruxelles, \u00e8 stato nominato miglior attore europeo per l'insieme delle sue interpretazioni.\nA Cannes nel 1992, nel 1994 e nel 1995 ha ricevuto l'Hot d'or come migliore attore europeo rispettivamente per \"Le Clown\" regia di Niels Molitor, con Angelica Bella, \"D\u00e9lices et S\u00e9duction\" di Michel Ricaud con Deborah Wells, e per \"Citizen Shane\" di Marc Dorcel con Anita Rinaldi e Draghixa Laurent.\nClark \u00e8 stato anche nominato miglior attore europeo al Festival International de Cin\u00e9ma \u00c9rotique de Barcelone per \"Aladin\" di Franco Damiano con Tabatha Cash.\nNel 1996 a Cannes, ha ricevuto il premio di migliore regista europeo esordiente per \"Jeunes Veuves Lubriques\" con Laure Sinclair."}
{"id": "642377", "revid": "66677", "url": "https://it.wikipedia.org/wiki?curid=642377", "title": "Windows Live Custom Domains", "text": ""}
{"id": "642388", "revid": "729019", "url": "https://it.wikipedia.org/wiki?curid=642388", "title": "Samuel Tolansky", "text": "Docente presso la London University dal 1947, \u00e8 noto per i suoi trattati di fisica atomica, spettroscopia ed interferometria. Applic\u00f2 la sua conoscenza nel campo dell'ottica riferita alle propriet\u00e0 nucleari.\nA lui \u00e8 dedicato il cratere lunare \"Tolansky\"."}
{"id": "642389", "revid": "99067", "url": "https://it.wikipedia.org/wiki?curid=642389", "title": "Beretta 92F", "text": ""}
{"id": "642390", "revid": "767487", "url": "https://it.wikipedia.org/wiki?curid=642390", "title": "Societ\u00e0 Tedesca per gli Studi Celtici", "text": "La Societ\u00e0 tedesca per gli Studi Celtici, Deutsche Gesellschaft f\u00fcr Keltische Studien conosciuta con la sigla DGKS, era un istituto scientifico tedesco, fondato nel 1936. Fece parte dell'ampia organizzazione denominata \"Ahnenerbe\", anche se la sua creazione fu sponsorizzata dal Sicherheitsdienst (SD - il Servizio di sicurezza delle SS) e dall'\"Abwehr\" (il servizio segreto militare tedesco).\nAttivit\u00e0.\nIl compito principale della Deutsche Gesellschaft f\u00fcr Keltische Studien era collegare storicamente i popoli di origine celtica dell'Europa occidentale a quelli del nord Europa per poter inserire e rivendicare quei territori all'interno del nuovo costituente Nuovo Ordine Europeo.\nDi carattere non secondario furono anche gli studi di germanistica che la Deutsche Gesellschaft f\u00fcr Keltische Studien comp\u00ec in collaborazione con altri istituti tedeschi dell'epoca, col fine di migliorare la propaganda e le attivit\u00e0 spionistiche del nazionalsocialismo.\nPur lavorando in collaborazione con le \"SS-Ahnenerbe\", e quindi pur avendo una copertura di carattere culturale, il DGKS aveva anche finalit\u00e0 spionistiche, oltre che scopi di sabotaggio e d'incoraggiamento verso l'insurrezione delle minoranze etniche in Bretagna e nelle isole Britanniche, come l'isola di Man.\nDa segnalare che nella Bretagna francese tale attivit\u00e0 dar\u00e0 luogo alla creazione di una formazione di SS denominata \"Bretonische Waffenverband der SS Bezzen Perrot\", braccio armato del Parti National Breton (PNB) bretone. Similarmente venne creata, sempre all'interno delle SS, da Helmut Clissmann la \"Irischer Brigade\", analoga a quella della Prima guerra mondiale, composta interamente da soldati inglesi catturati nel conflitto, ma di origine irlandese e con grande conoscenza del territorio irlandese."}
{"id": "642398", "revid": "287204", "url": "https://it.wikipedia.org/wiki?curid=642398", "title": "Baldi", "text": ""}
{"id": "642403", "revid": "34928", "url": "https://it.wikipedia.org/wiki?curid=642403", "title": "Lingue camito-semitiche", "text": ""}
{"id": "642404", "revid": "34928", "url": "https://it.wikipedia.org/wiki?curid=642404", "title": "Lingue camitosemitiche", "text": ""}
{"id": "642406", "revid": "984922", "url": "https://it.wikipedia.org/wiki?curid=642406", "title": "Cantone di Les Bouchoux", "text": "Il Cantone di Les Bouchoux era una divisione amministrativa dell'Arrondissement di Saint-Claude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "642408", "revid": "76069", "url": "https://it.wikipedia.org/wiki?curid=642408", "title": "Cantone di Moirans-en-Montagne", "text": "Il Cantone di Moirans-en-Montagne \u00e8 una divisione amministrativa dell'Arrondissement di Saint-Claude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 63 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 63:\nDal 1\u00ba gennaio 2016 con la fusione dei comuni di Arthenas, Essia, Saint-Laurent-la-Roche e Varessia per formare il nuovo comune di La Chailleuse, il numero totale dei comuni \u00e8 passato a 60."}
{"id": "642410", "revid": "1305772", "url": "https://it.wikipedia.org/wiki?curid=642410", "title": "Diomede Carafa (disambigua)", "text": "Diomede Carafa si riferisce a cinque personaggi discendenti dalla stessa casata:"}
{"id": "642411", "revid": "767487", "url": "https://it.wikipedia.org/wiki?curid=642411", "title": "Cantone di Morez", "text": "Il Cantone di Morez \u00e8 una divisione amministrativa dell'Arrondissement di Saint-Claude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 9 comuni di:"}
{"id": "642413", "revid": "767487", "url": "https://it.wikipedia.org/wiki?curid=642413", "title": "Intavolazione", "text": "L'intavolazione \u00e8 il sistema di pubblicit\u00e0 immobiliare, su base reale e con effetto costitutivo, adottato nelle regioni italiane che fino al 1919 facevano parte dell'Impero austro-ungarico e mantenuto in vigore, ai sensi del Regio Decreto 499 del 28 marzo 1929, in Trentino-Alto Adige, nelle province di Gorizia e Trieste, nonch\u00e9 nel Comune di Cortina d'Ampezzo.\nNel sistema tavolare i registri prendono il nome di \"libri fondiari\".\nLa normativa.\nLa \"legge generale sui libri fondiari\" fu emanata il 25 luglio 1871, B.L.I. n. 95, e con relativo regolamento (O.M. 12 gennaio 1872, B.L.I. n. 95), mentre per quanto riguarda il Tirolo (comprendente l'attuale Regione Trentino-Alto Adige), l'impianto tavolare fu regolamentato dalla Legge 17 marzo 1897, B.L.P. n. 9, e relative norme di attuazione.\nLe leggi austriache ebbero provvisoria applicazione anche ai territori passati sotto la sovranit\u00e0 italiana, per essere poi sostituiti dal R.D. 28 marzo 1929, n. 499, e dell'allegato Nuovo Testo della Legge generale sui libri fondiari (che tuttavia, pur dando una nuova formulazione, non mutavano l'impianto del sistema austriaco.\nUlteriori modifiche vennero apportate dalle leggi 4 dicembre mentre le norme di coordinamento con il nuovo diritto di famiglia vennero fissate con la legge 8 agosto 1977, n. 574\nL'art. 1 del D.P.R. 31 luglio 1978, n. 569, ha trasferito le competenze statali alle autorit\u00e0 regionali accrescendo la competenza primaria, in base allo Statuto dell'autonomia, in materia di \"impianto e di tenuta dei Libri Fondiari\", comprese le funzioni prima di spettanza del Ministero della Giustizia con appositi organi decentrati a livello di Mandamento.\nC'\u00e8 una netta distinzione tra il sistema \"tavolare\" e il sistema di \"pubblicit\u00e0\" cos\u00ec detto latino, dove per \"pubblicit\u00e0\" si intende la modalit\u00e0 e gli effetti di come gli atti traslativi della propriet\u00e0 sono resi noti al pubblico.\nIl R.D. 4 novembre 1928, n. 2325, ha mantenuto, nelle cosiddette \"nuove province\" un sistema di pubblicit\u00e0 impostata sul criterio \"reale\" (riferito ai beni) e non segue quindi quello \"personale\" (riferito alle persone) della trascrizione regolata dal Codice Civile italiano del 1942."}
{"id": "642414", "revid": "709565", "url": "https://it.wikipedia.org/wiki?curid=642414", "title": "Cantone di Saint-Laurent-en-Grandvaux", "text": "Il Cantone di Saint-Laurent-en-Grandvaux \u00e8 una divisione amministrativa dell'Arrondissement di Saint-Claude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 73 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 73:"}
{"id": "642415", "revid": "124866822", "url": "https://it.wikipedia.org/wiki?curid=642415", "title": "Correnti e protagonisti del pensiero psicologico", "text": "Lo schema mostra la collocazione storica delle principali correnti e dei protagonisti del pensiero psicologico, grazie ai quali la psicologia si \u00e8 sviluppata, partendo dai fondamenti umanistici, fino ad acquisire un campo indipendente di ricerca scientifica e di applicazione.\nLe righe e le colonne, in ordine cronologico crescente per decenni, da sinistra a destra e dall'alto in basso, consentono di individuare per ciascun autore, in quali anni approssimativamente, ha avuto inizio il suo contributo al paradigma in colonna."}
{"id": "642417", "revid": "287204", "url": "https://it.wikipedia.org/wiki?curid=642417", "title": "Cantone di Saint-Claude", "text": "Esistono due cantoni francesi con questo nome"}
{"id": "642419", "revid": "5588", "url": "https://it.wikipedia.org/wiki?curid=642419", "title": "Ape Africanizzata", "text": ""}
{"id": "642426", "revid": "287204", "url": "https://it.wikipedia.org/wiki?curid=642426", "title": "Cantone di Saint-Claude (Giura)", "text": "Il Cantone di Saint-Claude \u00e8 una divisione amministrativa dell'Arrondissement di Saint-Claude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 7 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "642428", "revid": "1974457", "url": "https://it.wikipedia.org/wiki?curid=642428", "title": "Risarcimento", "text": "Il risarcimento, nel diritto, indica il modo attraverso il quale si rimborsano o reintegrano coloro che abbiano subito un danno ingiusto.\nGli elementi fondamentali.\nL'oggetto.\nIl danno pu\u00f2 essere di natura contrattuale o extracontrattuale (o precontrattuale, per quanti credono al \"tertium genus\"). Il risarcimento consiste nella liquidazione in denaro del valore del debito nascente dall'illecito (di qualunque genere) o, in altri termini, nella determinazione del valore dell'obbligazione a riparare il danno cagionato.\nI due tipi principali di risarcimento, se hanno un rimedio di tutela pressoch\u00e9 identico, affondano le radici in fondamenti ben diversi. Il risarcimento da contratto ha pi\u00f9 natura sanzionatoria, minacciando il risarcimento alle parti che non intendano adempiere all'obbligazione costituita. Esiste gi\u00e0 un vincolo, verosimilmente volontario visto che si parla di contratti, e lo scopo della tutela in questo caso \u00e8 quello di garantire la corretta esecuzione del contratto stesso.\nIl risarcimento derivante da torto, quindi di matrice aquiliana, parte da presupposti diversi ed ha una funzione spiccatamente riparatoria e di garanzia. I vari soggetti non hanno tra loro rapporti o vincoli preesistenti (o comunque se esistenti sono ininfluenti per la fattispecie), dato che chi cagiona il danno solitamente \u00e8 un \"quisque de populo\" qualsiasi.\nQueste due categorie, secondo pi\u00f9 recenti dottrine, non sono molto rigide ed hanno anzi confini molto mobili. La responsabilit\u00e0 dei professionisti, ad esempio, \u00e8 un perfetto crocevia fra i due tipi in quanto manifesta requisiti e prerogativi di entrambi. Simile anche la responsabilit\u00e0 dei soggetti finanziari, che in alcuni casi esula addirittura.\nLa natura del danno.\nNon basta aver cagionato un danno per creare una fattispecie di risarcimento, dovendo essere questo anche \"ingiusto\". Nell'ordinamento non vi \u00e8, infatti, un divieto precettivo di arrecare ogni sorta di danno.\nSi profila quindi una lesione della sfera giuridica altrui, non solo per quel che riguarda i diritti soggettivi, ma anche gli interessi tutelati per legge (anche il possesso che non \u00e8 un diritto soggettivo prevede il risarcimento). in Italia questa impostazione affonderebbe il suo fondamento normativo nel \"principio di solidariet\u00e0\" sancito dall'articolo 2 della Costituzione italiana.\nLa risarcibilit\u00e0.\nOltre ad essere \"contra jus\" (ingiusto) e imputabile, il danno deve essere anche risarcibile.\nVarie teorie si sono susseguite per definire cosa sia il \"danno risarcibile\".\nUna prima, pi\u00f9 vecchia, concezione \u00e8 quella del danno \"naturalistico\", inteso quindi in senso materiale. Il danno per questa impostazione \u00e8 l'effettivo e materiale deprezzamento in \"peius\" del bene danneggiato. Che questa impostazione non sia utilizzabile nei sistemi di civil law \u00e8 facilmente intuibile, sia normativamente visto che l'art. 1223 del codice civile italiano d\u00e0 una definizione completamente diversa, sia per il fatto che non tiene conto di valori aggiuntivi di determinati beni (ad esempio del valore non materiale che ha un'auto d'epoca rispetto ad un'altra automobile).\nTotalmente contrapposta a questa impostazione vi \u00e8 quella di marca germanica che riguarda il danno in senso patrimoniale (\"Differenzhypothese\" in tedesco, \"ipotesi della differenza\"): al centro di tale teoria c'\u00e8 il concetto di patrimonio, dal quale si deve considerare ogni perdita di utilit\u00e0 valutabile economicamente. Si parte quindi dalla sfera completa patrimoniale del soggetto e non dal singolo bene danneggiato. Tale ipotesi \u00e8 pi\u00f9 soddisfacente del danno naturalistico, ma mostra comunque lacune evidenti, come nel caso di danno non patrimoniale, riconosciuto ormai da gran parte dei sistemi europei, che sarebbe ritenuto non risarcibile in quanto non suscettibile di valutazione concreta economica, almeno non relativamente alla sfera patrimoniale. Non calcolabile \u00e8 inoltre un eventuale danno relativo al lucro cessante, dato che questo aspetto non fa ancora parte del patrimonio del danneggiato.\nPi\u00f9 recenti opinioni hanno spostato l'attenzione pi\u00f9 che sulla natura del danno o sui vari criteri di valutazione, sulla finalit\u00e0 perseguita dalla tutela risarcitoria nei vari determinati casi, non essendo questa sempre uguale: a volte infatti ha un carattere molto pi\u00f9 sanzionatoria-satisfattiva che non compensativa. Il primo caso ben si adatta ai danni non patrimoniali e al danno biologico, danni non valutabili economicamente bens\u00ec oggettivamente. Sar\u00e0 lo stesso ordinamento, e in particolare lo stesso regime risarcitorio, a valutare rilevanti i danni e quindi risarcibili. Ne consegue una posizione diversa dell'obbligazione risarcitoria, non pi\u00f9 diretta conseguenza dell'ipotesi di danno, ma strettamente collegata e qualificante a sua volta del danno stesso almeno per quel che riguarda la sua eventuale risarcibilit\u00e0.\nImputazione.\nResponsabilit\u00e0 dei privati.\nStoricamente il criterio unico e centrale per l'imputazione della responsabilit\u00e0 erano dolo e colpa, come previsto anche negli ordinamenti francese e tedesco. Col passare del tempo questa prospettiva ha subito un decentramento, essendo preferita sempre maggiormente da criteri oggettivi, come il \"rischio\" di un'attivit\u00e0 lecita.\nResponsabilit\u00e0 della pubblica amministrazione.\n\u00c8 di recente creazione giurisprudenziale la responsabilit\u00e0 civile per danni da parte delle pubbliche amministrazioni, accanto alla gi\u00e0 presente responsabilit\u00e0 amministrativa. Fino a poco tempo fa si pensava infatti che il pubblico potere fosse immune da tale responsabilit\u00e0 in virt\u00f9 della sua sovranit\u00e0 e discrezionalit\u00e0 e l'unico diritto spettante al singolo privato era la richiesta di annullamento alle corti amministrative competenti. Successivamente dalla Cassazione \u00e8 stata invece introdotta un'altra forma di tutela che si basa sul cosiddetto \"interesse legittimo\": la famosa sentenza n.500/1999, confermata poi dalla legge 205/2000) introduce infatti, oltre all'annullamento, anche la possibilit\u00e0 per il privato di richiedere il risarcimento per il danno subito.\nLa dottrina italiana trova difficolt\u00e0 a trovare il fondamento normativo di tale tutela risarcitoria: alcuni pensano possa essere fatta risalire alla normale responsabilit\u00e0 obbligatoria e alla \"culpa in contrahendo\", anche in virt\u00f9 della riforma del 1990 che rivede il concetto dell'iniziativa pubblica riguardo ai privati, paragonandola pi\u00f9 all'attivit\u00e0 privata stessa che non ai vecchi canoni di autorit\u00e0.\nScettici di questa impostazione sostengono che in realt\u00e0 non esiste un rapporto tale tra P.A. e singolo cittadino da poter configurare una pretese ad un determinato bene da parte di quest'ultimo verso il potere pubblico, spostando pi\u00f9 l'attenzione sul fatto che in realt\u00e0 ci\u00f2 che viene tradito dall'atto illegittimo della P.A. sia l'affidamento incolpevole riposto dal privato nell'esercizio della pubblica amministrazione.\nAltre ulteriore dottrina critica entrambe le impostazioni ritenendo rispettivamente troppo forte la prima e non giustificata poi dogmaticamente, pi\u00f9 logica la seconda ma troppo debole per poter spiegare una tutela risarcitoria. L'analisi che fa questa parte di dottrina \u00e8 di valutare il tipo di interesse, se pretensivo od oppositivo, valutare la colpa della P.A. e vedere se esiste tra i due fattori un nesso di causalit\u00e0.\nResponsabilit\u00e0 derivata da norme del diritto dell'Unione Europea.\nIl privato pu\u00f2 agire per richiedere il risarcimento anche se vengono violati diritti o interessi tutelati dalle norme dell'ordinamento comunitario europeo. A tal proposito occorre distinguere tra norme dirette, per le quali c'\u00e8 libert\u00e0 di agire nei confronti dello Stato membro o di altri privati, e norme mediate, quali le direttive comunitarie, che non hanno efficacia diretta nei confronti degli Stati membri ma soltanto un obbligo di risultato. Nel secondo caso il cittadino privato pu\u00f2 richiedere i danni allo Stato per non aver correttamente applicato la direttiva. Esistono per\u00f2 dei parametri:\nForme di riparazione.\nNon esiste un'unica forma di riparazione risarcitoria, bens\u00ec vari tipi riconducibili essenzialmente a due forme, entrambe figlie di due concezioni storiche consolidate, quella basata sull'evoluzione di tipo romanistico incentrata su rimedi prima sanzionatori e poi divenuti riparatori e risarcitori, e quella derivata dalle concezioni giusnaturalistiche che miravano invece alla reintegrazione del diritto violato.\nRisarcimento in forma specifica.\nLa prima si affida essenzialmente alle tecniche risarcitorie basate su un meccanismo di scambio-eguagliamento e guarda soprattutto al danno patrimoniale. La seconda invece mira alla ricostituzione dello \"status quo ante\" al danno, ovvero alla situazione che sarebbe esistita se il danno non fosse esistito: \u00e8 da precisare che seguendo questa impostazione, l'obbligato non \u00e8 tenuto a ricostituire la situazione giuridica com'era prima del danno, ma come sarebbe stata al momento della riparazione se il danno non fosse esistito. Questa forma particolare di risarcimento \u00e8 la cosiddetta \"reintegrazione in forma specifica\", meglio conosciuta come \"riparazione in natura\". La reintegrazione in forma specifica pu\u00f2 essere effettuata, tuttavia, soltanto in presenza di un danno cosiddetto \"naturalistico\", relativo cio\u00e8 alla persona o a beni di essa: al contrario delle tecniche risarcitorie ben si presta ai danni non patrimoniali, mentre incontra difficolt\u00e0 nei danni non naturalistici.\nIl codice civile italiano, ed in genere altri codici di civil law, preferiscono la prima tecnica risarcitoria. In Italia, ad esempio, il rimedio risarcitorio di carattere patrimoniale \u00e8 previsto per i danni contrattuali e per i danni extra-contrattuali. Alla riparazione in natura viene concesso un ruolo residuale soltanto nell'ambito extra-contrattuale e con limiti ben precisi. Un codice di civil law in cui prevale il rimedio della riparazione \u00e8 il B\u00fcrgerliches Gesetzbuch tedesco.\nDal 1\u00ba gennaio 2010 in Italia \u00e8 possibile attuare la riparazione risarcitoria anche attraverso lo strumento della class action. Esistono quindi due tipi di azione collettiva, contro imprese private oppure l'azione collettiva nei confronti della Pubblica Amministrazione\nRiparazione in natura.\nCon la riparazione in natura (\"reintegrazione in forma specifica\") un soggetto ripara direttamente il bene danneggiato.\nDiverse sono le opinioni in dottrina su questa forma di tutela, che viene da alcuni considerata pi\u00f9 una forma particolare di rimedio restitutorio-ripristinatorio che non risarcitorio. Giurisprudenza e dottrina dominanti difendono la sua collocazione per ragioni sistematiche (\u00e8 infatti prevista nelle tutele risarcitorie, art.2058) e operative: la restituzione \u00e8 infatti una tecnica di tutela per diritti reali e non potrebbe mai essere residuale rispetto a quella risarcitoria (che \u00e8 invece residuale delle tecniche per i diritti reali). Sul piano pratico per\u00f2 le due tecniche di tutela tendono a sovrapporsi, fattore che ha portato alcuni autori a ritenere l'art.2058 una forma mista di tutela, ovvero funzionalmente rimuove un danno (fattore non previsto nella restitutoria) ma con una tecnica essenzialmente ripristinatoria dei valori.\nOltre alle considerazioni cui sopra, la riparazione in natura ha offerto spunti di fervente discussione anche per la sua collocazione rispetto alla tecnica risarcitoria, tra chi la ritiene completamente scissa da quest'ultima ed attinente a danni diversi, e chi non ammette che il danno non sia una concezione unitaria. Di avviso differente una pi\u00f9 moderna concezione, detta del \"danno polifunzionale\", secondo la quale esiste si una concezione unitaria di danno, quella del \"danno ingiusto\", ma che poi abbia risvolti differenziati a seconda della sua natura, reale o di differenza patrimoniale negativa, che possa fare accedere all'una o l'altra tecnica risarcitoria: si parla in tal senso di rimedio \"duttile\".\nLa riparazione in natura non pu\u00f2 essere mai pi\u00f9 onerosa dell'eventuale risarcimento patrimoniale e a tal proposito il giudice pu\u00f2 negarla se viene dimostrata la sua eccessiva onerosit\u00e0.\nLa quantificazione.\nNell'ordinamento italiano la prima principale regola per valutare l'entit\u00e0 di un danno \u00e8 quella del \"tutto o nulla\", ovvero dell'imputazione all'autore del fatto di tutti i danni, nessuno escluso, senza graduazioni di alcun tipo riferibili a parametri soggettivi quali la colpa o il dolo, o ad altra parametri. L'unica storica eccezione a tale principio era il caso del concorso di colpa del danneggiato che riduceva l'entit\u00e0 del risarcimento.\nAltro fattore che mitiga oggi questo principio \u00e8 riferibile al pi\u00f9 generale nesso di causalit\u00e0, giacch\u00e9 \u00e8 lo stesso a prevedere che il danno sia \"conseguenza immediata e diretta\" di un'azione altrui. La causalit\u00e0 va riferita al cosiddetto principio della \"causalit\u00e0 adeguata\", ovvero a quei fatti prevedibili nel normale svolgimento delle cose.\nIl giudice dovr\u00e0 poi integrare tale causalit\u00e0 con un altro parametro, quello dello scopo o del fine della norma violata: non sar\u00e0 imputabile per alcuni danni chi con un'azione abbia cagionato diversi danni tra i quali alcuni non sono previsti dall'ordinamento come tali.\nTornando all'eccezione primaria, il concorso di colpa, molto aiuta l' laddove stabilisce che il risarcimento viene diminuito se il fatto \u00e8 scaturito anche per colpa del creditore, o ancora pi\u00f9 nettamente che il risarcimento non \u00e8 dovuto se il creditore poteva evitare di subire il danno con la normale diligenza."}
{"id": "642430", "revid": "110157", "url": "https://it.wikipedia.org/wiki?curid=642430", "title": "Pankarar\u00e9", "text": " \nI Pankarar\u00e9 (o anche Pankar\u00e9) sono un gruppo etnico del Brasile che ha una popolazione stimata in circa 1.500 individui. Parlano la lingua portoghese e sono principalmente di fede cristiana.\nVivono nello Stato brasiliano di Bah\u00eda."}
{"id": "642432", "revid": "339392", "url": "https://it.wikipedia.org/wiki?curid=642432", "title": "Pankar\u00e9", "text": ""}
{"id": "642434", "revid": "110157", "url": "https://it.wikipedia.org/wiki?curid=642434", "title": "Pankararu", "text": " \nI Pankararu (o anche Pankarar\u00e1) sono un gruppo etnico del Brasile che ha una popolazione stimata in circa 4.500 individui. Parlano la lingua portoghese e sono principalmente di fede cristiana.\nVivono negli stati brasiliani di Pernambuco e Alagoas. La lingua Pankararu \u00e8 considerata estinta. Denominazioni alternative: Pankarar\u00e1, Pankar\u00fa, Pancaru, Pancar\u00e9, Pankaravu, Pankaroru."}
{"id": "642435", "revid": "46931", "url": "https://it.wikipedia.org/wiki?curid=642435", "title": "Pankarar\u00e1", "text": ""}
{"id": "642436", "revid": "110157", "url": "https://it.wikipedia.org/wiki?curid=642436", "title": "Papavo", "text": "I Papavo sono un gruppo etnico del Brasile che ha una popolazione stimata in circa 206 individui. Parlano la lingua Papavo (codice ISO 639: PPV) e sono principalmente di fede animista.\nVivono nello stato brasiliano dell'Acre, nei pressi del fiume Taramac\u00e1."}
{"id": "642437", "revid": "29727", "url": "https://it.wikipedia.org/wiki?curid=642437", "title": "Ape del Capo", "text": ""}
{"id": "642438", "revid": "46931", "url": "https://it.wikipedia.org/wiki?curid=642438", "title": "Papav\u00f4", "text": ""}
{"id": "642441", "revid": "599013", "url": "https://it.wikipedia.org/wiki?curid=642441", "title": "Parakanan", "text": "I Parakanan sono un gruppo etnico del Brasile con una popolazione stimata in 900 individui nel 2004 (Funasa).\nLingua.\nParlano la lingua parakan\u00e3 (codice ISO 639-3 pak) che appartiene alle lingue tupi-guaran\u00ed, lingua simile a quella dei gruppi Tapirap\u00e9, Ava Canoeiro, Asurini do Tocantins, Guajajara e Tembe. I Parakan\u00e3 si auto-definiscono \"awaet\u00e9\", che significa \"vero popolo (gli umani)\", in opposizione al termine \"akwawa\", utilizzato per indicare gli stranieri.\nTra le altre denominazioni utilizzate per indicare i Parakanan vi sono quelle di altri gruppi etnici come gli Xikrin del fiume Bacaj\u00e1 (sottogruppo dei Kayap\u00f3) che li chiamano \"Akokakore\" o gli Arawet\u00e9 che li identificano con i termini \"\"Auim\" (\"nemico\"), \"Iriw\u00e4 pepa y\u00e3\" (\"signori delle piume di avvoltoio\") o \"Iriwa \u00e3\" (\"mangiatori di piume di avvoltoio\", utilizzato in senso dispregiativo).\nInsediamenti.\nVivono nello stato brasiliano del Par\u00e1, divisi in due ceppi, quello occidentale e quello orientale, classificazione non distinguibile dai territori in cui sono stanziati ma dovuta ad una divisione interna avvenuta alla fine del XIX secolo. Circa 600 Parakanan sono stanziati nel territorio indigeno \"Parakan\u00e3\" (351.000 ettari), localizzato nel bacino del fiume Tocantins, nei comuni di Repartimento, Jacund\u00e1 e Itupiranga. Altri 300 circa vivono nel territorio indigeno di \"Apyterewa\" (773.000 ettari), situato nel bacino del fiume Xingu, nei comuni di Altamira e di S\u00e3o F\u00e9lix do Xingu, in cui sono stanziati solo Parakanan appartenenti al gruppo occidentale. Questo secondo territorio \u00e8 invaso regolarmente da taglialegna, contadini, coloni e cercatori d'oro."}
{"id": "642442", "revid": "46931", "url": "https://it.wikipedia.org/wiki?curid=642442", "title": "Parakan\u00e3", "text": ""}
{"id": "642443", "revid": "46931", "url": "https://it.wikipedia.org/wiki?curid=642443", "title": "Parakan\u00e1", "text": ""}
{"id": "642444", "revid": "110157", "url": "https://it.wikipedia.org/wiki?curid=642444", "title": "Cantone di Champagney", "text": "Il Cantone di Champagney era una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "642448", "revid": "1934238", "url": "https://it.wikipedia.org/wiki?curid=642448", "title": "Gerontocrazia", "text": "Il termine gerontocrazia indica un sistema politico in cui il potere \u00e8 detenuto dagli anziani, di stampo non riformista. Essa si fonda sul grado di influenza ed autorevolezza che generalmente viene attribuito agli anziani, sul presupposto di una loro maggiore esperienza e di una riconosciuta probit\u00e0 o per il fatto che hanno tutte le propriet\u00e0 economiche e le cariche politiche.\nLa parola \u00e8 stata coniata per definire le antiche forme di autorit\u00e0 patriarcale, comune a molte societ\u00e0 tribali, in cui il potere viene detenuto dai membri pi\u00f9 anziani della trib\u00f9. Solitamente il potere si limita alla prerogativa di celebrare matrimoni, dirimere le controversie e, in certa misura, coordinare la vita della comunit\u00e0.\nLa gerontocrazia ha avuto diffusione in tutto il mondo in epoche diverse; ancora oggi \u00e8 prevalente presso alcune trib\u00f9 dell'Africa, del Sud America e dell'Oceania. Fino a tempi piuttosto recenti anche molte trib\u00f9 autoctone dell'America Settentrionale avevano una struttura sociale gerontocratica.\nNell'ambito della politica moderna occidentale il termine viene usato, con intento polemico e denigratorio, per indicare l'et\u00e0 media molto avanzata degli uomini politici. Etichettando un governo democratico come gerontocrazia si intende stigmatizzare lo scarso ricambio della classe dirigente e la lentezza della carriera politica. Di norma si sottintende che entrambi i sintomi siano causati da un sistema politico fortemente clientelare.\nUn'altra situazione pu\u00f2 essere la formazione in un dato periodo di una classe dirigente di giovani coetanei (ad esempio dopo un cambio di regime o dopo una guerra) che per lungo tempo mantengono il potere consolidandolo e, data la longevit\u00e0 biologica, mantengono posizioni di rilievo fino a tarda et\u00e0 ()."}
{"id": "642452", "revid": "110157", "url": "https://it.wikipedia.org/wiki?curid=642452", "title": "Paranawat", "text": " \nI Paranawat (o anche Paranauat) sono un gruppo etnico del Brasile che ha una popolazione stimata in circa 100 individui. Parlano la lingua Portuguese (codice ISO 639: POR) e sono principalmente di fede animista.\nVivono nello Stato brasiliano di Rond\u00f4nia, nei pressi degli affluenti dei fiumi Jiparan\u00e1 e Sono. Denominazioni alternative: Paranauat, Pawat\u00e9, Majubim."}
{"id": "642455", "revid": "767487", "url": "https://it.wikipedia.org/wiki?curid=642455", "title": "Cantone di Faucogney-et-la-Mer", "text": "Il Cantone di Faucogney-et-la-Mer era una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "642456", "revid": "46931", "url": "https://it.wikipedia.org/wiki?curid=642456", "title": "Paranauat", "text": ""}
{"id": "642460", "revid": "599013", "url": "https://it.wikipedia.org/wiki?curid=642460", "title": "Pares\u00ed", "text": " \nI Pares\u00ed sono un gruppo etnico del Brasile che ha una popolazione stimata in circa 2.005 individui (2008).\nLingua.\nParlano la lingua Pares\u00ed (codice ISO 639: PAB), lingua che appartiene alla famiglia linguistica Aruak.\nInsediamenti.\nVivono nello stato brasiliano di Mato Grosso."}
{"id": "642462", "revid": "486946", "url": "https://it.wikipedia.org/wiki?curid=642462", "title": "Parec\u00eds", "text": ""}
{"id": "642464", "revid": "124264064", "url": "https://it.wikipedia.org/wiki?curid=642464", "title": "Vasconcellea \u00d7 pentagona", "text": "Il babaco (Vasconcellea \u00d7 pentagona ) \u00e8 un ibrido naturale tra due specie di arbusti affini alla papaya, \"Vasconcellea pubescens\" e \"Vasconcellea stipulata\" della famiglia delle Caricaceae.\nIl frutto, apprezzato per l'alimentazione umana, ricorda nell'aspetto d'insieme un melone bianco, ma ha una sezione tipicamente pentagonale (un po' come i peperoni), fatto da cui viene il nome scientifico. Quando \u00e8 maturo, ha un colore giallo striato di verde e un sapore che ricorda ananas e arancia; pu\u00f2 raggiungere il peso di 2\u00a0kg. La buccia \u00e8 sottile e mancano completamente i semi.\nLa pianta del babaco, originaria della foresta pluviale montana delle basse Ande in Ecuador e in Colombia, sopporta meglio della papaya temperature relativamente basse, anche di poco superiori allo zero. \u00c8 stata perci\u00f2 coltivata con successo in Paesi come la Nuova Zelanda, Guernsey, nel Regno Unito e anche, con particolari precauzioni, in Italia (e persino nelle isole della Manica).\nCollegamenti esterni.\nAgraria.org"}
{"id": "642465", "revid": "287204", "url": "https://it.wikipedia.org/wiki?curid=642465", "title": "Baldini", "text": ""}
{"id": "642467", "revid": "124536026", "url": "https://it.wikipedia.org/wiki?curid=642467", "title": "Averrhoa carambola", "text": "Averrhoa carambola \u00e8 un albero originario dello Sri Lanka, dell'India e delle Molucche diffuso in tutto il Sud-est asiatico.\n\u00c8 coltivato anche in Brasile,Rep\u00fablica Dominicana,Colombia, Ghana, Guyana, Polinesia francese e recentemente anche a Guam e alle Hawaii.\nProduce un caratteristico frutto di colore giallo, la carambola, buono come candito e per guarnire torte, facilmente riconoscibile per la sezione a stella a cinque punte.\nViene detto dalle popolazioni locali della Guyana francese che l'assunzione esagerata di tale frutto possa creare problemi ai reni."}
{"id": "642468", "revid": "110157", "url": "https://it.wikipedia.org/wiki?curid=642468", "title": "Parintintin", "text": "I Parintintin sono un gruppo etnico indigeno del Brasile con una popolazione stimata in 418 individui nel 2010 (Funasa).\nLingua.\nParlano la lingua Kagwahiv che appartiene alle lingue tupi-guaran\u00ed. Si auto-identificano con il termine \"Kagwahiv\" che significa \"la nostra gente\" mentre il nome \"Parintintin\" \u00e8 stato probabilmente assegnato dai loro nemici \"storici\", i Munduruc\u00fa.\nInsediamenti.\nVivono nello stato brasiliano dell'Amazonas, in due territori indigeni omologate nel 1997: \"Ipixuna\" e \"Nove de Janeiro\".\nStoria.\nInsieme ad altri gruppi, i Parintintin sono discendenti del grande gruppo dei Kagwahiva (o Cabahyba) che abitavano le sorgenti del fiume Tapaj\u00f3s tra il XVIII e il XIX secolo. Secondo Carl Friedrich von Martius, i Kagwahiva facevano a loro volta parte del pi\u00f9 ampio gruppo dei \"Tupi centrali\", che comprendeva al suo interno anche i Kaiabi e gli Apiak\u00e1.\nA seguito dei contatti con i brasiliani negli anni quaranta del XX secolo, una popolazione complessiva di circa 4.000 individui si ridusse a 120 dopo il secondo boom del caucci\u00f9 e la costruzione dell'autostrada trans-amazzonica negli anni settanta. Un'ulteriore colonizzazione del bacino amazzonico port\u00f2 alla diffusione di malattie per le quali i Parintintin non erano preparati. Negli anni seguenti hanno dovuto anche fronteggiare gli eventuali impatti sul territorio causati dal complesso idroelettrico di Madeira."}
{"id": "642469", "revid": "799504", "url": "https://it.wikipedia.org/wiki?curid=642469", "title": "Pittura su tela", "text": "La tela \u00e8 uno dei supporti principali per la pittura.\nStoria.\nL'origine dell'uso della tela come supporto pittorico si perde nell'antichit\u00e0, restando comunque una tecnica marginale. Sul finire del medioevo la tela dovette essere scelta come supporto vantaggiosamente leggero per oggetti che dovevano essere trasportati, come gli stendardi processionali. Si conoscono alcuni esempi trecenteschi, e il pi\u00f9 antico conosciuto nel Rinascimento \u00e8 attribuito a poco prima della met\u00e0 del Quattrocento, ed \u00e8 la \"Crocifissione\" di Donato de' Bardi, un'opera ligure nata in un ambiente influenzato dai fiamminghi, per cui alcuni hanno ipotizzato che una rudimentale tecnica di pittura su tela, senza imprimitura, risalga all'area delle Fiandre. Un altro antico esempio, il \"San Giorgio e il drago\" di Paolo Uccello, databile al 1456 circa, rimanda invece all'area fiorentina ed \u00e8 dipinta pare, a giudicare dalla stesura della pennellata, con legante oleoso, al posto della tipica tecnica della tempera. Sono questioni aperte il perch\u00e9 di questa scelta tecnica e se essa fosse legata a uno dei viaggi dell'artista. \nIn ogni caso sul finire del Quattrocento l'uso della tela si diffuse fortemente in area veneziana. Le ragioni di tale successo sono legate essenzialmente al microclima della Laguna, dove l'umidit\u00e0 aveva ormai gi\u00e0 irrimediabilmente danneggiato i grandi cicli di affreschi realizzati nel secolo precedente. La tela offriva un supporto che non pativa l'umido delle pareti e che poteva coprire, a differenza della pittura su tavola, grandi spazi. \nIl minor costo, la maggiore agilit\u00e0 nella preparazione e la facilit\u00e0 del trasporto (un dipinto su tela pu\u00f2 infatti essere semplicemente staccato dal telaio e arrotolato), furono i vantaggi principali che garantirono il successo della tela, garantendo una crescente predominanza tra i supporti pittorici fino ai giorni nostri. La tela ha infatti una diffusione tale che il nome \u00e8 ormai diventato sinonimo di \"dipinto\".\nTra la fine del Settecento e i primi anni del secolo successivo si diffuse anche la pratica, soprattutto in Francia, di trasportare i dipinti antichi dalla tavola alla tela, staccando la superficie pittorica con un procedimento simile per certi versi allo strappo degli affreschi. Tale pratica, molto rischiosa per le opere e spesso dannosa, \u00e8 ormai deprecata.\nTecnica.\nTradizionalmente essa \u00e8 formata dall'intreccio di fibre di lino, di canapa o juta ma, con l'et\u00e0 moderna \u00e8 largamente invalso anche l'uso del cotone e delle fibre sintetiche.\nLe diverse trame dei tessuti hanno una notevole influenza sulla resa pittorica: trame fini come quella del lino consentono finiture pi\u00f9 minuziose (come quelle a velatura della pittura fiorentina del Rinascimento), la canapa o la juta sono invece adatte ad esecuzioni pittoriche pi\u00f9 libere o a opere di grandi dimensioni (come nella pittura di scuola veneta).\nOriginariamente la tela veniva applicata mediante colle sulle tavole di legno (se di grandi dimensioni costituite da pi\u00f9 tavole opportunamente saldate tra loro con incastri) ed aveva la funzione di uniformare la superficie nonch\u00e9 di ovviare ai problemi legati alle escursioni cui \u00e8 soggetto il legno per il calore o l'umidit\u00e0.\nSolo a partire dal Rinascimento la tela comincia ad essere inchiodata e tesa su telai mobili, dotati di chiavi per garantirne la tensione, creando il tipo di supporto che ancora oggi \u00e8 il pi\u00f9 largamente diffuso tra gli artisti. Questo sistema garantisce una tensione costante della tela, consente di sostituire il telaio nel caso di deformazioni col passare del tempo e facilita il trasporto delle opere, in quanto la tela pu\u00f2 essere agevolmente rimossa dal telaio e arrotolata riducendone notevolmente l'ingombro.\nPrima di essere dipinta la tela necessita (salvo le eccezioni legate agli sperimentalismi tipici dell'arte moderna) di due operazioni:"}
{"id": "642470", "revid": "633110", "url": "https://it.wikipedia.org/wiki?curid=642470", "title": "Mauser C96", "text": "La Mauser C96 \u00e8 una pistola semiautomatica prodotta dalla ditta Mauser tra il 1896 ed 1937. Visivamente, si distingue immediatamente per il grilletto sistemato in un ponticello praticamente rotondo, e il serbatoio anteriore invece che essere presente nel calcio che \u00e8 corto e piccolo rispetto alla dimensione della pistola, detto \"Broomhandle\" (\"manico di scopa\").\nOggetto di interesse tra i collezionisti delle armi d'epoca quest'arma, che pure risale al tardo Ottocento, \u00e8 stata impiegata, spesso come simbolo di prestigio personale, sia in ambienti militari che civili. Addirittura, in Cina, dove essa ebbe un immenso successo nei primi decenni del XX secolo, venne realizzata anche come pistola totalmente automatica, ovvero pistola mitragliatrice.\nStoria.\nLe prime armi di questo tipo vennero realizzate dai tre fratelli Feederle, che nel 1896 completarono la progettazione e la Mauser di Obendorf le mise in produzione. Dopo che le prime armi vennero poste in produzione. La versione militare arriv\u00f2 solo nel 1912.\nTecnica.\nIl modello scelto dai militari tedeschi era camerato in calibro 9 mm Parabellum, ma altri modelli cameravano una cartuccia da 7,63 mm col bossolo a bottiglia e per evitare confusioni sulle pistole d'ordinanza era inciso un grosso \"9\" dipinto in rosso sulle guancette in legno. Il castello \u00e8 ricavato dall'acciaio pieno per fresatura, con la parte anteriore completamente scavata per formare il serbatoio caricatore, chiuso inferiormente da una piastrina cui si fissa la molla dell'elevatore, mentre nella parte posteriore \u00e8 fresata la sede del blocco di scatto. Nella parte inferiore un telaio costituisce l'impugnatura cui si avvitano le guancette di legno e termina con una fresatura per l'aggancio del calcio/fondina. Impugnatura e caricatore sono uniti dal ponticello semicircolare del grilletto.\nL'insieme canna/culatta \u00e8 anch'esso ricavato da un unico blocco di acciaio forgiato. La canna misura da 140\u00a0mm a 99\u00a0mm, a seconda del modello, e 4 o 6 righe destrorse ad passo costante, mentre sulla volata \u00e8 ricavato per fresatura il mirino. La culatta presenta sulla parte superiore la finestra di espulsione dalla quale si caricano anche le piastrine e, davanti a questa, \u00e8 montato l'alzo a quadrante, tarato da 50 a 500 o 1000 m a seconda dei tre modelli successivi; internamente essa \u00e8 fresata per accogliere l'otturatore a sezione quadrata. Posteriormente batte contro il cane, esterno, con testa a cresta sui prototipi e ad anello sugli esemplari di serie. A sinistra del cane \u00e8 presente la leva di sicura.\nIl funzionamento \u00e8 abbastanza complesso: al momento dello sparo la canna/culatta e l'otturatore vengono mantenuti solidali da un apposito chiavistello a due denti; dopo che il complesso \u00e8 arretrato di 5\u00a0mm, il chiavistello impegna un piano inclinato che lo abbassa: in questo modo sgancia l'otturatore che \u00e8 libero di rinculare fino a fine corsa, mentre il blocco canna/culatta viene bloccato dal chiavistello stesso che va ad urtare contro il gruppo di scatto. L'otturatore, rinculando, espelle il bossolo spento e riarma il cane, poi viene riportato in avanti dalla molla di recupero, sfilando una cartuccia carica e camerandola. Quando anche la canna/culatta viene riportata in batteria dalla molla del cane, il chiavistello impegna in senso inverso il piano inclinato, che lo spinge verso l'alto in modo che i due denti impegnino appositi recessi sulla faccia inferiore dell'otturatore e ripristinando cos\u00ec la chiusura. Tale meccanismo, detto a corto rinculo tipo Mauser era ovviamente molto complesso e richiedeva accurata lavorazione.\nIl caricatore a serbatoio fisso ha una capacit\u00e0 di 10 colpi, che vengono caricati tramite piastrine tipo stripper clip per il caricamento rapido. Sul modello \"712 Schnellfeuer\" il serbatoio fisso \u00e8 sostituito da caricatori amovibili da 12 o 20 colpi.\nA partire dal Mod. 1898, per l'arma \u00e8 prevista una fondina in legno e cuoio che, innestata all'impugnatura della pistola, funge da calcio, trasformando di fatto l'arma in una carabina leggera.\nCarriera.\nNonostante il costo, quest'arma era richiesta in grandi quantit\u00e0 subito dopo la sua apparizione; e questo sia da civili che da militari. La prima commessa militare di una certa importanza, fu quella di 5000 pezzi per la Regia Marina italiana nel 1899, presso la quale l'arma era denominata \"Pistola Automatica Mod. 1899 tipo \"Regia Marina\"\". Uno dei motivi principali era certo l'aspetto esteriore, che attraeva moltissimo nonostante il nomignolo 'Broomhandle' ('Manico di scopa'), o 'coscia di pollo' affibbiato a tali armi per via del calcio. Erano una preda bellica molto ambita, tanto che tra i rottami dell'aereo di Francesco Baracca, asso dell'aviazione italiana, fu ritrovata una C96, che Baracca aveva tolto all'equipaggio austriaco di un aereo da ricognizione abbattuto nel marzo del 1917. La C/96 sparava un proiettile ad alta velocit\u00e0 efficace anche a lunghe distanze, tanto che tra gli accessori extra vi era un alzo da ben 1000 metri. Altri oggetti erano un calcio-custodia in legno che conteneva anche gli attrezzi per la manutenzione, il che la trasformava in una sorta di carabina.\nMolti ufficiali al tempo della Prima guerra mondiale erano armati con tale pistola, anche perch\u00e9 all'epoca dovevano in genere armarsi a loro spese. Churchill, durante il periodo trascorso nell'esercito inglese come ufficiale di cavalleria ne aveva una che, come racconta lui stesso nelle sue memorie, gli salv\u00f2 la vita durante la battaglia di Omdurman contro i dervisci del Mahdi. Anche Lawrence d'Arabia us\u00f2 una 96 per un certo periodo.\nTra le prime versioni, vi fu il cambiamento di cartuccia, con un modello camerato per il 9\u00a0mm Mauser Export (9 \u00d7 25\u00a0mm Mauser), pi\u00f9 potente della Parabellum. Nel 1916 i tedeschi introdussero invece la Parabellum da 9\u00a0mm per le loro armi. Queste non si dimostrarono molto inclini a funzionare bene nelle condizioni del fango delle trincee e, cos\u00ec, vennero studiate per altri ruoli, come quelli di impiego aria-aria, ai primordi dei combattimenti aerei, cosa che ebbe un certo successo date le caratteristiche dell'arma. Poi arrivarono le mitragliatrici e il tempo del 'bricolage' nelle armi di bordo aeronautiche fin\u00ec presto.\nDopo la guerra, quest'arma continu\u00f2 ad attrarre molti clienti civili, militati, paramilitari. In Spagna e Cina nacquero versioni a fuoco automatico, anche con caricatori rimovibili da 20 colpi. Queste armi vennero prodotte anche in Persia. La Mauser si ritrov\u00f2 moltissimi 'cloni' sul mercato e rispose con la Mauser Modello 712, che permetteva il fuoco automatico in condizioni di elevata sicurezza rispetto alle copie realizzate da altri Paesi. Una di queste armi uccise Alessandro I di Jugoslavia.\nDurante la Seconda guerra mondiale vennero ancora usate, sebbene in quantit\u00e0 molto inferiori. Il suo maggior impiego era quello in azioni contro i partigiani, lontano dalla prima linea. Nel frattempo, in Cina ed altri paesi la produzione continuava e, addirittura, decenni dopo \u00e8 apparso l'ultimo derivato: la pistola mitragliatrice Type 80, che somiglia alla Mauser in maniera molto marcata, pur differenziandosi per qualche caratteristica.\nModelli governativi.\nMod. 1897 per Esercito Turco.\nIl primo contratto militare per la Mauser fu con l'Impero Ottomano, stipulato nel 1897 per 1.000 pistole. Avevano una propria numerazione di serie, da 1 a 1.000, impressi in numeri indo-arabici e marcati con l'anno \"1314\" del calendario islamico, ovvero il 1896/1897 gregoriano. Le marcature includono una stella a sei punte ed il sigillo del Sultano Abdul-Hamid II.\n\"Pistola Automatica Mod. 1899 tipo \"Regia Marina\"\".\nColloquialmente era conosciuta anche come \"Mauser Marina\" o \"Mauser contratto italiano\" o solo \"Mod. 1899\". Nel 1899, il governo del Regno d'Italia ordin\u00f2 un lotto di 5.000 C96 per la Regia Marina, numerate con una propria serie da 1 a 5.000. Si differenziano per l'assenza delle fresature di alleggerimento sui lati del castello, che risultano quindi perfettamente piani, e per la configurazione del cane: sui modelli precedenti la testa del cane aveva sui due lati una serie di anelli di diametro decrescente che formavano perci\u00f2 due coni ai lati (questi modelli, molto ricercati, sono detti \"Cone Hammer\"); sui modelli italiani invece la testa del cane \u00e8 forata e piatta ai lati (e viene detta \"Ring Hammer\").\nMod. 1910 per la Persia.\nIl governo persiano ordin\u00f2 1.000 pistole nel 1910. Queste sono riconoscibili dal leone ed il sole, simboli del paese, incisi sulla fresatura rettangolare del lato sinistro del castello. La numerazione di serie va da 154.000 a 154.999.\nMod. 1916 per l'Austria-Ungheria.\nL'Austria-Ungheria acquist\u00f2 50.000 pistole nel calibro 7,63\u00a0mm Mauser.\nMod. 1916 \"Rote Neun\" o \"Red 9\".\nDurante la prima guerra mondiale, l'Esercito imperiale tedesco assegn\u00f2 alla Mauser un contratto per 150.000 pistole C96 camerate per il calibro 9mm Parabellum, per compensare la lentezza della produzione della Luger P08 d'ordinanza. Questa variante \u00e8 stato chiamato il \"Rote Neun\" o, in inglese \"Red 9\" (Nove Rosso in italiano) a causa un gran numero \"9\" impresso a caldo e dipinto in rosso sulle guancette del calcio, al fine di evitare errori di caricamento con la cartuccia da 7,63\u00a0mm. Dei 150.000 pezzi commissionati, solo circa 137.000 furono consegnati prima della fine della guerra.\nTuttavia, poich\u00e9 l'esercito aveva delegato la marchiatura alle armerie delle singole unit\u00e0, non tutte le pistole del lotto portano il \"9\" impresso.\nMod. 1920 per la Gendarmeria francese.\nIl governo francese, dopo la Grande Guerra, ordin\u00f2 1.000 pistole in calibro 7,63 con canna accorciata lunga 99\u00a0mm per la Gendarmerie nationale. La pistola si distingueva per le guancette in ebanite nera invece che in legno.\nM30 per la Luftwaffe.\nIl governo tedesco acquist\u00f2 7.800 pistole della versione commerciale M30 per l'utilizzo da parte della Luftwaffe. Queste armi portano i punzoni di accettazione della Wehrmacht.\nPrincipali varianti.\n1896: \"Kavallerie Karabiner\".\nSi tratta di una pistola-carabina da cavalleria leggera derivata dalla C96. Si caratterizza per le facce del castello piane, senza le fresature di alleggerimento, hanno un caricatore standard da 10 colpi, il calcio fisso e l'astina paramano in legno. La lunghezza della canna passa dai 300\u00a0mm della prima versione ai 370 di fine produzione. L'arma non riscosse l'interesse dei militari ed usc\u00ec di produzione nel 1899. Anche l'interesse da parte del mercato sportivo fu limitato ed il piccolo numero di pezzi prodotti fa di questa arma un pezzo molto ricercato dai collezionisti.\n1896: la Mauser compatta.\nSi tratta di una versione della pistola con serbatoio ridotto di capacit\u00e0 a 6 colpi, canna accorciata a 12\u00a0cm, mentre il calcio rimane quello originale.\n1896: Officer's Model.\n\u00c8 una variante compatta con impugnatura, in legno o in gomma dura, non a 'coscia di pollo' ma curva come quella di un normale revolver. La denominazione, informale, venne coniata negli Stati Uniti d'America, dove la Mauser partecip\u00f2 con questa versione a dei test per una pistola semiautomatica per l'United States Army.\n1898: la Pistola Carabina.\nQuesto \u00e8 il primo modello a venire predisposto per il calcio/fondina. La fondina di legno e cuoio pu\u00f2 essere agganciata ad un apposito incastro nell'impugnatura della pistola, fungendo da calcio e trasformando la pistola in una carabina leggera.\n1912: la Mauser Export.\nQuesto modello fu il primo ad essere camerato per la cartuccia 9 \u00d7 25 mm Mauser e fu lanciato per i mercati del Sud America e della Cina.\nM1920.\nIl Trattato di Versailles imponeva alle industrie tedesche una serie di restrizioni sulla lunghezza della canna ed i calibri delle armi. In particolare le pistole per uso governativo e per il mercato interno tedeschi non potevano avere una canna pi\u00f9 lunga di 4 pollici n\u00e9 calibro superiore a 9\u00a0mm.\nLa Repubblica di Weimar, per recuperare armi preziose per i militari, allora viet\u00f2 ai civili la detenzione di armi di produzione o semplicemente di progettazione militare. Le armi sequestrate vennero poi utilizzati per armare le forze governative, ottenendo un miscuglio poco efficiente di armi militari e civili. Per soddisfare le condizioni del trattato di Versailles, fu avviato un progetto di riconversione delle armi agli standard imposti.\nCos\u00ec ai modelli di C96 prebellici ancora nelle armerie della Repubblica la canna venne tagliata a 99\u00a0mm (3,9 pollici). Questo comport\u00f2 la sostituzione dell'alzo con una tacca di mira fissa. Inoltre i modelli \"Red 9\" dovettero essere riconvertiti al calibro 7,63 \u00d7 25 mm Mauser, anche se vennero prodotte alcune Mauser ibride con canne recuperate dalla linea di produzione della Luger P08 camerate per la munizione 7,65 \u00d7 21 mm Parabellum. Le armi confiscate conformate alle nuove regole erano contrassegnate con la dicitura M1920. Si continu\u00f2 ad usare tale contrassegno sulle armi di nuova produzione per le forze armate anche quando il Trattato venne ignorato e la conversione interrotta.\nAnalizzando i capitoli del Trattato di Versailles riguardanti le armi e le loro specifiche, riguardo a quelle tedesche non vi \u00e8 alcuna menzione di un limite di lunghezza della canna nelle armi corte. \u00c8 molto pi\u00f9 probabile che le canne delle C96 venissero tagliate per rendere pi\u00f9 agevole il porto da parte delle forze di polizia che ne fecero uso durante la Repubblica di Weimar. (cfr Loriano Franceschini \"Mauser C96 9 rosso\").\nM1921 \"Bolo-Mauser\".\nNegli anni del Trattato di Versailles, la Mauser inizi\u00f2 la produzione di una versione commerciale della C96. Essa, oltre ad avere un'impugnatura pi\u00f9 piccola, si atteneva al Trattato con una canna di 99\u00a0mm camerata per il 7,63 \u00d7 25 mm Mauser. Venne anche proposta, al fine di sostituire i proibiti 9 \u00d7 19 mm Parabellum e 9 \u00d7 25 mm Mauser, una versione nel calibro sperimentale 8,15 \u00d7 25,2 mm Mauser, ma non prese mai piede.\nL'arma fu prodotta su larga scala dal 1921 al 1930. Venne venduta a tutti gli eserciti e le fazioni delle regioni contese dei Paesi Baltici, ai polacchi come ai lituani, ai \"Freikorps\" tedeschi come all'Armata Bianca russa. Proprio in Russia, negli anni '20, i Bolscevichi prima e l'Armata Rossa poi impiegarono una grande quantit\u00e0 di queste armi, sia acquistate che di catturate alle forze nemiche sconfitte). Tanto questa pistola era ormai associata dall'opinione pubblica ai comunisti russi, che fu soprannominata Bolo, diminutivo appunto di Bolshevik, anche se le (relativamente) ridotte dimensioni e la facile occultabilit\u00e0 la resero molto popolare anche altrove. Sul telaio della \"Bolo\" venne anche realizzata una versione con canna da 132\u00a0mm.\nM30 e M711.\n\u00c8 frutto di un lavoro di semplificazione e miglioramento della Mauser M1921 \"Bolo\". La produzione viene semplificata eliminando alcuni dettagli macchinati, mentre vengono ripristinati la canna lunga ed il calcio grande delle versioni pre-belliche. I primi modelli M30S avevano la canna da 132\u00a0mm, mentre in seguito montavano la canna originale da 140\u00a0mm. \u00c8 stata prodotta dal 1930 fino al 1937.\nDalla M30, nel 1930 il Joseph Nickl progett\u00f2 una versione con selettore di fuoco capace di fuoco automatico, che per\u00f2 tendeva, nelle lunghe raffiche, ad andare in cooking off (autoaccensione) a causa del surriscaldamento di canna. Dal momento che la variante del 1932 completamente automatica \u00e8 denominata M712, questa versione \u00e8 conosciuta nell'ambiente dei collezionisti come M711.\n1932: M712 \"Schnellfeuer\".\nLe aziende armiere spagnole di Beistegui Hermanos e Astra-Unceta y Cia SA avevano iniziato rispettivamente nel 1927 e nel 1928 a produrre versioni della C96 con caricatore amovibile e selettore di fuoco, destinate all'esportazione in Estremo Oriente. In risposta al successo di queste copie, la Mauser lanci\u00f2 la nuova M712 \"Schnellfeuer\"' (\"Fuoco Veloce\"), progettata da Karl Westinger su base della M30. La M712 aveva caricatore amovibile e selettore di fuoco per il tiro full auto, costituito da un pulsante, mentre sul progetto di Nickl della M711 era costituito da una levetta. Fu prodotta dal 1932 al 1936. Gran parte della produzione and\u00f2 alla Cina ed alle opposte fazioni della Guerra civile spagnola, mentre un piccolo lotto fu fornito alla Wehrmacht durante la seconda guerra mondiale.\nGli Stati Uniti d'America, con il National Firearms Act del 1934, imposero una tassa di 200 dollari sulle armi automatiche, rendendo l'importazione della \"Schnellfeuer\" impraticabile negli Stati Uniti. Dopo la seconda guerra mondiale, gli importatori immisero sul mercato \"Schnellfeuer\" convertite per il solo tiro semiautomatico, mantenendo ovviamente il caricatore amovibile.\n9 OBI.\nLa ditta americana Oyster Bay Industries (OBI) produsse un kit di conversione per munire di caricatore amovibile la Mauser: veniva rimossa la piastrina, la molla e l'elevatore dal caricatore e veniva montato un sistema di alloggiamento per piccoli caricatori da 10 o 20 colpi in calibro 9\u00a0mm. La conversione era disponibile infatti per la versione \"Red 9\", mentre per le C96 da 7,63\u00a0mm era disponibile, oltre al kit, un nuovo blocco culatta/canna da 9\u00a0mm.\nLa pistola automatica PASAM.\nIl governo brasiliano aveva acquisito 500 M1932 \"Schnellfeuer\" negli anni '30. Sulla base di questa arma, le industrie nazionali produssero la Pistola Automatica Semi-Automatica Militar o PASAM appunto. Le modifiche riguardarono l'impugnatura che ebbe guancette rettangolari in legno ed un calcio metallico a stampella. Inoltre, per facilitare la presa nel tiro a raffica, venne aggiunta un'astina paramano in legno sotto alla canna. Il selettore si trova sul lato sinistro, sopra il ponticello del grilletto, e riporta le posizioni \"N\" per \"Normal\", ovvero funzionamento semi-automatico, e \"R\" per \"R\u00e1pido\", per il funzionamento completamente automatico. La leva della sicura, a sinistra del martello, ha due posizioni, \"S\" per \"Seguro\" e \"F\" per \"Fuego\".\nLa PASAM era ancora in servizio negli anni '80 presso la Pol\u00edcia Militar brasiliana, utilizzata normalmente in semiautomatico e riservando il tiro full auto ai casi di emergenza, a causa del rinculo e dell'impennamento notevoli.\nCopie famose.\nShanxi Type 17.\nDurante il Periodo dei signori della guerra della storia cinese nel ventesimo secolo, la provincia di Shanxi era governata dal signore della guerra Yen Hsi-shan, che aveva impiantato una moderna fabbrica di armi nella sua capitale Taiyuan. Yen stava dotando le sue truppe con una copia prodotta localmente del mitra Thompson, camerata per la cartuccia .45 ACP e questo generava difficolt\u00e0 logistiche perch\u00e9 contemporaneamente le C96 di cui erano dotate le truppe erano in un altro calibro, in 7,63.\nLa sua soluzione trovata fu quella di produrre una versione calibro 0,45 ACP della Mauser C96, in modo da standardizzare le munizioni e rendere pi\u00f9 facile l'approvvigionamento. Designata Type 17, la produzione di questa pistola inizi\u00f2 nel 1929 nel Taiyuan Arsenal. Esse portano impresso il nome \"Tipo 17\" sul lato sinistro del castello e \"Anno Diciottesimo della Repubblica, prodotto in Shanxi\" sul lato destro, il tutto in cinese. Esse furono assegnate, insieme ai Thompson, alle guardie ferroviarie della provincia dislocate a difesa contro i banditi e contro gli altri signori della guerra.\nOltre ad essere camerata per una cartuccia pi\u00f9 grande, le Shanxi sono notevolmente pi\u00f9 grandi delle loro controparti in 7.63\u00a0mm, con il serbatoio caricatore fisso da 10 colpi che si estende sotto il ponticello del grilletto. Esso viene caricato con due piastrine da 5 colpi invece che con una da 10 come nella Mauser standard di 7,63\u00a0mm.\nLa maggior parte delle circa 8.500 pistole Type 17 prodotte furono fuse dopo la vittoria comunista nella Guerra civile cinese, a causa del loro calibro non standard per i regolamenti comunisti, ma alcuni esemplari furono esportati all'estero per la vendita sul mercato civile. Non si conosce il numero di Type 17 in circolazione e soprattutto non si sa quante di queste siano originali e quante copie moderne americane.\nAstra Modelo 900.\nL'azienda armiera spagnola Astra-Unceta y Cia inizi\u00f2 a produrre una copia della Mauser C96 nel 1927. Esternamente simile (compresa la presenza del calcio/fondina), ma con le parti interne non intercambiabili, fu prodotta fino al 1941, con un'interruzione tra il 1937 ed il 1938, mentre una partita finale \u00e8 stata assemblata sulla base di pezzi di ricambio nel 1951. Le pistole spagnole erano generalmente destinate ad essere esportate verso la Cina, ma dopo l'inizio del Seconda guerra cino-giapponese (che blocc\u00f2 le fornitura di armi alle forze cinesi), le restanti Astra 900 furono utilizzate nella guerra civile spagnola e, vendute alla Germania nel periodo 1940-1943, nella seconda guerra mondiale.\nLa C96 nella cultura di massa.\nLa C96 \u00e8 la pistola di Silenzio, interpretato da Jean-Louis Trintignant, in Il Grande Silenzio 1968 di Sergio Corbucci.\nLa Red9 \u00e8 una pistola acquistabile dal Mercante per Leon dopo aver salvato Ashley dalla chiesa in Resident Evil 4. \u00c8 l'arma pi\u00f9 potente della categoria 9mm, e pu\u00f2 essere equipaggiata con un calcio per facilitare la mira, rendendola pi\u00f9 stabile. Possiede inoltre un aspetto particolare, che richiama lo stile vintage. La Red9 \u00e8, difatti, modellata sulle fattezze della Mauser C96.\nLa C96 fa la sua comparsa nelle mani di Bullseye, l'acerrimo nemico di Devil, che impiega quest'arma in una lotta con Elektra, nella quale quest'ultima rester\u00e0 uccisa. Questo viene narrato nel ciclo di storie di \"Devil\" di Frank Miller, \"L'uomo senza paura\", dai fan soprannominato \"Elektra Saga\", scritto e disegnato dallo stesso Frank Miller tra il 1979 ed il 1983.\nLa Mauser compare nei videogiochi ' (dove viene utilizzata da EVA sotto forma della sua copia Shanxi type 17 e chiamata \"Mauser Military\"), ' (nella mappa \"DLC Zombie: Origins\", pi\u00f9 precisamente come arma iniziale),in \"BioShock Infinite\" (come prima arma da fuoco data al giocatore), in \"Resident Evil 4\", sotto il nome di Red 9, in \"Payday 2\" come arma da fuoco giocabile in seguito all'acquisto di un DLC e in \"World War Heroes\", con il nome corretto, come \"revolver\" acquistabile con oro per sostituire la Browning M1911.\nL'arma usata da Ian Solo in \"Guerre stellari\", la DL 44 Blaster, \u00e8 chiaramente derivata dalla Mauser C96 con aggiunta di cannocchiale e parafiamma.\nLa Mauser compare (sia in versione standard che in versione M712 Schnellfeuer) in \"Red Orchestra 2: Heroes of Stalingrad\".\nLa Mauser compare, in versione M712 semiautomatica, in \"Far Cry 4\".\nLa \"Broom Handle\" \u00e8 la pistola personale di Corto Maltese nella saga a fumetti disegnata da Hugo Pratt.\nLa C96 compare anche in \"Battlefield 1\".\nLa Mauser, compare nella 5\u00aa stagione, episodio 4 di \"R.I.S. - Delitti imperfetti\".\nNel fumetto \"Durango\" di Yves Swolf, il protagonista, un rinnegato del West, utilizza la Mauser, pistola automatica quasi sconosciuta all'epoca, con la mano sinistra, essendo rimasto ferito alla mano destra e quindi impossibilitato ad usare una normale Colt.\nLa Mauser compare nelle mani di RanXerox nel fumetto omonimo.\nLa Mauser compare nelle mani di Cliff Secord nel fumetto \"The Rocketeer\".\nLa Mauser compare tra le pistole acquistabili nei videogioco Red Dead Redemption 2 e 1, nel 1 in versione completamente automatica e nel 2 semiautomatica. Appare anche nell'anime Lupin III \"un diamante per sempre\"\nNel videogioco Destiny 2 il cannone portatile \"Sturm\" e l'arma da supporto \"Drang\" sono un tributo rispettivamente alla Mauser C96 e alla Luger P08.\nLa Mauser C96 \u00e8 la pistola usata dal peone Jesus Maria Moran, detto \"Tepepa\", rivoluzionario messicano interpretato dall'attore Tomas Milian nel film western \"Tepepa\" (1969)\nPistole ispirate alla Mauser C96 compaiono in diversi capitoli del manga L'attacco dei giganti.\nLa Mauser C96 \u00e8 l'arma usata da Gerald , l'antagonista del film d'animazione giapponese Lupin III - The First.\nLa Mauser C96 \u00e8 stata usata nell'anime Attack On Titan (Shingeki no Kyojin) nella stagione quattro."}
{"id": "642471", "revid": "599013", "url": "https://it.wikipedia.org/wiki?curid=642471", "title": "Louma", "text": "La louma \u00e8 una gru snodata per riprese video, in cima alla quale \u00e8 fissata una macchina da presa o una telecamera munita di controllo a distanza.\nIl dispositivo \u00e8 stato messo a punto da due francesi, Jean-Marie Lavalou e Alain Masseron, da cui il nome: LavaLOU + MAsseron. Fu la prima gru a permettere di telecomandare la macchina lontano dal suolo.\nMunita di un braccio rigido modulare, lungo da 90\u00a0cm a quasi 10 m a partire dal punto di snodo, la louma permette di effettuare traiettorie di ripresa varie e complesse, e di raggiungere luoghi di ripresa inaccessibili alle normali gru. L'operatore controlla l'inquadratura su uno schermo ed usa un sistema di controllo a distanza dotato di manovelle.\nNella stessa traiettoria l'asse ottico pu\u00f2 andare da un'altezza di 15\u00a0cm a pi\u00f9 di 8 m; la portata verticale \u00e8 ovviamente aumentata se la louma \u00e8 installata sopra un supporto rialzato, cosa facilmente ottenibile poich\u00e9 la louma \u00e8 interamente smontabile.\nTra le numerose qualit\u00e0 della gru, ricordiamo che la testa \u00e8 equilibrata su tutti gli assi (rotazione attorno all'asse ottico, panoramica orizzontale e verticale) attorno al centro di massa inerziale comprensivo della macchina da presa, qualit\u00e0 abbastanza rara. Lo sforzo necessario dei motori \u00e8 cos\u00ec ridotto, il che apporta una grande fluidit\u00e0 ai movimenti.\nInoltre, anche il braccio della gru in s\u00e9 per s\u00e9 \u00e8 equilibrato intorno al suo centro di massa, in modo che resti immobile in qualunque posizione. La louma \u00e8 la sola gru con cui il capo macchinista pu\u00f2 lasciare il braccio dovunque si trovi, senza dover cercare una posizione stabile. Si ottiene cos\u00ec una grande facilit\u00e0 di movimento e un'economia in termini di sforzo fisico.\nLa louma dispone anche di un dispositivo di aiuto all'inquadratura, chiamato SmartPan. Inventato da Nicolas Pollacchi e Andy Romanoff, regolabile secondo la sensibilit\u00e0 dell'operatore, compensa automaticamente i movimenti panoramici in senso inverso a quello del braccio della gru. Permette al macchinista di evitare di dover aggiustare continuamente l'inquadratura a mano durante una panoramica di grande ampiezza.\nA partire dal 1976, Roman Pola\u0144ski (\"L'inquilino del terzo piano\"), Steven Spielberg (\"\") e Wim Wenders (\"L'amico americano\") sono stati tra i primi cineasti a utilizzare la louma. Conosciuta in tutto il mondo, la louma ha ottenuto un premio Oscar Tecnico nel 2005, cosa eccezionale per una macchina inventata 30 anni prima. Nel 1982 \u00e8 stata impiegata in Italia da Dario Argento per le riprese di una sequenza del suo film \"Tenebre\"."}
{"id": "642478", "revid": "74801", "url": "https://it.wikipedia.org/wiki?curid=642478", "title": "Eraldo Affinati", "text": "Vive nella citt\u00e0 natale e insegna letteratura alla \"Citt\u00e0 dei Ragazzi\", pubblica articoli su svariati quotidiani e settimanali.\nBiografia.\nHa pubblicato opere di narrativa anche tradotte all'estero (\"Terre du sang\", Seuil, 1999, \"Ein Weg der Erinnerung\", Fischer, 1999), saggistica letteraria (Tolstoj, De Angelis) e storica (Bonhoeffer), curato l'edizione completa delle opere di Mario Rigoni Stern \"Storie dall'Altipiano\" (I Meridiani Mondadori 2003). Con la sua produzione ha vinto numerosi premi (vedi sezione a fondo pagina). Alla didattica ed alla produzione letteraria affianca un'intensa attivit\u00e0 di conferenziere. La sezione dell'AVIS (donatori sangue) di Riolo Terme gli ha consegnato il Premio nazionale \u201cun v\u00e0 a zezz 2016\".\nLa critica.\nLo scrittore romano \u00e8 stato finalista al Premio Strega e al Premio Campiello, con il libro Campo del Sangue (Mondadori 1997), dove i ricordi della madre si complicano lungo il percorso di un viaggio (attraverso filosofia e letteratura), che partendo da Venezia ci conduce direttamente alle porte del campo di sterminio di Auschwitz.\n\"Bandiera bianca\" ha ricevuto nel 1996 il Premio Bergamo. \"Il nemico negli occhi\" ha ottenuto il Premio Nazionale Letterario Pisa.\n\"La Citt\u00e0 dei Ragazzi\" (Mondadori, 2008) si incentra su tre temi narrativi: il primo copre l'esperienza didattica appunto nella Citt\u00e0 dei Ragazzi; il secondo \u00e8 il diario di viaggio emozionale che porta l'autore ad accompagnare alcuni suoi alunni durante le vacanze estive verso le loro basi di partenza in Marocco; il terzo \u00e8 la messa in archivio di un fascicolo che l'autore esprime nei confronti di suo padre, orfano anch'esso come i suoi alunni, ma che con la sua figura, seppur offuscata, si staglia netta e precisa al di sopra di ogni cosa terrena. Una sorta di uomo onesto, a modo suo, in un mondo di ideologie, moralmente incerto che qualcosa vada salvata alla luce delle proprie esperienze, ma proprio per questo maestoso nelle sue paure quotidiane. Premio della Critica Vico del Gargano nel 2008.\nCon \"L'uomo del futuro\" (Mondadori, 2016), incentrato sulla figura di don Milani, \u00e8 stato candidato al premio Strega, e ha vinto il Premio Letterario Basilicata."}
{"id": "642480", "revid": "729019", "url": "https://it.wikipedia.org/wiki?curid=642480", "title": "SS-Jagdverband", "text": "Le SS-Jagdverband erano speciali unit\u00e0 di cacciatori di SS, create tra il settembre e il novembre 1944 sotto il comando di Otto Skorzeny.\nNe furono create ben 5 unit\u00e0:\nSS-Jagdverband Mitte.\nQuesta unit\u00e0 fu formata il 10 novembre 1944 e prese parte all'offensiva delle Ardenne sul fronte occidentale.\nPoi verranno inviati sul fronte orientale, sul fiume Oder, contro l'Armata Rossa sovietica.\nNell'aprile del 1945 si ritirava in Austria.\nComandanti furono:\nIl Reparto era strutturato nel seguente modo:\nSS-Jagdverband Nordwest.\nQuesta unit\u00e0 fu formata nel settembre del 1944 dalla preesistente unit\u00e0 di commando della Divisione Brandenburg nota come Jaeger-Battaillon Nordwest.\nNel gennaio 1945 veniva inviata sul fronte orientale, sul fiume Oder, rimanendovi fino al marzo 1945 quando venne fatta ripiegare.\nI suoi comandanti furono:\nIl reparto era strutturato nel seguente modo:\nSS-Jagdverband Ost.\nQuesta unit\u00e0 fu formata nel settembre 1944 da una preesistente unit\u00e0 di commando della Divisione Brandenburg nota come Jaeger-Battaillon Ost.\nPrese parte all\"'Operazione Brauner B\u00e4r\", d'appoggio ai guerriglieri ucraini del movimento di Stepan Bandera contro l'Armata Rossa.\nIn localit\u00e0 Hohensalza vicino a Posen l'unit\u00e0 verr\u00e0 completamente distrutta, anche se qualche scampato riparer\u00e0 sui monti al confine tra la Cecoslovacchia e la Polonia.\nSuoi comandanti furono:\nIl reparto era strutturato nel seguente modo:\nSS-Jagdverband Sudost.\nQuesta unit\u00e0 fu formata nel settembre 1944 da una preesistente unit\u00e0 di commando della Divisione Brandenburg nota come Streifkorps Karpaten.\nOperer\u00e0 soprattutto nei Carpazi, in Ungheria, in Jugoslavia e in Austria.\nSuoi comandanti furono:\nIl reparto era strutturato nel seguente modo:\nSS-Jagdverband Sudwest.\nQuesta unit\u00e0 fu formata nel settembre 1944 da una preesistente unit\u00e0 di commando della Divisione Brandenburg nota come Streifkorps Sudfrankreich.\nOperer\u00e0 soprattutto contro i partigiani italo-francesi fino al gennaio 1945, quando si ritirer\u00e0 in Austria per arrendersi agli statunitensi.\nSuo comandante fu l'SS-Hauptsturmfuhrer Gerlach.\nIl reparto era strutturato nel seguente modo:"}
{"id": "642481", "revid": "1305772", "url": "https://it.wikipedia.org/wiki?curid=642481", "title": "Carambola", "text": ""}
{"id": "642482", "revid": "767487", "url": "https://it.wikipedia.org/wiki?curid=642482", "title": "Scommessa con la morte", "text": "Scommessa con la morte (\"The Dead Pool\") \u00e8 un film del 1988 diretto da Buddy Van Horn, quinto e ultimo episodio della serie dell'ispettore Harry Callaghan.\nTrama.\nL'ispettore Harry Callaghan, sfuggito a una serie di attentati commissionati da un delinquente da lui incarcerato tempo prima, deve vedersela anche con un misterioso killer psicopatico che semina il terrore in citt\u00e0 uccidendo alcuni personaggi famosi, inclusi in una lista di uno strano gioco definito \"Bingo con il morto\".\nIn questo lugubre gioco vince chi, entro un certo limite di tempo, nella propria lista predefinita annoverer\u00e0 il maggior numero di morti. L'autore \u00e8 un noto regista di film dell'orrore, Peter Swan, che aveva ideato il gioco allo scopo di scommetterci sopra con la sua troupe, e nella lista appare anche il nome di Callaghan, che ovviamente non gradisce. La prima vittima \u00e8 Johnny Squares, un cantante rock tossicodipendente che stava lavorando proprio con Swan, poi una critica cinematografica e un noto show-man. Gli indizi ricondurrebbero proprio a Swan come l'esecutore degli efferati omicidi, anche perch\u00e9 a volte eseguiti in modo spettacolare. Callaghan, per\u00f2, dopo un'accurata indagine, coadiuvato anche da una giornalista televisiva da lui inizialmente respinta per essere stata un po' troppo invadente, giunger\u00e0 non senza rischi personali a smascherare ed eliminare il vero colpevole: un fan di Peter Swan e dei suoi film, affetto da schizofrenia, in cura in un ospedale in passato per avere a lungo tormentato il regista.\nCameo.\nNella scena del funerale, tra i partecipanti alla funzione c'erano come comparse i componenti dei Guns N' Roses, Axl Rose, Slash e gli altri membri del gruppo, la cui canzone \"Welcome to the jungle\" compare ripetutamente nel film."}
{"id": "642483", "revid": "633110", "url": "https://it.wikipedia.org/wiki?curid=642483", "title": "Glisenti Modello 1910", "text": "La Glisenti Modello 1910 \u00e8 una pistola semiautomatica italiana della prima guerra mondiale e seconda guerra mondiale.\nNonostante fosse considerata costosa, complicata da costruire e non scevra di difetti, la Mod. 1910 si dimostr\u00f2 un'arma eccellente e semplice da maneggiare. Esteticamente simile alla Luger P-08 Tedesca, fu simpaticamente chiamata \"la Luger dei poveri\".\nStoria.\nL'arma deriva da un brevetto dell'ufficiale di artiglieria del Regio Esercito Abiel Bethel Revelli (progettista anche dell'omonima mitragliatrice realizzata dalla FIAT) in calibro 7,65 mm Glisenti, una cartuccia simile al 7,65 \u00d7 21 mm Parabellum ma con bossolo di forma leggermente diversa e carica di poco inferiore. Il brevetto fu acquistato nel 1905 dalla Societ\u00e0 Siderurgica Glisenti di Villa Carcina, in Val Trompia ed una prima versione, chiamata Pistola automatica Glisenti venne acquistata per gli ufficiali del Regio Esercito. L'arma \u00e8 conosciuta informalmente anche come Glisenti Mod. 1906.\nSuccessivamente il 7,65 venne ritenuto inadatto all'uso militare e, quando venne indetta dal governo italiano una gara per dotare le forze armate, per la prima volta, di una pistola semiautomatica, tra le specifiche venne imposto il calibro 9 mm. Ci\u00f2 indusse la MBT (Societ\u00e0 Metallurgica Bresciana gi\u00e0 Tempini), che aveva rilevato la sezione armi della Glisenti, a partecipare modificando la Mod. 1906 per il nuovo calibro. Ovviamente la struttura della pistola ed in particolare il sistema di chiusura a blocchetto rotante, nati per un calibro inferiore, mal sopportavano le pressioni generate dalla cartuccia da 9 mm Parabellum. Per evitare di riprogettare l'arma, la soluzione della MBT fu quella di depotenziare la cartuccia a parit\u00e0 di dimensioni di bossolo e proiettile, creando di fatto una nuova munizione ad hoc, la 9 \u00d7 19 mm Glisenti. Le forze armate, forse pi\u00f9 interessate al peso del proiettile che alla gittata utile scelsero proprio quest'arma, che cos\u00ec risult\u00f2 vincitrice su altri marchi di notevolissima caratura, quali Luger, Mannlicher e Colt. Fu adottata con la denominazione ufficiale di Pistola automatica modello 1910, anche se sar\u00e0 conosciuta come Glisenti Mod. 1910, nonostante fosse prodotta dalla MBT.\nLa Mod. 1910, insieme alla Ruby acquistata in Spagna durante la Grande Guerra, sostitu\u00ec (in parte) nelle armerie del Regio Esercito, della Regia Marina e dei Reali Carabinieri i vecchi revolver Bodeo Mod. 1889 e la Mauser Mod. 1899 Regia Marina. Ebbe il battesimo del fuoco con la guerra italo-turca del 1911, dove la delicatezza della meccanica e la sensibilit\u00e0 allo sporco spinsero la Regia Marina ad adottarne la versione semplificata ed irrobustita Brixia Mod. 1913. Il Regio Esercito ne inizi\u00f2 la sostituzione con la Beretta Mod. 15 gi\u00e0 durante la Prima guerra mondiale. La Glisenti serv\u00ec comunque nelle truppe sedentarie e di seconda linea fino a tutta la seconda guerra mondiale.\nCaratteristiche.\nLa canna \u00e8 in acciaio, esternamente troncoconica e con anima a 6 righe destrorse con passo di 250 mm; essa \u00e8 avvitata al carrello, in ferro, che sul dorso, subito dietro alla filettatura, presenta una finestra d'espulsione larga quanto il carrello stesso. Esso ospita internamente l'otturatore, squadrato e sporgente posteriormente con due alette zigrinate (che facilitano la presa). Sulla superficie superiore dell'otturatore si trova l'estrattore a gancio, internamente il percussore attivato dalla stessa molla di recupero e lateralmente le scanalature longitudinali che vengono intercettate da un traversino passante, inserito nella parte posteriore del carrello, che ne limita il movimento e contrasta la molla di recupero.\nLa slitta del carrello si inserisce su due guide del fusto; questo presenta, dall'avanti all'indietro, il gruppo di scatto con il grilletto ed il suo ponticello rotondo; l'espulsore che a caricatore esaurito viene sollevato dall'elevatore e funge quindi da hold open bloccando il carrello in apertura; il blocco rotante per il ritardo di apertura munito di dente e molla a lamina. Il castello \u00e8 asimmetrico, poich\u00e9 il lato sinistro \u00e8 formato da una cartella di smontaggio, fissata posteriormente da un dente ed anteriormente da una vite godronata; questo, se da una parte offre un comodo accesso alla meccanica interna, dall'altra indebolisce l'arma, soprattutto a livello del blocchetto rotante che cos\u00ec \u00e8 imperniato solo sul lato destro, mentre a sinistra esso pu\u00f2 fare forza solo su un incavo sulla cartella. Il calcio ha due guancette in ebanite con impresso lo stemma sabaudo che si rivelarono estremamente fragili, tanto che nel 1912 ne fu avviata la sostituzione con quelle in legno di noce senza stemma; la guancetta sinistra \u00e8 incastrata sulla coccia del calcio e sulla cartella apribile, mentre quella di sinistra si rimuove con l'apposita chiave/cacciavite (che serve anche allo smontaggio dell'otturatore) custodito nel calcio. Sul lato sinistro dell'impugnatura si trovano superiormente il pulsante zigrinato della leva sgancio otturatore ed inferiormente quello per lo sgancio del caricatore, mentre sotto alla guancetta \u00e8 fissato il piccolo cacciavite di smontaggio; sul bordo posteriore infine \u00e8 ricavato per fresatura il porta-correggiolo. Il caricatore \u00e8 in lamiera d'acciaio ed ospita 7 cartucce su un'unica fila; lateralmente, dalle ampie fenestrature, delle zigrinature permettono di afferrare ed abbassare l'elevatore per facilitare la ricarica. Le mire sono metalliche, fisse, costituite da un mirino inserito a coda di rondine sulla volata e la tacca di mira ricavata dal vivo del dorso del carrello. \nLa Mod. 1906 in 7,65, oltre al calibro minore e quindi alla capacit\u00e0 del caricatore di 8 colpi invece che 7, differisce dalla sua erede per la canna, pi\u00f9 snella, pi\u00f9 lunga e con l'anima a sole 4 righe; inoltre la finestra d'espulsione \u00e8 pi\u00f9 piccola e diversamente sagomata; sulle guancette manca lo stemma sabaudo e la sicura si trova sul lato sinistro del carrello.\nL'arma \u00e8 munita di due sicure manuali: una prima \u00e8 costituita da un cilindretto cavo avvitato in fondo all'otturatore e sporgente da questo con una chiavetta a farfalla con due alette zigrinate; in posizione di fuoco le due alette della farfalla sono in posizione orizzontale; ruotandole in senso antiorario di circa 45\u00b0, un dente va ad impegnare un intaglio sulla guida, bloccando cos\u00ec il percussore in posizione armata. La seconda sicura \u00e8 costituita da una lunga leva zigrinata sulla parte anteriore del calcio che, se l'arma non \u00e8 saldamente impugnata, blocca il grilletto.\nLe prestazioni balistiche della cartuccia 9 mm Glisenti si rivelarono non soddisfacenti; inoltre, essendo questa cartuccia meccanicamente indistinguibile dalle ben pi\u00f9 potenti munizioni tipo 9 mm Parabellum, lo scambio delle due munizioni poteva provocare la distruzione della pistola ed il ferimento dell'operatore.\nAzione.\nLa Mod. 1910 \u00e8 adotta percussore lanciato ed un sistema di apertura a corto rinculo originale brevettato da Abiel Bethel Revelli. Arretrando l'otturatore e rilasciandolo, grazie alla molla di ritorno, viene camerata la prima cartuccia del caricatore ed il dente di arresto sul lato sinistro della testa del percussore viene intercettato dalla leva di scatto della catena di scatto. Il ritardo di apertura dell'otturatore \u00e8 ottenuto dal blocchetto rotante: questo \u00e8 imperniato sul castello e con un grosso dente verticale ingrana un incavo fresato sotto all'otturatore e lo blocca; posteriormente il dente viene contrastato da una superficie verticale del carrello. Quando il grilletto, agendo sulla leva di scatto dente di scatto, causa il rilascio del percussore, la cartuccia esplode; il blocco canna/carrello rincula solidale con l'otturatore per 8 millimetri, poich\u00e9 il dente ruota incuneato tra di essi, tenendoli uniti; dopo una rotazione di 45\u00b0 circa, il dente si abbassa abbastanza da perdere il contatto con l'incavo dell'otturatore. A questo punto il carrello con la canna viene bloccato da un rilievo del castello e viene riportato in batteria dalla sua molla di ritorno, presente sotto alla culatta; l'otturatore invece \u00e8 libero di continuare la sua corsa retrograda, espellendo il bossolo spento e riarmando il percussore; poi, richiamato dalla sua molla di ritorno, camera una nuova cartuccia ed il blocchetto con il dente ruota in senso inverso ripristinando la chiusura."}
{"id": "642484", "revid": "196390", "url": "https://it.wikipedia.org/wiki?curid=642484", "title": "Laura V. Bleediotie", "text": ""}
{"id": "642485", "revid": "729019", "url": "https://it.wikipedia.org/wiki?curid=642485", "title": "Strada europea E05", "text": "La E05 (o E5) \u00e8 una strada europea di classe A e, come si evince dal numero, una dorsale nord-sud (nel dettaglio, si tratta della dorsale nord-sud pi\u00f9 occidentale). La E05 collega Greenock in Scozia con la Francia per poi spingersi in Spagna fino ad Algeciras.\nTra le principali citt\u00e0 attraversate ci sono Glasgow, Birmingham, Parigi, Bordeaux, Madrid e Siviglia.\nCome tutte le altre strade europee, la E05 non \u00e8 segnalata nel Regno Unito, mentre in Francia e Spagna viene segnalata in addizione alla numerazione nazionale.\nLa M6 Toll fornisce una strada alternativa nell'area di Birmingham.\nLa E05 si interrompe sul canale della Manica tra Southampton e Le Havre in Francia. Non esiste una linea di traghetti tra le due localit\u00e0, ma solo dalla vicina Portsmouth verso Le Havre.\nLa N182 \u00e8 usata come deviazione della A131 attraverso la Senna.\nTra Cadice e Algeciras la strada nazionale N-340 \u00e8 in via di elevazione ad autostrada A-48."}
{"id": "642486", "revid": "1632387", "url": "https://it.wikipedia.org/wiki?curid=642486", "title": "Banda Bassotti (gruppo musicale)", "text": "La Banda Bassotti \u00e8 una band ska punk formatosi nel 1987 a Roma. Sono conosciuti per le loro canzoni generalmente antifasciste e politicamente impegnate.\nStoria.\nLa Banda Bassotti nasce nel 1981 nei cantieri romani dove un gruppo di ragazzi inizia a organizzare iniziative di solidariet\u00e0 nei confronti di popoli oppressi come quello palestinese, quello nicaraguense o quello salvadoregno con la costruzione di scuole e alloggi. Nel 1987 i ragazzi decidono di formare all'interno di questa \"Brigata di Lavoro\", una band musicale che si ispirasse ai grandi gruppi punk rock e ska socialmente impegnati, \"in primis\" i The Clash ed i The Specials. Nel 1991 insieme ad altri gruppi della scena romana partecipano come protagonisti al progetto \"Balla e difendi\", dove la Banda contribuisce con i pezzi \"Sveglia\" e \"All Are Equal for the Law\". Dopo il successo di questi primi pezzi la Banda Bassotti decide di incidere un album: \"Figli della stessa rabbia\", contraddistinto dall'appartenenza alla classe operaia e alle sue lotte sociali e dal distacco dal sistema politico corrotto italiano; temi cari alla Banda Bassotti presenti in tutti i loro album sempre socialmente impegnati. La maggior parte dei testi \u00e8 scritta e musicata da Angelo \"Sigaro\" Conti. Sigaro partecip\u00f2 attivamente alla costruzione di una scuola nella citt\u00e0 di MuiMui in Nicaragua e si impegn\u00f2 personalmente nella raccolta di fondi con iniziative molte delle quale organizzate dall'amico anarcosocialista Claudio Agostini, detto \"Claudione\".\nNel 1994 esce il mini CD \"Bella ciao\", il quale verr\u00e0 suonato insieme ai pezzi precedenti in Salvador in occasione delle prime elezioni libere dopo undici anni. Nel 1995 la band si trasferisce per due settimane nei Paesi Baschi dove con l'assistenza tecnica di Kaki Arkarazo, tecnico del suono e chitarrista dei Negu Gorriak, incidono un nuovo album: \"Avanzo de cantiere\". Da quest'album Kaki Arkarazo diventa il tecnico ufficiale della banda, tutti i dischi e i maggiori concerti in giro per il mondo lo vedranno protagonista al mixer e alla produzione. Dopo l'incisione di questo album la Banda Bassotti parte per un tour che la porter\u00e0 a suonare in numerose citt\u00e0 italiane e spagnole. Nel 1996 per difficolt\u00e0 a conciliare il lavoro in cantiere e concerti, e date le difficolt\u00e0 economiche a portare avanti questo progetto di musica-solidale, la Banda Bassotti decide di sciogliersi.\nNel 2001 la Banda Bassotti torna insieme per festeggiare con i Negu Gorriak la vittoria nel processo che vedeva la band basca imputata. La Banda Bassotti ritorna sulla scena con una nuova sezione fiati formata da alcuni ragazzi dei Ramiccia (band composta da una nutrita sezione di fiati) e il 17 marzo 2001 registra dal vivo al Centro sociale \"Villaggio Globale\" di Roma, davanti a novemila persone, il suo nuovo album \"Un altro giorno d'amore\": un doppio CD \"live\". Tornata prepotentemente sulla scena, la Banda decide di partire per un tour mondiale che la porter\u00e0 a suonare dal Giappone alla Germania.\nA marzo del 2002 esce il nuovo album \"L'altra faccia dell'impero\", seguito nel 2003 da \"As\u00ed es mi vida\", album in cui la Banda ri-arrangia alcune canzoni storiche di lotta di tutto il mondo.\nNel 2004 la Banda Bassotti torna in studio per incidere \"Amore e odio\", un nuovo album che vede il solito ska mischiarsi con un rock pi\u00f9 melodico rispetto al punk grezzo ma efficace degli album precedenti. Nel 2006 esce l'album: \"Vecchi cani bastardi\", un album che rende omaggio ai Los Fabulosos Cadillacs e ai Clash con una \"cover\" molto ben riuscita di \"Revolution Rock\" e che affronta i temi pi\u00f9 ricorrenti della politica italiana come la linea TAV. Nel 2008 esce \"Viento, lucha y sol\", decimo album della band che contiene un \"cover\", \"El Hijo del Pueblo\", del grande Jos\u00e9 Alfredo Jim\u00e9nez. Nel 2010 La Banda Bassotti annuncia l'uscita del doppio \"live\" \"Check Point Kreuzberg - Live at SO36 - Berlin\", registrato a Berlino il 5 dicembre 2009.\nA seguito dello scoppio della guerra del Donbass in Ucraina, il gruppo si \u00e8 schierato a favore delle due repubbliche popolari insorte contro le autorit\u00e0 di Kiev. La band ha organizzando raccolte di fondi e beni di prima necessit\u00e0 che hanno poi devoluto a scuole e associazioni locali durante la campagna di sostegno internazionalista dal nome \"Carovana Antifascista\" che si \u00e8 svolta a partire dal 2015 sui territori colpiti dalla guerra. Il gruppo \u00e8 stato accolto calorosamente dalla popolazione e dalle milizie, in particolare dalla Brigata Prizrak.\nNel 2018 \u00e8 deceduto uno degli storici membri della band, Angelo Conti detto \"Sigaro\".\nAggressioni.\nPer il loro impegno politico, i loro concerti sono stati pi\u00f9 volte oggetto di aggressioni di matrice neofascista. L'evento che ha fatto pi\u00f9 scalpore \u00e8 avvenuto il 28 giugno 2007 poco dopo il termine di un loro concerto nei pressi di Villa Ada a Roma, dove un nutrito gruppo di giovani di estrema destra ha fatto irruzione tra la folla inneggiando al duce e ferendo con bastoni e armi da taglio due spettatori, ricoverati successivamente per le ferite riportate. Il 22 luglio 2007 a Oriolo Romano durante un loro concerto al Muso Music Festival c'\u00e8 stato un tentativo di aggressione di un gruppo di giovani di estrema destra, prontamente sventato dalle forze dell'ordine presenti sul posto."}
{"id": "642487", "revid": "1305772", "url": "https://it.wikipedia.org/wiki?curid=642487", "title": "Suffolk (disambigua)", "text": "Luoghi:\nAltro:"}
{"id": "642491", "revid": "486946", "url": "https://it.wikipedia.org/wiki?curid=642491", "title": "Mattathias", "text": ""}
{"id": "642497", "revid": "124085877", "url": "https://it.wikipedia.org/wiki?curid=642497", "title": "Fabio Alberto Roversi Monaco", "text": "Ha ricoperto la carica di Magnifico rettore dell'Universit\u00e0 di Bologna.\nBiografia.\nIl 28 febbraio 1962 consegue la laurea in Giurisprudenza presso l'Universit\u00e0 di Bologna, nel 1967 consegue la libera docenza.\nDal 1969 al 1972 \u00e8 professore di Diritto Pubblico presso la facolt\u00e0 di Scienze Politiche, diventa professore straordinario il 1\u00ba novembre 1972.\nIl 1\u00ba novembre 1974 viene trasferito alla facolt\u00e0 di Giurisprudenza come professore di Diritto Costituzionale e di Diritto Amministrativo dal 1977.\nDal 1973 al 1978 \u00e8 membro del Consiglio di Amministrazione dell'Universit\u00e0 di Bologna e dal 1978 \u00e8 stato direttore della Scuola di Specializzazione in Studi sull'Amministrazione Pubblica (SPISA) dell'Universit\u00e0 di Bologna (fino al 1997 e ancora dal 2000 al 2006), nell'ambito della quale promuove corsi di perfezionamento per Giuristi d'Impresa e in Diritto Sanitario.\nMagnifico rettore dell'Universit\u00e0 di Bologna dall'anno accademico 1985/1986 al 31 ottobre 2000, sostituito a tale incarico dopo questa data dal prof. Pier Ugo Calzolari. \u00c8 stato insignito dell'Ordine della Minerva dall'Universit\u00e0 degli Studi \"Gabriele d'Annunzio\".\nAmministratore delegato della Treccani, nel 2002-2003 riusc\u00ec a terminare la prima met\u00e0 del dizionario biografico degli italiani, in vista delle celebrazioni del 150\u00ba Anniversario dell'Unit\u00e0 d'Italia. In tale occasione, intervenne personalmente al convegno del Grande Oriente d'Italia, tenutosi il 25 ottobre 2009 nelle vicinanze di San Giovanni in Monte (Bologna).\nMembro del cda di Telecom Italia Media e di Alleanza Toro SpA, da presidente della fondazione Carisbo, nel 2011 entra a far parte del cda di Mediobanca. \u00c8 stato presidente del Mandarin Capital partners, fondo private equity da 1,2 miliardi di euro e strumento di elezione nell'interscambio commerciale fra Italia e Cina.\nDal 2013 \u00e8 vicepresidente della Banca IMI. Dal 2014 al 2016 \u00e8 stato presidente del consorzio Almalaurea e della connessa societ\u00e0 a responsabilit\u00e0 limitata.\nNel dicembre 2020 \u00e8 indagato per evasione fiscale in qualit\u00e0 di \"amministratore di Mandarin Capital Management sa\" .\nAppartenenza alla massoneria.\nFabio Alberto Roversi Monaco figura fra gli affiliati alla massoneria, secondo quanto riportato, alla fine degli anni '80, da un rapporto della DIGOS sulle Logge massoniche bolognesi. La Loggia \u201cZamboni-De Rolandis\u201d di cui Fabio Roversi Monaco faceva parte, apparteneneva al Grande Oriente d'Italia, era costituita solo da professori universitari, e era stata inquisita e segnalata alla commissione Anselmi sulla P2 con l\u2019accusa di essere \u201ccoperta\u201d.\nCollegamenti esterni.\nLapide del Rettore Fabio Roversi Monaco a Bologna in Via Azzo Gardino n. 19, 2000\nGenus Bononiae. Musei a Bologna. Intervista a Fabio Alberto Roversi Monaco"}
{"id": "642500", "revid": "124219811", "url": "https://it.wikipedia.org/wiki?curid=642500", "title": "Lavoro parasubordinato", "text": "Con lavoro parasubordinato si indica, nel diritto del lavoro italiano, un tipo di lavoro che presenta caratteristiche intermedie tra quelle del lavoro subordinato e quelle del lavoro autonomo.\nL'istituto ha avuto una propria disciplina dopo l'emanazione del d.lgs. 10 settembre 2003 n. 276, recante attuazione delle deleghe in materia di occupazione e mercato del lavoro, di cui alla legge 14 febbraio 2003, n. 30.\nDal 25 giugno 2015, con la soppressione delle collaborazioni a progetto (co.co.pro.), la forma in vigore di lavoro parasubordinato, per antonomasia, \u00e8 concretizzata dalle \ncollaborazioni coordinate e continuative (co.co.co.). In realt\u00e0, a questa occorrerebbe aggiungere la collaborazione permanente, per un solo committente, di un lavoratore autonomo ovvero le cosiddette \"false partita iva\".\nEvoluzione normativa.\nIl Codice Civile.\nIl Codice civile italiano distingue in modo preciso il prestatore di lavoro subordinato - che, ai sensi dell'art. 2094, opera \"alle \"dipendenze\" o sotto la \"direzione\" dell'imprenditore\" - dal contratto d'opera, proprio invece del lavoratore autonomo, il quale, come recita l'art. 2222, \"si obbliga a compiere... un'opera o un servizio, con lavoro prevalentemente proprio e senza vincolo di subordinazione\". Questa dicotomia \u00e8 poi arricchita dall\"'appalto\", in cui l'obbligo di compiere un'opera o un servizio \u00e8 assunto da una parte \"con \"organizzazione\" dei mezzi necessari e con gestione a \"proprio rischio\" (art. 1655), ossia, secondo la \"communis opinio\", nell'ambito di un'attivit\u00e0 di impresa appaltatrice.\nRestano quindi fuori del Libro V del Codice, se non addirittura da qualsiasi disciplina legale, tutti quei rapporti di lavoro che sono estranei ai modelli economici recepiti, e in certa guisa contrapposti, dal legislatore del 1942: l'industria fordista da un lato, dall'altro la galassia delle botteghe e gli studi professionali. Soltanto il contratto di agenzia riceve una propria disciplina, all'interno del Libro IV: secondo l'art. 1742, con esso \"una parte assume stabilmente l'incarico di promuovere, per conto dell'altra, verso retribuzione, la conclusione di contratti in una zona determinata\"\".\nIn questa definizione vediamo rispecchiata la caratteristica peculiare del lavoro parasubordinato, ossia la compresenza di subordinazione e autonomia. Nessun dubbio che la conclusione dei contratti sia un'attivit\u00e0 che non si pu\u00f2 svolgere \"a catena di montaggio\": l'agente, al pari del mandatario e del commissionario, deve godere di una certa autonomia negoziale. E, tuttavia, diversamente da questi, egli si \u00e8 assunto un incarico \"stabile\": la sua prestazione in favore del preponente - che, di norma, sar\u00e0 un'impresa commerciale - fa parte di un rapporto destinato a durare. Perci\u00f2, il preponente avr\u00e0 tutto l'interesse a prevedere, nel contratto, forme di controllo sull'attivit\u00e0 dell'agente e di verifica dei risultati.\nDalla riforma del 1973 alla \"Legge 30\".\nLa definizione originaria lascia alcuni dubbi:\nQueste domande, pressoch\u00e9 ignorate dal legislatore del 1942, riassumono il senso e il problema sempre aperto del lavoro \"parasubordinato\": individuare le situazioni concrete che, pur non rientrando nella subordinazione vera e propria, richiedono, oggettivamente, l'applicazione di (alcune) forme di tutela proprie di quella.\nNon a caso, il legislatore riconosce questo genere di rapporti e ne fornisce la \"reductio ad unum\" proprio con la legge 11 agosto 1973, n. 533, meglio nota come \"riforma del processo del lavoro\". L'art. 409 c.p.c., enumerando le controversie sottoposte al nuovo rito - considerato mirabile strumento di giustizia sociale - vi comprende anche i \"rapporti di agenzia, di rappresentanza commerciale e altri rapporti di \"collaborazione\" che si concretino in una \"prestazione\" d'opera \"continuativa e coordinata\", prevalentemente \"personale\", anche se non a carattere subordinato\" (ivi, n.3).\nOrbene, mentre gli agenti e i rappresentanti di commercio sono stati disciplinati dalla legge 3 maggio 1985, n. 204, il vasto settore delle collaborazioni coordinate e continuative (co.co.co.), come ben presto prese a chiamarle la prassi, rimase sprovvisto di una disciplina legale (con l'eccezione, pur non trascurabile, della previdenza): per questo \u00e8 sorta l'abitudine di parlarne come di lavori o contratti \"atipici\", spesso con una connotazione negativa.\nProprio a questa atipicit\u00e0 (normativa, non sociologica) ha inteso ovviare il legislatore, con il d.lgs. 276/2003 (cd. \"Legge 30\"), che, all'art. 61, introdusse il contratto a progetto come tipo contrattuale dei rapporti di co.co.co., diversi dall'agenzia e dalla rappresentanza di commercio.\nLa prassi, quindi, ha coniato per tali rapporti la nuova sigla di \"co.co.pro.\" (collaborazioni a progetto). Ad ogni modo le collaborazioni co.co.co. sono ancora in vigore e la legge sopraccitata ha regolamentato l'ambito applicativo.\nLa posizione della giurisprudenza.\nLa problematicit\u00e0 della definizione di lavoro parasubordinato cui sopra si accennava \u00e8 ben presente nella giurisprudenza, di legittimit\u00e0 come di merito.\nLa Cassazione, con sentenza n. 17564 del 1\u00ba settembre 2004, afferm\u00f2 la rilevanza esclusivamente processuale del \"lavoro autonomo cosiddetto parasubordinato\". Da ci\u00f2 deriva una maggior attenzione nel tratteggiare la linea di demarcazione tra lavoro subordinato e lavoro parasubordinato, posto che la qualificazione della fattispecie concreta ha delle precise conseguenze sul piano del diritto sostanziale da applicare.\nLa giurisprudenza ha perci\u00f2 individuato una serie di indici esteriori, dalla cui presenza fa discendere la sussunzione del rapporto sotto la fattispecie di lavoro subordinato, ricorrendo altrimenti alla figura del lavoro autonomo parasubordinato.\nCos\u00ec si \u00e8 affermato che, pur dietro a relazioni formalmente riconducibili a una collaborazione autonoma, si celano rapporti di lavoro subordinato perch\u00e9 caratterizzati dalla osservanza di un vincolo di orario di lavoro legato alla chiusura dei locali, dall'assoggettamento al potere direttivo e disciplinare del datore di lavoro, dal versamento a cadenze fisse della retribuzione, dalla propriet\u00e0 degli strumenti di lavoro in capo al datore di lavoro, e dall'assenza di rischio (cfr. Cassazione, 4 febbraio 2002, n. 1420).\nAl riguardo, si deve inoltre rammentare come \"l'assoggettamento alle altrui direttive rappresenta l'elemento tipico al quale bisogna riferirsi\" (Cass., 19 novembre 1998, n. 11711).\nCaratteristiche.\nIl lavoratore parasubordinato \u00e8 una figura a met\u00e0 strada tra il subordinato e l'autonomo. Non \u00e8 sottoposto a vincolo gerarchico bens\u00ec \u00e8 gestito in forma coordinata e, spesso, inserita nell'organizzazione dell'imprenditore committente. Rientra in queste forme di collaborazione autonoma il contratto di collaborazione a progetto, detto Co.Co.Pro il quale ha sostituito (a parte alcuni casi specificatamente previsti dalla legge) il precedente contratto di collaborazione coordinata e continuativa, detta Co.Co.Co, ma che, a seguito del Jobs Act, sono stati aboliti (i Cocopro) e restano dunque solo i cococo per limitati casi di utilizzo; esistono altre forme di lavoro parasubordinato.\nIn realt\u00e0, anche il diffuso impiego di addetti, formalmente lavoratori autonomi (in quanto dotati di partita iva) ma utilizzati da un solo committente, \u00e8 una modalit\u00e0 di lavoro parasubordinato. Sebbene nato e diffuso nel mondo delle libere professioni e del terziario avanzato, questa modalit\u00e0 si \u00e8 estesa anche negli altri settori.\nAnche l'associazione in partecipazione \u00e8 una modalit\u00e0 di lavoro parasubordinato.\nInoltre, anche l'accordo collettivo nazionale della specialistica ambulatoriale, rinnovato nel 2015, al comma 2 dell'articolo 2 fa riferimento a questa forma di rapporto lavorativo definendo che \"gli specialisti ambulatoriali, i veterinari ed i professionisti esercitano un\u2019attivit\u00e0 convenzionale operante in regime di parasubordinazione nell\u2019ambito dell\u2019organizzazione del SSN per il perseguimento delle finalit\u00e0 dello stesso SSN.\""}
{"id": "642504", "revid": "26891", "url": "https://it.wikipedia.org/wiki?curid=642504", "title": "Mauser C/96", "text": ""}
{"id": "642507", "revid": "219110", "url": "https://it.wikipedia.org/wiki?curid=642507", "title": "MPC5xx", "text": "Gli MPC5xx sono una famiglia di microprocessori con set di istruzioni PowerPC a 32 bit sviluppato per il mercato embedded. Questi processori sono disponibili a frequenza comprese tra i 40 e i 66 MHz e solitamente sono utilizzati nelle automobili. Sono considerati dei microcontrollori dato che hanno una microarchitettura inusuale. Non hanno MMU, hanno una SRAM integrata nel chip e un'ampia memoria flash a bassa latenza sempre integrata nel chip.\nCaratteristiche.\nLe periferiche incluse nei processori sono molto varie ma di frequente includono un convertitore analogico digitale (QADC) una unit\u00e0 di temporizzazione (TPU), un gestore di porte seriali, UART o GPIO (QSMCM). La famiglia MPC5xx deriva dalla famiglia PowerQUICC ma a differenza di questa utilizza un'architettura Harvard a singolo core. A differenza della famiglia 8xx la famiglia 5xx ha un'unit\u00e0 FPU. Fin dai primi modelli la famiglia \u00e8 stata dotata di cache istruzioni e negli integrati recenti il processore integra un'ampia memoria NOR flash con bassa latenza verso il core. Le versioni a basso costo omettono la memoria flash dato che la sua integrazione richiede moltissimi transistor e quindi incrementa sensibilmente il costo di produzione. Molti programmi per automazione e per il controllo sono formati da loop molto lunghi che spesso non stanno nella cache del processore e quindi la disponibilit\u00e0 di una rapida SRAM accessibile in un solo ciclo di clock migliora sensibilmente le prestazioni del processore. L'accesso alla memoria estera invece risulta molto lento dato che questi sistemi normalmente non sono dotati di ampi bus funzionanti a frequenze elevate dato che il gestore della memoria non \u00e8 molto avanzato e comunque per lo sviluppo di un bus ad elevate prestazioni complicherebbe il progetto delle schede madri senza offrire miglioranti nella maggior parte delle applicazioni. La semplicit\u00e0 del controller della memoria ha inoltre reso la famiglia di processori relativamente comune tra gli hobbisti che apprezzano la semplicit\u00e0 di collegamento della memoria."}
{"id": "642508", "revid": "337", "url": "https://it.wikipedia.org/wiki?curid=642508", "title": "Paul-Henri Dietrich d'Holbach", "text": ""}
{"id": "642514", "revid": "26891", "url": "https://it.wikipedia.org/wiki?curid=642514", "title": "Polikarpov U-2", "text": ""}
{"id": "642517", "revid": "1762097", "url": "https://it.wikipedia.org/wiki?curid=642517", "title": "Schneider", "text": "Onomastica.\nSchneider \u00e8 un cognome molto diffuso in Germania. Significa \"sarto\". Tradotto letteralmente significa \"colui che taglia\", dal verbo \"Schneiden\", tagliare."}
{"id": "642522", "revid": "337", "url": "https://it.wikipedia.org/wiki?curid=642522", "title": "Paul Heinrich Dietrich von Holbach", "text": ""}
{"id": "642528", "revid": "287204", "url": "https://it.wikipedia.org/wiki?curid=642528", "title": "R\u0101va\u1e47a", "text": "Nella mitologia induista, (devanagari \u0930\u093e\u0935\u0923) fu il re che ebbe il compito di salvare Lanka dal dominio tirannico di Kewura, ed il principale avversario di R\u0101ma, come narrato nel poema epico .\nVita.\nInfanzia.\nTempo prima che nascesse Lanka era divisa in tre \"distretti\": Yakkah Gothraya, Nagah Gothra e Devah Gothra. era un popolo combattente che non aveva paura di nulla, dal nome Yakkah che vuol dire mostro; era comandato dal re Sumali, un re saggio e abile in battaglia che regnava con l'aiuto del saggio sacerdote-veggente Pulashthi Rishi che viveva nei pressi dell'attuale Polonnaruwa. Sumali era stato costretto a nascondersi dal re Kuwera, che l'aveva battuto e ferito in battaglia e cercava invano il modo di stanarlo e ucciderlo per diventare il nuovo re di Lanka. \n era un popolo mercenario situato tra le sponde del fiume Kelani, attuale Colombo. \n nasce dal saggio e dalla principessa yakkha Pushpoth Katha, figlia di Sumali. \nIl padre di Rakha, Sumali, desidera che ella sposi il pi\u00f9 potente tra gli esseri del mondo mortale, al fine di generare un erede eccezionale che salvi Lanka dal potere malefico inflitto su essa, e a questo scopo ella rifiuta la proposta a causa dell'avanzata et\u00e0 di Vishrawamuni; Pulashthi Rishi \u00e8 convinto che la madre del loro futuro salvatore sia Rakha. Quindi Rakha si mette in cammino verso il palazzo di Vishrawamuni insieme alla sorella Kaikesi, che insiste nell'accompagnarla; durante il tragitto incontrano Malani, figlia del re Maninagah della stirpe Nagah, che per\u00f2 mente sulla sua identit\u00e0 per non destare sospetti sulla sua provenienza. Ella infatti era accorsa sul loro cammino dopo aver saputo che Rakha era la madre prescelta per il futuro sovrano, e Malani non avrebbe lasciato che la stirpe Yakkah prendesse il potere, quindi il suo piano sarebbe stato uccidere Rakha e poi sposare Vishrawamuni e diventare la madre di Ravana. La stirpe Yakkah tuttavia ignora il fatto che Pushpoth Katha, figlia di Sumali e sorella gemella di Kaikesi, sia ancora viva e si nasconda nella foresta; ella infatti era stata allontanata dal palazzo reale fin dalla tenera et\u00e0 affinch\u00e9 la profezia maledetta sul suo conto non si avverasse. Ella aveva vissuto nel territorio Yakkha insieme alla guardia del corpo Katha, che le aveva insegnato a combattere e difendersi abilmente. Pushpoth Katha ad un certo punto aveva deciso che era ora che rivedesse la sua famiglia, quindi ella si era messa in cammino verso la fortezza dove Sumali e tutta la famiglia reale era nascosta dal terribile Kuwera. Nonostante Rakah avesse acconsentito all'unione fra lei e Vishrawamuni, si scopre che lei non sar\u00e0 la madre del salvatore Ravana, ebbene sar\u00e0 Poshpoth Katha a dare alla luce il futuro re, Ravana; tutti questi dettagli vengono a galla quando Poshpoth Katha completamente sfinita arriva al palazzo di Vishrawamuni e viene ricoverata in infermeria, mentre ella si trova priva di sensi Vishrawamuni le fa visita e mentre le tiene la mano percepisce delle sensazioni che gli rivelano che \u00e8 lei la madre di Rawana. Le incombenze sulla nascita del primogenito di Poshpoth Katha sono tante tra cui il auto-proclamato re Kuwera che cerca in tutti i modi di uccidere Poshpoth Katha; ad un certo punto credono fermamente che Poshpoth Katha sia morta perch\u00e9 trovano la sua collana su delle rocce insieme a dei resti carbonizzati. Dopo varie ricerche fatte da Kalanemi, figlio prodigo di Sumali e discepolo di Pulashthi Rishi, attraverso la meditazione, ha delle visioni di Poshpoth Katha dentro ad una grotta circondata da serve. Quando Kalanemi va a chiedere spiegazioni da Pulashthi Rishi, egli gli dice che Poshpoth Katha si trova in una grotta vicino al loro antico palazzo reale insieme a Tadakah, sorella di Sumali anche lei esperta di meditazione, e le sue serve-aiutanti-guerriere. Ciononostante Kalanemi non \u00e8 calmo, si sente che Poshpoth Katha ha bisogno d'aiuto e quindi decide di andare a salvare la sorella. Sumali, saputo che sua figlia \u00e8 ancora viva, esce dal suo nascondiglio nella grotta e attraverso dei passaggi segreti sottoterra riesce a raggiungere Poshpoth Katha, secondi prima che ella dia alla luce Rawana. Nell'antichit\u00e0 i nomi dei sovrani venivano assegnati durante la cerimonia dei nomi, dove i nomi dei neonati venivano decisi da Pulashthi Rishi che sapeva prevedere il futuro; durante quella cerimonia quando Pulashthi Rishi sta per dare il nome Ravana al figlio di Malani, Poloshpoth Katha e Kalanemi appaiono col bambino in braccio. , primogenito della coppia, \u00e8 dunque sia asura che brahmino, e poich\u00e9 nasce con dieci teste viene chiamato \"Dasagriva\" (\"dalle dieci teste\") o \"Dasamukha\" (\"dalle dieci facce\"); avr\u00e0 come fratelli, i due gemelli e _______ , il fratellastro , e la sorellastra .\n comprende che nonostante il carattere aggressivo e arrogante suo figlio ha eccezionali doti di studioso, e si prodiga a insegnargli i Veda e tutti i testi sacri, oltre a tutto ci\u00f2 che serve a uno (la casta militare e reale).\nRe di Lanka.\nA conclusione dei suoi studi, inizia una lunghissima cerimonia di penitenza in onore di Shri , il quale infine gli appare per compensare i suoi sforzi. chiede l'immortalit\u00e0, ma scopre che non gli pu\u00f2 essere concessa, e allora chiede di non poter essere ferito n\u00e9 ucciso da alcun dio o essere celestiale, da alcun demone, serpente o bestia selvaggia; nel suo disprezzo per gli umani non chiede protezione da essi. Brahm\u0101 acconsente, e gli concede anche poteri magici e conoscenza delle armi divine.\nForte del potere ottenuto, si reca dal nonno Sumali, che ha un regno negli Inferi, e si mette alla testa del suo esercito per muovere guerra al fratellastro Kubera, deva del Nord (Lokap\u0101la) e tesoriere degli dei; pur essendo Kubera nato da un precedente matrimonio di , egli aveva sempre volentieri condiviso le sue fortune con i fratellastri, ma pretende da lui il suo intero regno di Lanka, e minaccia di impossessarsene con la forza. Su consiglio del padre, che gli fa notare come essendo egli un essere celestiale non pu\u00f2 vincere contro , in virt\u00f9 della protezione offertagli da Brahm\u0101, Kubera abdica in favore di .\nNonostante la sua ascesa al trono sia illegittima, il suo regno viene descritto come benevolo e positivo; sotto il suo governo Lanka conosce un periodo di grande ricchezze e prosperit\u00e0, e il popolo non soffre mai la fame.\nImperatore dei Tre Mondi.\nDopo la sua conquista di Lanka, incontra Shri sul suo eremo sul monte (oggi Kangrinboq\u00ea, in Tibet). Non sapendo che fosse il monte a lui sacro, infatti, cerca di caricarlo su un carro; , infastidito dalla sua arroganza, spinge gi\u00f9 il monte con un dito, e schiaccia sotto di essa; quando i suoi seguaci lo informano, si pente e compone canzoni in onore del dio, venerandolo a lungo, finch\u00e9 impietosito lo libera dalla sua prigione, e gli concede ulteriore forza e la \"spada di luna\" (\"chandrahas\"), immensamente potente. da parte sua diventa devoto del dio e della sua consorte, che onora con la danza , (una forma di \"stuti\").\nGrazie al nuovo potere appena acquisito, si imbarca in una serie di campagne militari, conquistando regni umani, celesti e demoniaci; avendo unificato l'Oltretomba sotto un unico regno, vi pone sul trono suo figlio Ahiravana. Dopo aver stretto un'alleanza con gli invincibili asura Nivatakavacha e Kalakeya, e dopo aver conquistato un gran numero di regni del mondo mortale, celebrando le dovute cerimonie assume la corona di Imperatore. Quando il fratellastro Kubera lo rimprovera per la sua crudelt\u00e0 , infuriato, muove guerra ai cieli, vincendo in battaglia i deva e umiliando Kubera: avendo assunto il controllo su deva, asura e mortali, si proclama Imperatore dei Tre Mondi.\nAll'inizio del egli ormai domina tutto e tutti, e si dice che possa comandare il sorgere e il tramontare del sole.\nRapporto con le donne.\n dimostra con le donne la stessa arroganza e aggressivit\u00e0 che applica nelle sue conquiste militari; ha diverse mogli, l'ultima delle quali \u00e8 Mandodari, principessa di Mandore, figlia di un asura e di un'apsara, famosa per la sua grazia e la sua saggezza oltre che per la sua bellezza; mantiene inoltre un folto harem, composto dalle donne che ha fatto schiave nelle sue innumerevoli conquiste. Qualunque donna non ceda alle sue lusinghe, la prende con la forza. Due incontri, in particolare, segneranno il suo destino e la sua fine.\nIl primo errore di sar\u00e0 l'essersi invaghito di una fanciulla di nome Vedavati. Egli l'incontra in un eremo, dove ella medita e venera Shri , che desidera incontrare e sposare, ed \u00e8 rapito dalla sua bellezza e dalla sua purezza; ma lei rifiuta le sue attenzioni, e la prende con la forza, rompendo la sua castit\u00e0 e distruggendo il suo sogno di sposare il dio, e la fanciulla si suicida in una pira sacrificale, giurando che sarebbe tornata per causare la sua morte. Secondo la leggenda ella rinascer\u00e0 come S\u012bt\u0101, sposa di R\u0101ma (e quindi di ), e poich\u00e9 egli si invaghir\u00e0 di lei anche in questa forma ne conseguir\u00e0 la sua lotta con l'avatar del dio, e la sua inevitabile sconfitta.\nUn altro suo errore sar\u00e0 l'aver molestato l'apsara Rambha, che si riveler\u00e0 essere stata la promessa sposa del figlio di Kubera; costui lancia perci\u00f2 su di lui una pesante maledizione: se mai prender\u00e0 ancora con la forza una donna, la sua testa cadr\u00e0. Questa maledizione sarebbe il motivo per cui S\u012bt\u0101 riusc\u00ec a rimanere casta anche durante la lunga prigionia (quasi un anno) nel castello di .\nInterpretazioni.\nNel , \u00e8 descritto come un re benevolo col suo popolo, come gi\u00e0 Re Bali, il precedente re dei Tre Mondi, che aveva sconfitto con un suo precedente avatar (V\u0101mana) ma a cui aveva concesso di dominare ancora il mondo in un altro yuga; inoltre \u00e8 ardente devoto di , e a dispetto della sua arroganza \u00e8 un ottimo brahmino. La sua caratterizzazione nel tende a illustrare i pericoli della lussuria e dell'arroganza, pi\u00f9 che una figura di \"cattivo\" in senso assoluto.\nIl concetto di un \"buono\" \u00e8 per\u00f2 fortemente contestata nel mondo induista; presso la setta induista Ayyavazhi del Tamil Nadu, addirittura, incarna il male assoluto, in accordo ai principi della setta, che accanto alle incarnazioni del Bene () ritiene vi siano delle incarnazioni del Male (Kroni) che gli avatar devono combattere.\nAltre tradizioni.\nIl non \u00e8 l'unico testo religioso che parla di ; nel Bh\u0101gavata Pur\u0101\u1e47a, e suo fratello Kumbhakarna sono la reincarnazione di Jaya e Vijaya, custodi dei cancelli di Vaikunta, residenza di , che furono maledetti da dei monaci a cui avevano rifiutato l'ingresso, e reincarnati per la loro insolenza; intervenne per moderare la loro maledizione, e chiese loro se preferissero reincarnarsi sette volte come suoi fedeli o tre volte come suoi nemici. Volendo tornare alle loro mansioni il prima possibile, i due fratelli scelsero la strada pi\u00f9 breve ma pi\u00f9 difficile.\nNella prima rinascita, Jaya e Vijaya rinacquero come Hiranyakashipu e Hiranyaksha, e si incarn\u00f2 come Var\u0101ha e Narasi\u1e43ha e li uccise entrambi; nel Treta Yuga come e Kumbhakarna, e li uccise come R\u0101ma; infine nel Dwapara Yuga, Jaya e Vijaya nacquero come \u015ai\u015bupala e Dantavakra per essere da lui uccisi come Krishna. Dopo le tre rinascite e le tre uccisioni, tornarono al Vaikunta."}
{"id": "642543", "revid": "42081", "url": "https://it.wikipedia.org/wiki?curid=642543", "title": "Socialistische Partij", "text": ""}
{"id": "642551", "revid": "339392", "url": "https://it.wikipedia.org/wiki?curid=642551", "title": "Saadet Partisi", "text": ""}
{"id": "642553", "revid": "17654", "url": "https://it.wikipedia.org/wiki?curid=642553", "title": "Criterion collection", "text": ""}
{"id": "642555", "revid": "486946", "url": "https://it.wikipedia.org/wiki?curid=642555", "title": "Windows Live ID", "text": ""}
{"id": "642556", "revid": "486946", "url": "https://it.wikipedia.org/wiki?curid=642556", "title": "Microsoft Passport", "text": ""}
{"id": "642559", "revid": "486946", "url": "https://it.wikipedia.org/wiki?curid=642559", "title": ".NET Passport", "text": ""}
{"id": "642561", "revid": "1272592", "url": "https://it.wikipedia.org/wiki?curid=642561", "title": "Roberto Ferrari", "text": ""}
{"id": "642564", "revid": "83538", "url": "https://it.wikipedia.org/wiki?curid=642564", "title": "Sultanahmet camii", "text": ""}
{"id": "642567", "revid": "2056951", "url": "https://it.wikipedia.org/wiki?curid=642567", "title": "Procedimento d'ingiunzione", "text": "Il procedimento di ingiunzione \u00e8 un procedimento speciale civile disciplinato dal codice di procedura civile italiano, ed \u00e8 finalizzato ad ottenere soddisfazione delle pretese creditorie. \nPu\u00f2 concludersi con un atto detto decreto ingiuntivo che costituisce titolo esecutivo.\nLa dottrina (ed in particolare Giuseppe Chiovenda) qualifica il procedimento di ingiunzione quale accertamento con prevalente funzione esecutiva, giacch\u00e9 esso mira appunto ad assicurare la rapida formazione del titolo esecutivo.\nStoria.\nStoricamente, esso discende dal procedimento monitorio del diritto comune, e infatti, talvolta, lo si trova indicato anche con tale nome (soprattutto nella letteratura giuridica degli anni 1920 e anni 1930). Tale discendenza, tuttavia, non \u00e8 diretta, giacch\u00e9 il Codice di Procedura Civile del 1865 non lo contemplava affatto: esso fu introdotto dapprima nell'ordinamento delle colonie e poi, nel 1922, estesa a tutto il Regno con una legge la cui paternit\u00e0 va attribuita a Lodovico Mortara, ma che fu salutata da Chiovenda e dalla sua scuola come un primo passo verso la recezione del \"flusso giuridico\" di importazione austriaca noto con il nome di \"oralit\u00e0\". La legge speciale del 1922 fu poi recepita, senza modifiche di rilievo, all'interno del Codice del '40.\nLe fasi.\nIl procedimento si articola in due fasi:\nIl decreto ingiuntivo.\nLa pronuncia del decreto non avviene in contraddittorio (come invece avviene nel procedimento per convalida di sfratto, dove c'\u00e8 contraddittorio e si d\u00e0 la possibilit\u00e0 alla controparte di difendersi prima della pronuncia del provvedimento finale); la parte pu\u00f2 opporsi solo dopo l'emissione (notificazione al convenuto) del decreto da parte del giudice. Esso viene generalmente emanato \"inaudita altera parte\" che indica il fatto che viene emesso senza sentire l'altra parte; la presenza o meno in questa fase del procedimento della controparte non \u00e8 condizione essenziale per la pronuncia del decreto.\nRequisiti e presupposti.\nI requisiti per l'ammissibilit\u00e0 del decreto sono fissati dagli artt. 633 e seguenti del codice di procedura civile e sono essenzialmente due pi\u00f9 una eventuale:\nInoltre bisogna ricordare che espressamente deroga l'obbligo di fornire prova scritta in tutti i casi in cui il credito sia sorto a seguito di una consulenza ad una parte nel processo (l'avvocato o il tecnico che ha fatto una perizia per un soggetto che \u00e8 parte in un processo non hanno bisogno di dimostrare il loro credito con una prova scritta).\nCompetenza.\nIl ricorso per ottenere un decreto ingiuntivo deve essere presentato al giudice che sarebbe competente se la causa venisse trattata nel rito ordinario (quindi bisogna rispettare le competenze per territorio, per valore, per materia classiche). Una particolarit\u00e0 \u00e8 quella dell'avvocato che pu\u00f2 richiedere l'emissione del decreto ingiuntivo non al giudice territorialmente competente nel luogo in cui ha residenza il convenuto (foro generale) bens\u00ec dinanzi al giudice territorialmente competente nel luogo in cui c'\u00e8 l'albo degli avvocati al quale \u00e8 iscritto.\nIl decreto ingiuntivo vero e proprio dovrebbe, a norma di legge, essere scritto dal giudice. All'avvocato spetta solamente di scrivere il ricorso per ottenerlo.\nSe per\u00f2 un avvocato provasse a presentare un ricorso per ottenere un'ingiunzione senza aver gi\u00e0 egli redatto il decreto ingiuntivo potrebbe succedergli di aspettare in vana attesa, perch\u00e9 il giudice potrebbe non emettere il decreto, spiegando tale ritardo col fatto che il decreto non era gi\u00e0 stato scritto dal ricorrente sotto al ricorso. E potrebbe capitare che, una volta che il ricorrente provveda in tal senso, a quel punto il decreto venga emesso in un attimo.\nL'ordinamento italiano non prevede che, a seguito di richiesta della parte proponente ricorso, il giudice nel procedimento civile ovvero nel penale dove ricorrano sanzioni pecuniarie, possa emettere un decreto ingiuntivo contestuale nell'ambito dello stesso procedimento che accerta l'esistenza di un credito di una parte verso l'altra. Il giudice naturale precostituito per legge a valutare le istanze di ingiunzione \u00e8 quello competente del rito ordinario, e la sentenza stessa al termine del procedimento giudiziale \u00e8 ritenuta un titolo esecutivo, in quanto \u00e8 di prassi che da sola sia valutata come una prova scritta sufficiente alla parte creditrice per ottenere un successivo decreto di ingiunzione. Il giudice del merito dovrebbe valutare oltre al tipo di danno (patrimoniale, esistenziale, biologico, morale, ecc.), quantificare il danno e l'entit\u00e0 del risarcimento, esaminare anche l'esigibilit\u00e0 del credito e la sua natura di credito alimentare, vale a dire l'esistenza di un \u2018\"periculum in mora\"\u2019\u2019 tale da rendere il decreto di ingiunzione immediatamente esecutivo.\nIl procedimento produrrebbe due distinti atti finali, una sentenza e un decreto ingiuntivo, esecutivo dopo i 60 giorni canonici dalla notifica ovvero immediatamente, avente vita propria e opponibile separatamente. Questo avrebbe il duplice vantaggio di ridurre i tempi di riscossione del credito, ed evitare che l'opposizione al decreto ingiuntivo in primo grado e nei procedimenti di appello, si trasformi in un moltiplicatore di processi, e di fatto in un terzo e quarto grado di giudizio; il secondo vantaggio deriverebbe dalla presenza di entrambe le parti in contraddittorio, esclusa dalla prima fase del procedimento ingiuntivo. Stante la presunzione di buona fede del debitore e l'insorgere di nuovi oneri a seguito della richiesta della parte proponente il ricorso, \u00e8 pacifico che siano a carico di quest'ultima, e non della parte soccombente, gli oneri relativi all'accertamento dell'esigibilit\u00e0 del credito e della sussistenza del \u2018'periculum in mora'\u2019. Sebbene sia di prassi, nessuna norma prevede e risolve l'incongruenza fra il valore di prova legale nel procedimento d'ingiunzione per le perizie e consulenze svolte durante i procedimenti, non attribuito invece alla sentenza con la quale detto procedimento si conclude. Se la prima fase del procedimento ingiuntivo \u00e8 \"inaudita altera parte\", nel caso di una sentenza \u00e8 evidente che questa non possa essere sottoposta al libero apprezzamento di altro giudice (se non di quello preposto in appello) e che questa sia prova legale in quanto il contraddittorio fra le parti si \u00e8 comunque svolto in un procedimento antecedente.\nL'emissione.\nNel caso in cui il giudice ritenga fondata la richiesta del ricorrente emette il decreto ingiuntivo che si sostanzia in una ingiunzione ad adempiere entro 40 giorni dalla notifica altrimenti il decreto diventer\u00e0 un titolo esecutivo (e quindi idoneo a richiedere una esecuzione forzata). Infatti il decreto nella norma non \u00e8 \"immediatamente esecutivo\" quindi non consente al creditore di procedere al pignoramento immediato dei beni del debitore. \u00c8 possibile richiedere la immediata esecutivit\u00e0 (e quindi la possibilit\u00e0 di cominciare un procedimento d'esecuzione forzata immediatamente, senza aspettare che decorra il termine per l'opposizione) nel caso in cui il credito \u00e8 giustificato da una cambiale, da un assegno, certificato di liquidazione di borsa, su atto ricevuto da notaio o da altro pubblico ufficiale autorizzato (art. 642 c.p.c.) o da un documento sottoscritto dal debitore nel quale si ammette l'esistenza del credito. La giurisprudenza considera documenti sottoscritti dal debitore le promesse di pagamento, i contratti e i documenti di trasporto firmati dal destinatario delle merce. Difficilmente un Giudice emetter\u00e0 un decreto ingiuntivo provvisoriamente esecutivo in virt\u00f9 della semplice esibizione delle scritture contabili o delle fatture elettroniche del creditore. \nCaso differente di decreto ingiuntivo provvisoriamente esecutivo \u00e8 regolato dall'art. 63 delle disposizioni di attuazione del codice civile in materia di recupero crediti condominiale. Ulteriore ipotesi in cui pu\u00f2 essere concessa la provvisoria esecutivit\u00e0 si ha nel caso in cui il creditore provi il \"periculum in mora\". \nIl ricorrente ha 60 giorni di tempo (a pena di inefficacia) per notificare il decreto e dal momento della notifica cominciano a contarsi i 40 giorni utili per l'opposizione.\nIl giudizio di opposizione.\nProcedimento.\nL'opposizione ad un decreto ingiuntivo si propone, davanti all'ufficio giudiziario che ha emesso il decreto, mediante atto di citazione (art. 645 c.p.c.) entro i termini previsti nel decreto stesso (di solito 40 giorni). La citazione in opposizione va notificata al ricorrente nei luoghi di cui all'art 638 c.p.c. In seguito all'opposizione il giudizio si svolge secondo le norme del procedimento ordinario davanti al giudice adito; con gli stessi termini (precedentemente al 2011 erano ridotti a met\u00e0). Questa \u00e8 la seconda fase del procedimento monitorio (la prima \u00e8 quella ingiuntiva, la seconda \u00e8 quella con rito classico).\n\u00c8 interessante notare come si assista ad un'inversione formale delle parti perch\u00e9 il debitore opponente diventa attore (perch\u00e9 propone la domanda di opposizione con atto di citazione) mentre il creditore diventa il convenuto (perch\u00e9 deve difendersi da quello che dice l'attore) tuttavia il debitore nel suo atto di citazione conterr\u00e0 i fatti estintivi della richiesta creditoria cos\u00ec come dovrebbe essere in realt\u00e0 una comparsa di risposta (cio\u00e8 l'atto di costituzione del convenuto resistente). Nella seconda fase, proprio perch\u00e9 si svolge secondo le regole tipiche del rito ordinario, non potranno essere proposte semplici prove scritte ma solo prove documentali (quindi il creditore che aveva ottenuto il decreto ingiuntivo in forza di una prova scritta non annoverabile tra le prove documentali difficilmente riuscir\u00e0 a vincere anche la fase del rito ordinario senza un'altra prova ammissibile).\nIl giudice istruttore, su istanza dell'opponente, quando ricorrono gravi motivi, pu\u00f2 sospendere con ordinanza non impugnabile l'esecuzione provvisoria del decreto ingiuntivo concessa a norma dell'art 642 (art. 649 ). Esattamente al contrario il giudice pu\u00f2, nel caso in cui il giudice non abbia garantito la provvisoria esecutivit\u00e0, concederla durante il giudizio di opposizione qualora il creditore provi il \"periculum in mora.\"\nCaso particolare: gli onorari degli avvocati.\nLa di disciplina delle tariffe forensi ha previsto che gli avvocati possano avvalersi, in alternativa al procedimento di ingiunzione, di un rito speciale da essa regolato, il quale deve essere seguito anche nel caso in cui il professionista abbia, invece, optato per il decreto ingiuntivo, ma l'ingiunto abbia proposto opposizione. Alla fine il giudice potr\u00e0 rigettare il ricorso e quindi legittimare l'esecutivit\u00e0 del decreto, oppure potr\u00e0 accogliere la richiesta in parte e quindi ridimensionare il decreto oppure potr\u00e0 annullarlo del tutto. La sentenza della Suprema Corte di Cassazione - seconda sezione civile - n. 21954 del 16 ottobre 2014 ha stabilito che tale rito si possa estendere anche ai contenziosi relativi a compensi inerenti prestazioni stragiudiziali.\nA proprio favore l'opponente pu\u00f2 produrre le quietanze di pagamento regolarmente rilasciate dal creditore e in casi eccezionali e circostanziati fare ricorso alla prova testimoniale.\nDecreto ingiuntivo europeo.\nIl Regolamento ingiunto CE n. 1896/2006 istituisce un procedimento europeo di ingiunzione di pagamento. Fra le principali novit\u00e0:\nRigetto.\nIl giudice pu\u00f2 chiedere al ricorrente un'integrazione delle prove scritte. In assenza di queste o se ritiene la domanda insufficientemente giustificata, rigetta il ricorso. Il rigetto non pregiudica al ricorrente la possibilit\u00e0 di adire le vie ordinarie, oppure di proporre un nuovo decreto ingiuntivo, anche relativi al medesimo soggetto/parti e/o giudice senza ulteriori integrazioni di prova. Analogamente, per l'ingiunzione europea, non si pu\u00f2 presentare opposizione contro il rigetto, ma il ricorrente pu\u00f2 proporre una nuova domanda d'ingiunzione. Non \u00e8 motivo di rigetto della domanda la incompatibilit\u00e0 con una decisione o ingiunzione pronunciata in precedenza in qualsiasi altro Stato membro o in un paese terzo, riconosciuta ed avente lo stesso oggetto e parti. \u00c8 invece sufficiente per dichiarare la non-esecutivit\u00e0 dell'ingiunzione nello Stato membro competente.\nConseguenze della mancata opposizione.\nEx art 647 cpc, se non \u00e8 stata fatta opposizione nel termine stabilito, oppure l'opponente non si \u00e8 costituito, il giudice che ha pronunciato il decreto, su istanza anche verbale del ricorrente, lo dichiara esecutivo. Nel primo caso il giudice deve ordinare che sia rinnovata la notificazione, quando risulta o appare probabile che l'intimato non abbia avuto conoscenza del decreto. Quando il decreto \u00e8 stato dichiarato esecutivo ai sensi dell'art 647, l'opposizione non pu\u00f2 essere pi\u00f9 proposta n\u00e9 proseguita, salvo il disposto dell'art 650, e la cauzione eventualmente prestata \u00e8 liberata.\nLa preclusione \"pro iudicato\".\nParte della dottrina afferma che un decreto ingiuntivo o un'ordinanza di convalida di sfratto non opposti sono idonei ad acquistare efficacia di giudicato sostanziale tra le parti cos\u00ec come la sentenza passata in giudicato art.2909 c.c..\nTale tesi non \u00e8 accettata dal Prof. Proto Pisani il quale invece ritiene che tali provvedimenti darebbero luogo ad un fenomeno analogo ma non identico al giudicato ovvero alla \"preclusione pro iudicato\".\nLa differenza \u00e8 di natura quantitativa e non qualitativa.\nQualora infatti venga fatto valere un diritto in giudizio non attraverso la forma ordinaria ma attraverso un procedimento sommario non cautelare, il giudicato si forma soltanto in ordine al diritto fatto valere in giudizio non estendendosi al rapporto pregiudiziale. Occorre precisare per\u00f2 che l'efficacia di giudicato di una sentenza, resa in seguito ad un giudizio con forma ordinaria, riguardo ai rapporti pregiudiziali, non \u00e8 pacifica. Nel caso in cui vi sia pregiudizialit\u00e0 in senso tecnico, che presuppone l'esistenza di due rapporti giuridici completamente differenti, la sentenza resa nel giudizio principale avr\u00e0 efficacia di giudicato limitata all'oggetto del giudizio principale stesso; nel caso di pregiudizialit\u00e0 logica, riguardante due rapporti dipendenti e parti un rapporto giuridico complesso, la sentenza avr\u00e0 piena efficacia di giudicato anche relativamente all'oggetto del giudizio pregiudiziale, instaurandosi fra i due giudizi un nesso di stretta interdipendenza.\nAd esempio:\nTizio agisce in giudizio in via ordinaria per ottenere da Caio il pagamento a cui ha diritto sulla base di un contratto di compravendita precedentemente stipulato; in questo caso la sentenza andr\u00e0 ad accertare non solo il diritto di Tizio al pagamento del prezzo, ma anche la questione relativa all'esistenza e alla validit\u00e0 del contratto di compravendita. Se Tizio avesse agito in via sommaria non cautelare proponendo decreto ingiuntivo nei confronti di Caio, l'accertamento contenuto nel decreto si sarebbe limitato al diritto al pagamento del prezzo, non estendendosi all'esistenza e alla validit\u00e0 del contratto.\nL'opposizione tardiva.\nSe il debitore destinatario del decreto ingiuntivo riesce a dimostrare che la notifica \u00e8 invalida o che non si \u00e8 costituito per cause di forza maggiore allora il giudice che ha emanato il decreto pu\u00f2, con ordinanza, rimettere nei termini il debitore che ha quindi la possibilit\u00e0 di opporsi al decreto ingiuntivo.\nQuesta possibilit\u00e0 \u00e8 concessa al debitore entro i primi 10 giorni successivi al primo atto dell'esecuzione forzata.\nI mezzi di impugnazione straordinari.\nIl decreto ingiuntivo divenuto esecutivo pu\u00f2 impugnarsi per revocazione nei casi indicati nei nn. 1, 2, 5, 6 dell'art 395 c.p.c. e con opposizione (diritto) nei casi previsti dal secondo comma dell'art. 404 c.p.c."}
{"id": "642570", "revid": "174925", "url": "https://it.wikipedia.org/wiki?curid=642570", "title": "Moschea Blu", "text": "La Sultanahmet camii o Sultan Ahmet camii (pronuncia ), meglio conosciuta come Moschea Blu, \u00e8 una delle pi\u00f9 importanti moschee di Istanbul, costruita dall'architetto turco di origine albanese Sedefkar Mehmed Agha. Essa si trova nel distretto di Fatih (che coincide con la citt\u00e0 murata), nel \"mahalle\" (quartiere) di Sultanahmet, che prende il nome dalla moschea stessa.\nStoria.\nDopo la pace di Zsitvatorok e gli sfortunati risultati della guerra con la Persia, il sultano Ahmed I decise di costruire una grande moschea a Istanbul per riaffermare il potere ottomano. Questa fu la prima moschea imperiale costruita ad Istanbul dopo la moschea di Solimano, eretta quarant'anni prima. Mentre i suoi predecessori innalzarono moschee con il proprio patrimonio personale, Ahmet I utilizz\u00f2 denaro pubblico, dal momento che non aveva ottenuto consistenti vittorie militari, provocando il dissenso degli ulam\u0101. \nLa moschea fu edificata su parte del sito del Gran Palazzo di Costantinopoli, di fronte ad Hagia Sophia (a quel tempo la pi\u00f9 venerata moschea di Istanbul) e all'ippodromo, un altro sito di grande valenza simbolica. La costruzione della moschea inizi\u00f2 nel 1609: lo stesso sultano diede avvio ai lavori. Era, infatti, sua intenzione che questa moschea divenisse il luogo di culto pi\u00f9 importante dell'Impero. Scelse per sovraintendere ai lavori il suo architetto Sedefkar Mehmed Agha, prima allievo e poi assistente di Sin\u0101n.\nL'organizzazione della costruzione fu meticolosamente descritta in otto volumi ora conservati nella biblioteca del Palazzo di Topkap\u0131. La cerimonia di apertura avvenne nel 1617 (bench\u00e9 il cancello della moschea ricordi l'anno precedente) e il sultano pot\u00e9 pregare nel proprio spazio (\"h\u00fcnk\u00e2r mahfil\"). I lavori di completamento si conclusero sotto il successore di Ahmet Mustafa I. L'immagine della moschea venne stampata sulle banconote da 500 lire in corso negli anni 1953-1976\nArchitettura.\nUniversalmente \u00e8 conosciuta come la Moschea Blu. Il suo nome deriva dalle piastrelle di ceramica turchese inserite nelle pareti e nella cupola.\n\u00c8 infatti il turchese il colore dominante nel tempio. Pareti, colonne e archi sono ricoperti dalle maioliche di \u0130znik (l'antica Nicea), decorato in toni che vanno dal blu al verde. Rischiarate dalla luce che filtra da 260 finestrelle, conferiscono alla grande sala della preghiera un'atmosfera suggestiva quanto surreale.\nLa Moschea Blu, che risale al XVII secolo, \u00e8 anche l'unica a poter vantare ben sei minareti, superata in questo solo dalla moschea della Ka\u02bfba, a La Mecca, che ne ha sette. \nTale particolarit\u00e0 architettonica \u00e8 dovuta, secondo una storia popolare, ad un fraintendimento: l'espressione delle manie di grandezza del sultano Ahmed I, non potendo eguagliare la magnificenza della moschea di Solimano n\u00e9 quella di Hagia Sophia, non trov\u00f2 soluzione migliore per cercare di distinguerla che i minareti in oro; L'architetto fraintese per\u00f2 le parole del sultano, capendo \"alt\u0131\" (in turco \"sei\") anzich\u00e9 \"alt\u0131n\" (oro). Il sultano aveva una loggia privata a piano superiore, che poteva essere raggiunta direttamente a cavallo."}
{"id": "642574", "revid": "88740", "url": "https://it.wikipedia.org/wiki?curid=642574", "title": "Barbieri", "text": ""}
{"id": "642575", "revid": "712828", "url": "https://it.wikipedia.org/wiki?curid=642575", "title": "Anni degli Alberi", "text": ""}
{"id": "642577", "revid": "599", "url": "https://it.wikipedia.org/wiki?curid=642577", "title": "Leandro Barbieri", "text": ""}
{"id": "642585", "revid": "37056", "url": "https://it.wikipedia.org/wiki?curid=642585", "title": "Gian Francesco Barbieri", "text": ""}
{"id": "642587", "revid": "790673", "url": "https://it.wikipedia.org/wiki?curid=642587", "title": "Gian Maria Barbieri", "text": ""}
{"id": "642590", "revid": "34928", "url": "https://it.wikipedia.org/wiki?curid=642590", "title": "Nobatia", "text": ""}
{"id": "642591", "revid": "1961055", "url": "https://it.wikipedia.org/wiki?curid=642591", "title": "Francesco Morlacchi", "text": "Fu uno dei principali artefici della diffusione dell'opera italiana all'estero.\nBiografia.\nMorlacchi inizi\u00f2 la sua attivit\u00e0 di compositore sin dalla tenera et\u00e0, dapprima nello studio dello zio Giovanni Mazzetti e successivamente presso Luigi Caruso. Mandato a Napoli a proseguire gli studi, fu allievo di Nicola Antonio Zingarelli presso il Conservatorio di Santa Maria di Loreto. Infine si trasfer\u00ec a Bologna alla scuola di Stanislao Mattei dove conobbe Gioachino Rossini. Le prime opere di Morlacchi, una farsa ed un'opera buffa, furono scritte nel 1807, ma la sua prima composizione rappresentata in teatro fu l'opera seria \"Corradino\" (Parma, 1808), andata in scena poi anche a Roma e Milano. Nel 1810 fu introdotto a Dresda dal contralto Marietta Marcolini e nel 1811 Morlacchi divenne \"Kapellmeister\" dell'Opera italiana a Dresda. In Germania si dette da fare per confermarsi agli occhi della critica, che vedeva nelle sue composizioni lo spirito dell'antico ordine sia dei compositori che dell'aristocrazia. Nel 1815 Morlacchi adatt\u00f2 \"Il barbiere di Siviglia\" dal libretto di Giuseppe Petrosellini, un anno prima che Rossini presentasse la sua celebre versione dal nuovo libretto di Cesare Sterbini.\nTra le venti e pi\u00f9 opere prodotte da Morlacchi, grande successo riscosse \"Tebaldo e Isolina\", rappresentata per la prima volta al Teatro La Fenice di Venezia nel 1822. L'interpretazione del ruolo principale da parte di Giovanni Battista Velluti contribu\u00ec alla diffusione dell'opera, che venne rappresentata nel decennio successivo in pi\u00f9 di 40 citt\u00e0.\nMorlacchi mor\u00ec nel 1841: di l\u00ec a poco gli successe nel posto di \"Kapellmeister\" del Teatro di corte sassone il giovane Richard Wagner.\nAl suo nome \u00e8 stato intitolato nel 1874 il Teatro del Verzaro di Perugia. Anche il Conservatorio Statale di Musica di Perugia porta il suo nome."}
{"id": "642593", "revid": "640277", "url": "https://it.wikipedia.org/wiki?curid=642593", "title": "Ss", "text": ""}
{"id": "642609", "revid": "729019", "url": "https://it.wikipedia.org/wiki?curid=642609", "title": "North American Rockwell OV-10 Bronco", "text": "Il North American OV-10 Bronco \u00e8 un aereo militare bimotore monoplano ad ala alta con compiti COIN (\"Counter Insurgence\", controguerriglia) prodotto dall'azienda statunitense North American Aviation negli anni sessanta e settanta e ancora in servizio.\nIl suo primo volo \u00e8 stato compiuto nel luglio del 1965, e subito sono stati ordinati 271 esemplari tra USAF (157) e U.S. Marine Corps (114). Quando nei primi anni novanta il Bronco si \u00e8 cominciato a rivelare obsoleto \u00e8 stato esportato in vari Paesi, tra i quali Marocco, Filippine, Indonesia e Venezuela.\nParagonabile solo con l'FMA IA-58 Pucar\u00e1, l'OV-10 si contraddistingue per lo spazio creato per un team di incursori paracadutabili o sbarcabili a scelta, non presente nel pari ruolo di costruzione argentina, mentre la struttura garantisce una eccellente visibilit\u00e0.\nStoria del progetto.\nA fine 1963 United States Navy, United States Air Force e United States Army, rispettivamente marina militare, aeronautica militare+ ed esercito degli Stati Uniti d'America, emisero una specifica congiunta denominata LARA (Light Armed Reconnaissance Aircraft) basata sulle esigenze evidenziate durante l'impiego di piccoli aerei come osservatori (Forward Air Controller, FAC) e aerei d'attacco al suolo. Era chiaro che i modelli allora in servizio, i Cessna O-1 Bird Dog e O-2 Skymaster erano antiquati e avevano capacit\u00e0 di carico troppo limitate.\nLa specifica LARA richiedeva un bimotore biposto con capacit\u00e0 di carico di almeno 1\u00a0100\u00a0kg, in grado di trasportare sei paracadutisti o barelle. L'aereo avrebbe dovuto avere un inviluppo di volo da +8 a -3 g, una velocit\u00e0 massima di almeno 560\u00a0km/h, una corsa di decollo di 240 m, inoltre avrebbe dovuto essere in grado di operare da portaerei ed essere convertibile in anfibio.\nEra richiesto un armamento fisso di quattro mitragliatrici da 7.62\u00a0mm con 2.000 colpi, e carichi esterni di vario tipo inclusi pod con cannoni da 20\u00a0mm e missili AIM-9 Sidewinder per autodifesa.\nIn risposta alla specifica arrivarono undici proposte, il Grumman Model 134R derivato dall'OV-1 Mohawk gi\u00e0 in servizio, il Goodyear GA 39, il Beech PD-183, il Douglas D-855, il General Dynamics/Convair Model 48 Charger, l'Helio 1320, il Lockheed CL-760, un progetto Martin ed il North American/Rockwell NA-300.\nNell'agosto del 1964 venne scelto il NA-300, ad ottobre venne firmato il contratto per sette prototipi.\nLa General Dynamics/Convair contest\u00f2 la scelta e costru\u00ec comunque un prototipo del Model 48 Charger che vol\u00f2 per la prima volta il 29 novembre 1964. Il Charger era un aereo a struttura bitrave simile all'NA-300 e superiore in diversi aspetti, dopo 196 voli di collaudo and\u00f2 distrutto in un incidente il 19 ottobre 1965, la Convair rinunci\u00f2 a proseguire il progetto.\nIl primo volo del primo prototipo YOV-10A avvenne il sedici luglio 1965 dallo stabilimento North american di Columbus in Ohio con il capo collaudatore Ed Gillespie ai comandi.\nLe consegne all'USAF ed all'USMC della prima versione di serie OV-10A iniziarono il 23 febbraio 1968.\nIl Bronco venne impiegato durante la guerra del Vietnam come osservatore, scorta elicotteri, direzione del tiro d'artiglieria, ricognizione a bassa quota, trasporto leggero ed attacco al suolo.\nNel 1979 l'USMC ricevette la nuova versione OV-10D con capacit\u00e0 notturne ed ognitempo, in seguito modificati in OV-10D+ con diversi sistemi migliorati.\nSia gli OV-10A che gli OV-10D+ vennero impiegati nella guerra del golfo.\nGli ultimi Bronco vennero radiati dall'USMC nel luglio del 1994.\nLa Boeing, che nel frattempo ha incorporato tra le altre anche la North American, ha allo studio una nuova versione del Bronco con avionica aggiornata nella strumentazione di cabina, sensori e possibilit\u00e0 di impiegare bombe guidate, si pensa che un aereo con queste caratteristiche potrebbe avere buone possibilit\u00e0 di esportazione come aereo leggero da appoggio tattico in competizione con T-6B Texan II, AT-67 Dragon e EMB-314 Super Tucano.\nTecnica.\nL'OV-10A era un bimotore biposto ad ala alta dritta a struttura bitrave, con una fusoliera centrale con la cabina per l'equipaggio, l'avionica e la stiva di carico e due gondole motori che si prolungavano in due fusoliere pi\u00f9 sottili unite da un piano di coda orizzontale a sezione costante in posizione alta con al centro, sopra e sotto, due piccoli contrappesi per il bilanciamento.\nSul dorso di ogni semiala c'erano quattro spoiler a forma di semicerchio collegati agli alettoni per migliorare la controllabit\u00e0 laterale.\nLe due derive avevano un angolo di freccia con le fusoliere di 60\u00b0\nLe dimensioni erano:\nlunghezza 12,67m\napertura alare 12,19m\naltezza 4,62m.\nsuperficie alare 27,03m2\nL'OV-10A aveva motori turboelica Garrett T76-410/412 da 715shp (533Kw) con eliche tripala in lega d'alluminio dalle estremit\u00e0 tronche, il 410 era il motore destro ed il 412 il sinistro.\nLe eliche ruotavano in senso opposto per evitare problemi dovuti alle coppie resistenti, inoltre era possibile l'inversione del passo per accorciare la corsa d'atterraggio.\nL'OV-10A aveva una velocit\u00e0 massima di 452\u00a0km/h al livello del mare ed una quota di tangenza di 7,315m.\nIl carrello d'atterraggio, progettato anche per impiego su piste semipreparate, era triciclo con carrelli principali a ruota singola rientranti nelle gondole motori e carrello anteriore a ruota singola rientrante nel muso.\nPer le sue prestazioni di decollo ed atterraggio corti, il Bronco era in grado di decollare da portaerei e navi d'assalto anfibio pur non essendo dotato di attacchi per la catapulta di lancio, l'appontaggio era possibile ma in genere vietato per motivi di sicurezza per la mancanza di un gancio d'atterraggio.\nL'abitacolo aveva i due uomini d'equipaggio disposti in tandem su seggiolino eiettabile LW-3B, il pilota davanti e l'osservatore dietro.\nL'osservatore aveva dei comandi di volo semplificati per potere pilotare l'aereo nel caso il pilota non fosse pi\u00f9 in grado di farlo.\nL'ampia vetratura a serra permetteva all'equipaggio un'ottima visibilit\u00e0 in tutte le direzioni, utilissima per le missioni FAC.\nL'accesso all'abitacolo era tramite due portelli apribili verso l'alto sul lato destro, i portelli di sinistra erano in genere usati per ventilazione a terra vista la mancanza di un sistema di condizionamento, potevano eventualmente essere usati come uscita d'emergenza.\nIn caso di eiezione, l'osservatore poteva lanciare solo s\u00e9 stesso, il pilota entrambi, in tal caso prima veniva lanciato l'osservatore, inoltre il pilota aveva il cannone inclinato sul lato sinistro del seggiolino e l'osservatore a destra, questo per facilitare l'allontanamento dei seggiolini dopo il lancio e ridurre il rischio di collisioni.\nL'eiezione avveniva attraverso il tettuccio, a questo scopo i seggiolini erano dotati di un rostro sopra l poggiatesta.\nIl Bronco aveva una stiva posteriore del volume di 10,22 m2 con una capacit\u00e0 di carico di 1.452\u00a0kg.\nGrazie all'altezza da terra del piano di coda e della fusoliera dell'aereo, l'accesso alla stiva e le operazioni di carico e scarico erano facilitate.\nNella stiva potevano essere trasportati sei soldati o cinque paracadutisti o due barelle con un assistente medico.\nEra comunque una sistemazione scomoda data l'altezza limitata e la mancanza di finestrini.\nPer missioni di aviolancio di paracadutisti o materiali il portellone di carico veniva rimosso.\nAi lati della parte inferiore della fusoliera c'erano delle carenature per agganciare i carichi esterni limitando le penalizzazioni nelle prestazioni dovute a problemi di aerodinamica, ogni carenatura aveva due attacchi per carichi con una capacit\u00e0 di 227\u00a0kg.\nSui prototipi le carenature erano orizzontali, sugli aerei di serie erano inclinate verso il basso per facilitare lo sgancio dei carichi riducendo il rischio di collisioni tra essi e con l'aereo.\nSe non occorreva portare carichi esterni, le carenature potevano essere rimosse facilmente.\nSotto alla fusoliera centrale c'era un pilone per carichi esterni con una capacit\u00e0 di 454\u00a0kg.\nIl Bronco era dotato di generatori di fumo per facilitare l'avvistamento da parte degli aerei d'attacco al suolo che doveva guidare sull'obiettivo nelle missioni FAC.\nArmamento.\nL'armamento fisso dell'OV-10A era costituito da quattro mitragliatrici M60C da 7,62\u00a0mm con 500 colpi l'una, due in ogni carenatura laterale, accessibili per caricamento munizioni e manutenzione tramite un portello apribile in avanti sopra la carenatura.\nIl sistema di puntamento era ottico.\nI carichi previsti agli attacchi delle carenature laterali erano i seguenti:\nlanciatori LAU-32 per 7 razzi non guidati da 70\u00a0mm\nlanciatori LAU-3-3A per 19 razzi non guidati da 70\u00a0mm\nlanciatori LAU-10/A per 4 razzi non guidati Zuni da 127\u00a0mm\nbombe non guidate Mk82 da 227\u00a0kg a caduta libera o frenate (Snakeye)\npod SUU-11 contenente un M134 Minigun.\nAl pilone ventrale poteva essere installato:\nserbatoio di carburante da 567 (USMC) o 869 (USAF) litri, era disponibile anche un serbatoio da 1.134 litri usato solo per voli di trasferimento\npod SUU-11\npod GPU-2 contenente un cannone da 20\u00a0mm\npod Mk4 HiPEG (High Performance External Gun) contenente un cannone da 20\u00a0mm a due canne da 4.000 colpi al minuto con 750 colpi.\nSotto ogni semiala, all'esterno delle gondole motori, c'era un pilone con generalmente installato un lanciatore a rotaia per missili AIM-9 Sidewinder per autodifesa, in alternativa poteva portare un serbatoio di carburante da 378 litri o un lanciarazzi.\nVersioni.\nLa stiva di carico era sostituita da una postazione per l'operatore addetto al traino su un seggiolino girato in direzione posteriore con una cupola trasparente al posto del portellone.\nNella cabina c'era solo il pilota.\nIl primo OV-10B vol\u00f2 per la prima volta nell'aprile 1970.\nVennero prodotti sei aerei di questa versione.\nQuesto motore supplementare permetteva di dimezzare la corsa di decollo, triplicare la velocit\u00e0 di salita ed aumentare la velocit\u00e0 massima di 160\u00a0km/h.\nIl primo OV-10B (Z) vol\u00f2 per la prima volta nel settembre 1970.\nVennero prodotti dodici aerei di questa versione, il primo dalla North American, gli altri in Germania dalla Rhein-Flugzeugban.\nI quattro aerei modificati, denominati YOV-10D, vennero consegnati nel 1970 all'USMC alla base di China Lake in California per collaudi, in seguito vennero impiegati in Vietnam dal 5 giugno al 13 agosto 1971 dal VAL-4 \u201cBlack Ponies\u201d della base di Binh Thuy in pi\u00f9 di duecento missioni.\nNonostante i risultati positivi delle missioni, non vennero convertiti altri aerei per mancanza di fondi.\nDal programma NOGS deriv\u00f2 la nuova versione OV-10D, che aveva la torretta col FLIR ed un illuminatore laser ma non quella con il cannone.\n\u00c8 chiaramente riconoscibile dal muso allungato con sotto una torretta sferica con un FLIR AN/AAS-37 ed un telemetro/designatore laser, la lunghezza totale dell'aereo era di 13,41m.\nIl muso dell'aereo era apribile verso l'alto per accedere alla torretta per manutenzione, l'intera torretta poteva essere velocemente rimossa e sostituita.\nParte dell'avionica necessaria per i nuovi sensori era nel portellone della stiva, questo ne impediva la rimozione e quindi l'uso dell'aereo per il lancio di paracadutisti o materiale.\nL'OV-10D aveva motori turboelica Garrett T76-420/421 da 1.040hp (775,5Kw) con eliche tripala in fibra di vetro dalle estremit\u00e0 arrotondate.\nGli scarichi dei motori avevano delle prese d'aria per miscelare i gas di scarico raffreddandoli per ridurne la visibilit\u00e0 ai sensori all'infrarosso e quindi la vulnerabilit\u00e0 dell'aereo ai missili contraerei portatili a guida IR.\nLa velocit\u00e0 massima era di 463\u00a0km/h al livello del mare.\nL'OV-10D non era in grado di impiegare i Sidewinder.\nIl programma venne approvato nel 1978, segu\u00ec un ordine per la conversione di diciotto OV-10A.\nI primi OV-10D vennero consegnati alla fine del 1979, otto aerei al VMO-1 sulla base aerea dell'USMC (Marine Corps Air Station, MCAS) di New River in North Carolina e nove aerei al VMO-2 sulla MCAS di Camp Pendleton in California.\nNegli anni ottanta gli OV-10D vennero aggiornati con lanciatori di chaff e flare AN/ALE-39 ai lati delle fusoliere laterali circa a met\u00e0 della lunghezza, ricevitore d'allarme radar (Radar Warning Receiver, RWR) AN/APR-39 e generatore di contromisure elettroniche all'infrarosso (InfraRed Counter Measures, IRCM) AN/ALQ-144, detto \u201cdisco light\u201d per la forma cilindrica con sfaccettature, posto sul dorso della fusoliera.\nL'OV-10D+ era in grado di impiegare i Sidewinder ed eseguire missioni di aviolancio di paracadutisti o materiale.\nIl programma inizi\u00f2 nel 1985 con l'ordine per la conversione di ventitr\u00e9 OV-10A e quattordici OV-10D, le consegne iniziarono nel 1990 e terminarono nel 1991 con la consegna degli OV-10D+ al VMO-4.\nEra prevista una stiva posteriore del volume di 37,16 m2 con una capacit\u00e0 di carico di 2.041\u00a0kg oppure otto passeggeri su posti affiancati o dodici paracadutisti o sei barelle con due assistenti medici.\nImpiego operativo.\nStati Uniti d'America.\nNella primavera del 1968 i primi OV-10A dell'USMC vennero assegnati al VMO-5 sulla MCAS di Camp Pendleton in California per l'addestramento degli equipaggi, gli istruttori erano veterani della guerra del Vietnam.\nLa prima missione dei Bronco durante la guerra del Vietnam venne eseguita il 6 luglio 1968 dal VMO-2 di base a Danang.\nA novembre il VMO-6 \u201cTomcats\u201d venne trasferito sulla base di Quang Tri.\nL'USMC impieg\u00f2 ampiamente il Bronco in Vietnam sia come FAC che per attacco al suolo, perdendone complessivamente dieci.\nTerminato l'impiego in Vietnam, il VMO-6 venne trasferito sulla MCAS Futenna sull'isola di Okinawa, dove rimase fino alla chiusura del reparto alla fine del 1976.\nAlcuni Bronco sono stati impiegati nel maggio 1975 nell'operazione per tentare il recupero della nave SS Mayaguez e del suo equipaggio catturati dai guerriglieri cambogiani Khmer rossi.\nAlla fine del 1979 vennero consegnati i primi OV-10D, otto al VMO-1 sulla MCAS di New River in North Carolina e nove al VMO-2 sulla MCAS di Camp Pendleton in California.\nIl VMO-4 sulla base di Atlanta in Georgia rimase equipaggiato con soli OV-10A.\nNegli anni Ottanta l'USMC aveva in servizio i Bronco nei due squadroni da osservazione VMO-1 e VMO-2 e nel VMO-4 della riserva.\nOgni squadrone da osservazione dell'USMC aveva in dotazione nove OV-10A e nove OV-10D.\nNel settembre 1990 tre OV-10A e tre OV-10D+ del VMO-2 partirono da Camp Pendleton e dopo un lungo volo di trasferimento con tappe sulla costa orientale degli USA, a Goose Bay in Canada, Groenlandia, Islanda, Regno Unito, Spagna, Sicilia, Creta ed Egitto arrivarono sulla base di King Abdul Aziz in Arabia Saudita.\nI Bronco del VMO-2 assieme ad alcuni McDonnell Douglas-BAe AV-8B Harrier II entrarono a far parte del MAG-13 (Marine Air Group) del 3rd MAW (Marine Air Wing), che era la componente aerea (Aviation Combat element, ACE) del 1st MEF (Marine Expeditionary Force).\nIn seguito arrivarono altri due OV-10D+ via nave.\nIl 18 dicembre cinque OV-10A e sette OV-10D+ del VMO-1 partirono da Norfolk (Virginia) a bordo delle portaerei CV-66 USS America e CVN-71 USS Roosevelt.\nAl largo della Spagna i Bronco decollarono e proseguirono il viaggio fino all'Arabia Saudita dove arrivarono il 16 gennaio 1991.\nI Bronco durante la guerra del golfo vennero impiegati in missioni FAC, di direzione tiro d'artiglieria e navale, ricognizione diurna visiva e notturna tramite FLIR.\nIn genere portavano razzi marcatori al fosforo ed un Sidewinder per autodifesa.\nVenivano usati preferibilmente OV-10D+ perch\u00e9 dotati di sistemi di autoprotezione, se necessario gli OV-10A venivano impiegati per missioni diurne.\nIl VMO-2 inizi\u00f2 le missioni il 16 gennaio, il VMO-1 il 18.\nIl 17 gennaio un OV-10A del VMO-2 venne abbattuto da un missile a guida IR, entrambi gli uomini d'equipaggio vennero catturati.\nIl 29 gennaio fu un OV-10D+ ad avvistare per primo le forze irachene dirette ad attaccare Khafji ed a dirigere il primo attacco dei bombardieri Grumman A-6 Intruder dell'US Navy.\nIl 24 febbraio un OV-10A del VMO-1 venne colpito al motore destro da un missile a guida IR, l'osservatore rimase ucciso dall'esplosione mentre il pilota si lanci\u00f2 e venne catturato.\nDopo la guerra gli OV-10D+ vennero dotati di un missile Warning System (MWS) AN/AAR-47.\nA seguito delle riduzioni al bilancio, anche l'USMC dovette ridurre la propria aviazione e decise di ridurre il numero di modelli in servizio radiando i Bronco.\nA maggio del 1993 venne chiuso il VMO-2, a luglio il VMO-1, gli ultimi Bronco in servizio nel VMO-4 vennero radiati nel luglio 1994.\nMolti Bronco ancora operativi sono stati ceduti a diversi enti governativi civili negli USA, altri sono stati venduti a paesi alleati.\nIl ruolo di FAC nell'USMC \u00e8 attualmente ricoperto da squadre speciali a terra e F/A-18D Hornet.\nNella primavera del 1968 i primi Bronco dell'USAF vennero assegnati al 4409th Combat Crew Training Squadron (CCTS) del 4100 Combat Crew Training Wing (CCTW) sulla base aerea di Eglin in Florida per l'addestramento degli equipaggi, gli istruttori erano veterani della guerra del Vietnam.\nI primi sei OV-10A arrivarono in Vietnam trasportati da Douglas C-133 Cargomaster il 31 luglio 1968 per l'operazione Combat Bronco, una valutazione in operazioni reali, e vennero assegnati al 19th Tactical Air Support Squadron (TASS) del 504th Tactical Air Support Group sulla base di Bien Hoa nel Vietnam del sud.\nLe missioni di prova compresero tutte quelle previste per aerei FAC, cio\u00e8 direzione di attacchi aerei diurni e notturni, direzione del tiro d'artiglieria, valutazione danni e ricognizione visiva.\nPer queste missioni i Bronco erano disarmati, erano state anche rimosse le M60C per ridurre il peso dell'aereo.\nL'operazione Combat Bronco termin\u00f2 il 30 ottobre 1968, visti i risultati positivi l'USAF costitu\u00ec dei nuovi reparti di volo su OV-10A, il 20th TASS sulla base di Danang ed il 23rd TASS sulla base di Nakhom Phanom in Thailandia.\nNell'aprile 1969 l'USAF inizi\u00f2 l'operazione Misty Bronco per la valutazione in operazioni reali dell'OV-10A nell'attacco al suolo.\nA seguito dei risultati positivi ad ottobre sui Bronco vennero reinstallate le mitragliatrici M60C e autorizzato l'uso di lanciarazzi per razzi esplosivi da 70\u00a0mm.\nNel 1971 quindici OV-10A del 23rd TASS vennero modificati dalla LTV Electrosystems nell'ambito del progetto Pave Nail per migliorarne le capacit\u00e0 d'impiego notturno ed ognitempo.\nLe modifiche principali consistevano nell'installazione di un telemetro/designatore laser Pave Spot, un periscopio da visione notturna e un sistema di navigazione LORAN in un pod sotto alla fusoliera.\nIn genere i Bronco Pave Nail operavano in coppia, uno a quota media per dirigere la missione e l'altro a bassa quota per illuminare il bersaglio e controllare la situazione a terra.\nI Bronco Pave Nail vennero impiegati anche in missioni di ricerca e soccorso in territorio nemico (Combat Search and Rescue, CSAR).\nNell'aprile del 1972 alcuni Bronco parteciparono all'operazione CSAR per il salvataggio del tenente colonnello Iceal Hambleton rimasto isolato in territorio controllato dai nordvietnamiti dopo l'abbattimento del Douglas EB-66 Destroyer su cui volava.\nDue Bronco vennero abbattuti, uno il 5 e l'altro il 7 aprile, l'equipaggio del secondo venne dichiarato disperso.\nLa vicenda, un po' romanzata, \u00e8 raccontata nel film Bat 21.\nTerminato l'impiego in Vietnam, nel 1974 i Bronco Pave Nail vennero riconvertiti alla configurazione originale.\nL'USAF ricevette almeno 157 OV-10A fino al termine della produzione nell'aprile del 1969, 64 OV-10A sono andati persi durante la guerra.\nLe perdite tra i Bronco e gli elicotteri aumentarono a partire dall'offensiva vietnamita della primavera del 1972 a causa dell'utilizzo da parte del nemico dei missili contraerei portatili SA-7 Grail.\nDopo la guerra i Bronco dell'USAF rientrarono negli USA, il 19th TASS venne trasferito sulla base di Osan in Corea del sud, inoltre vennero costituiti alcuni nuovi reparti di volo tra cui il 22nd TASS a Wheeler nelle Hawaii ed il 27th TASS sulla base di George in California.\nNell'estate del 1991 sono stati chiusi gli ultimi due TASS su Bronco, il 20th \u201cMisty\u201d ed il 21st \u201cRaven\u201d entrambi di base a Shaw nella Carolina del sud.\nL'USAF ha sostituito gli OV-10A nel ruolo FAC con i Cessna A-37 Dragonfly ed i Fairchild-Republic A-10 Thunderbolt II.\nAlla fine del 1968 i primi Bronco dell'US Navy, prestati dall'USMC, vennero assegnati al VS-41 sulla base aerea di North Island presso San Diego in California per l'addestramento degli equipaggi, gli istruttori erano veterani della guerra del Vietnam.\nIl 3 gennaio 1969 l'US Navy costitu\u00ec il Light Attack Squadron 4 (VAL-4) \u201cBlack Ponies\u201d che venne impiegato in Vietnam dall'aprile del 1969 all'aprile del 1972 ed era diviso in due sezioni di otto aerei, una di base a Vung Tau e l'altra a Binh Thuy.\nLe missioni dei Bronco del VAL-4 consistevano in attacchi al suolo e appoggio tattico ai marines, ai Navy SEAL ed ai battelli di pattugliamento fluviale, in particolare nel delta del Mekong.\nIn genere i Bronco operavano a coppie, un aereo armato con pod Mk4 sotto la fusoliera e lanciarazzi alle carenature laterali, l'altro con un pod Minigun sotto la fusoliera e lanciarazzi alle carenature laterali.\nComplessivamente l'US Navy perse sette Bronco durante la guerra.\nDopo la chiusura del VAL-4, i Bronco vennero restituiti all'USMC, a parte alcuni che vennero impiegati per collaudi in diverse basi e centri sperimentali dell'US Navy.\nLa NASA ricevette un OV-10A nel 1968 ed un YOV-10A all'inizio 1970 che vennero impiegati al Lewis Research Center di Cleveland nell'Ohio.\nL'ampia stiva di carico si rivel\u00f2 subito molto utile per imbarcare la strumentazione supplementare necessaria per i voli di prova.\nUn altro OV-10A arriv\u00f2 nella primavera del 1984.\nNell'estate del 1991 con la rinuncia dei Bronco da parte dell'USAF la NASA ricevette un OV-10A appartenuto al 21th TASS.\nDopo la rinuncia dei Bronco da parte dell'USMC e la chiusura del VMO-4 nel luglio 1994 anche due OV-10D+ passarono alla NASA.\nI Bronco di entrambe le versioni sono impiegati per voli di prova sia al Lewis Research Center che alla base di Langley in Virginia.\nIl Bureau of Land Management (BLM) ricevette sette OV-10A, tra cui il prototipo YOV-10A, che vennero lasciati nella configurazione militare originaria ma coi seggiolini eiettabili disattivati.\nQuesti aerei vennero impiegati come osservatori antincendio, in pratica missioni simili a quelle FAC militari per guidare sull'incendio gli aerei antincendio veri e propri, spesso per segnalare la posizione dell'aereo venivano utilizzati i fumogeni.\nA causa dell'invecchiamento degli aerei e della carenza di parti di ricambio il BLM ha rinunciato ai Bronco nel 1999.\nNel 1993 il California Department of Forestry and Fire Protection (CDF o CALFIRE) ha acquisito alcuni OV-10A, tra cui sei ex-BLM e tredici ex-US Navy, per sostituire i Cessna O-2 Skymaster come osservatori antincendio.\nI Bronco volano con un equipaggio costituito da un pilota ed un osservatore che oltre a guidare sull'incendio gli aerei ne coordina le attivit\u00e0 cooperando anche con le unit\u00e0 a terra.\nNel 1991 l'USAF forn\u00ec dodici OV-10A alla Fuerza A\u00e9rea Colombiana.\nIn seguito altri tre OV-10A ex-USMC sono stati forniti come fonte di pezzi di ricambio.\nL'aeronautica colombiana impiega ancora i Bronco in missioni antiguerriglia, almeno uno \u00e8 stato perso in azione.\nI Bronco colombiani sono stati aggiornati convertendoli in OV-10D+.\nSette Bronco sono ancora in servizio.\nAttualmente in Colombia operano anche quattro Bronco dell'US Department of State in cooperazione con le autorit\u00e0 locali.\nQuesti aerei dipendono dalla base aerea di Patrick in Florida.\nL'aeronautica militare filippina impiega i Bronco sia in missioni antiguerriglia che di ricerca e soccorso nell'intero arcipelago.\nAlcuni OV-10C usati vennero acquisiti dalla Thailandia.\nI Bronco filippini sono in servizio nei 16th e 25th attack squadron del 15th Strike Wing di base a Sangley Point presso Cavite.\nNel 16th attack squadron, abitualmente impiegato per missioni antiguerriglia nelle isole Jolo, sono entrate in servizio le prime due donne pilota da combattimento dell'aeronautica militare filippina.\n\u00c8 stato avviato un programma di ammodernamento per i Bronco ancora in servizio in collaborazione con la Marsh Aviation.\nGli aerei sono stati aggiornati nei comandi di volo, sensori, motori, trasmissioni e dotati di nuove eliche quadripala del diametro di 2,54m di produzione Hartzell.\nAltre modifiche sono state introdotte per facilitare le operazioni di manutenzione.\n\u00c8 prevista la possibilit\u00e0 di utilizzare dei nuovi pod con cannoni da 20\u00a0mm di produzione filippina.\nAttualmente risultano ancora in servizio 14 Bronco.\nI Bronco sostituirono gli Hawker Sea Fury impiegati come traino bersagli dalla societ\u00e0 civile Deutsch Lufthart Berlangschenst.\nA causa dell'usura e della difficolt\u00e0 nel reperire parti di ricambio, nel 1990 i Bronco vennero radiati e sostituiti da Pilatus PC-9.\nL'Indonesia ha acquisito dodici OV-10F, i primi vennero consegnati all'inizio del 1976 al 3rd squadron sulla base di Baucau dove sostituirono i North American P-51 Mustang.\nIn seguito gli OV-10F sono stati modificati sostituendo le mitragliatrici M60C con Browning da 12,7\u00a0mm.\nI Bronco indonesiani sono stati impiegati in missioni antiguerriglia, risultando fondamentali nell'invasione di Timor Est.\nAttualmente i Bronco indonesiani non sono pi\u00f9 operativi.\nNel 1981 vennero consegnati sei OV-10A ex-USMC che vennero assegnati alla base presso l'Aeroporto di Marrakech-Menara.\nSono stati impiegati in missioni antiguerriglia contro i guerriglieri del Polisario nel Sahara occidentale.\nTutti i Bronco sono stati radiati.\nLa Royal Thay Air Force ricevette 32 OV-10C nei primi anni Settanta.\nI Bronco sono stati impiegati dal 411th e 711th squadron in missioni antiguerriglia e di sorveglianza dei confini con Laos e Cambogia, durante queste missioni almeno un Bronco \u00e8 stato abbattuto da missili a guida IR.\nNel 2004 i Bronco vennero radiati, molti ceduti alle Filippine, altri posti nel RTAF Museum di Bangkok e nel Tango Squadron Wing 41 Museum di Chiang Mai.\nL'Aviaci\u00f3n Militar Venezolana ha acquisito sedici OV-10E, i primi due vennero consegnati nel maggio del 1973.\nI Bronco vennero assegnati al 40th squadron di Barcelona dove sostituirono i North American B-25 Mitchell, in seguito vennero trasferiti al 15th Special Operations Group di Maracaibo ed impiegati per missioni di sorveglianza dei confini con la Colombia.\nIl 27 novembre 1992 alcuni Bronco sono stati impiegati da ufficiali ribelli durante un tentativo di colpo di Stato contro il presidente Carlos Andr\u00e9s Perez.\nI Bronco pilotati dai ribelli attaccarono con bombe e razzi il palazzo presidenziale, sedi della polizia ed altri enti governativi nella capitale Caracas.\nI Bronco pilotati dai ribelli attaccarono anche la base aerea di Barquisimeto distruggendo tre CF-5A a terra.\nDue Bronco vennero poi abbattuti da un CF-5A che era riuscito a decollare prima dell'attacco e da un F-16A di pattuglia.\nIn seguito i Bronco pilotati dai ribelli attaccarono le truppe governative, un Bronco venne abbattuto da fuoco da terra, l'equipaggio si salv\u00f2 lanciandosi.\nAttualmente risultano ancora in servizio sette Bronco.\nGuerra all'Isis.\nDal maggio 2015, da pi\u00f9 fonti, vengono riportate notizie nelle quali si citano missioni in cui gli Stati Uniti hanno riportato in servizio attivo gli aerei controguerriglia contro le milizie del califfato. La versione a cui si fa riferimento e l'OV-10G+ Combat Dragon II\nLivree.\nInizialmente i Bronco dell'USMC avevano una livrea con le superfici superiori e laterali verde scuro FS34097 e le superfici inferiori grigio chiaro lucido FS16440.\nLe superfici superiori dell'ala erano bianco lucido FS17875 per facilitare l'avvistamento dall'alto da parte degli aerei che dovevano guidare sull'obiettivo.\nA met\u00e0 anni ottanta i Bronco adottarono una livrea a chiazze di verde scuro e due diverse tonalit\u00e0 di grigio estesa a tutto l'aereo.\nDurante la guerra del golfo alcuni Bronco del VMO-2 adottarono una livrea desertica a chiazze di due diverse tonalit\u00e0 di marrone su tutte le superfici superiori e laterali e azzurro chiaro per tutte le superfici inferiori.\nAlcuni Bronco del VMO-1 vennero interamente ridipinti in grigio chiaro FS36473, livrea adottata per tutti i Bronco dell'USMC dopo la Guerra del Golfo.\nI Bronco dell'USAF erano inizialmente interamente grigio chiaro FS36473.\nNegli anni ottanta adottarono la livrea denominata \u201cEurope I\u201d detta anche \u201clizard\u201d, a chiazze di grigio scuro FS36081, verde scuro FS34092 e verde medio FS34102 estesa a tutto l'aereo.\nInizialmente i Bronco dell'USMC presi a prestito dall'US Navy mantennero la livrea con le superfici superiori e laterali verde scuro FS34097 e le superfici inferiori grigio chiaro lucido FS16440.\nLe superfici superiori dell'ala erano bianco lucido FS17875 per facilitare l'avvistamento dall'alto da parte degli aerei che dovevano guidare sull'obiettivo.\nA met\u00e0 del 1971 venne adottata la stessa livrea usata per tutti gli aerei imbarcati con grigio chiaro opaco FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nI Bronco di queste nazioni avevano la livrea usata dall'USAF a partire dal 1965 per la maggior parte dei caccia ed aerei d'attacco al suolo con le superfici superiori e laterali a chiazze di marrone FS30219, verde scuro FS34079 e verde medio FS34102 e tutte le superfici inferiori grigio chiaro FS36622.\nEsemplari attualmente esistenti.\nIn Europa sono conservati 4 Bronco:\nDue OV-10B all'Imperial War Museum di Duxford in Inghilterra, con matricole civili G-BZGL e G-BZGK.\nDue OV-10B (ex-Luftwaffe) al museo di Montelimar in Francia, uno in mostra statica, e l'altro volante con matricola civile F-AZKM.\nAltri Bronco sono in mostra statica in alcuni musei europei (ad esempio l'OV-10B esposto al museo di Berlino-Gatow codici 99+33) ed in altre basi aeree degli USA.\nCinema.\nNel film 007 - Zona pericolo (The Living Daylights) \u00e8 stato usato un OV-10s della Reale aeronautica militare marocchina, nella scena in cui fuggono dal campo Sovietico (nel film doveva essere in Afghanistan) con l'aiuto del Mujahadeen. la scena \u00e8 stata girata in una base aerea in Marocco mentre l'OV-10s fu dipinto di nero con una Stella Rossa (Sovietica)."}
{"id": "642610", "revid": "729019", "url": "https://it.wikipedia.org/wiki?curid=642610", "title": "Lockheed AC-130", "text": "Il Lockheed AC-130, noto anche come Angelo della Morte (Death Angel), \u00e8 un quadrimotore a turboelica impiegato come cannoniera volante pesantemente armata per l'attacco al suolo, in servizio presso l'United States Air Force dalla fine degli anni sessanta fino ai giorni nostri. L'aereo \u00e8 una variante del C-130 da trasporto costruito dalla Lockheed e viene convertito dalla Boeing in cannoniera.\nIl velivolo \u00e8 in dotazione solo all'USAF che lo ha impiegato nella guerra del Vietnam e nella guerra del Golfo, dove peraltro uno di questi aerei \u00e8 stato abbattuto. Durante la guerra del Vietnam furono persi 6 AC 130.\nAttualmente sono in servizio due versioni denominate AC-130H Spectre e AC-130U Spooky. Gli armamenti di bordo sono di diverso tipo e variano da un cannone Gatling da 20\u00a0mm fino a un obice da 105\u00a0mm. L'equipaggio \u00e8 composto da dodici o tredici persone, tra cui 5 sono ufficiali (due piloti, navigatore, ufficiale addetto alla guerra elettronica e direttore del tiro) affiancati da altri membri dell'equipaggio che ricoprono i ruoli di tecnico di bordo, operatori alle console elettroniche e armieri.\nLe cannoniere AC-130 vengono utilizzate per il Close Air Support (CAS), l'interdizione aerea e per la protezione delle forze. Il ruolo CAS consiste nel supporto alle forze di terra, scorta ai convogli e operazioni nelle aree urbane. Le missioni di interdizione aerea sono condotte contro obiettivi pre pianificati in profondit\u00e0 o contro bersagli di opportunit\u00e0. Le missioni di \u201cforce protection\u201d includono la difesa delle basi aeree e di altre installazioni. Le squadriglie di AC 130 sono basate a Hurlburt Field nel nord-ovest della Florida e sono parte dell'Air Force Special Operations Command (AFSOC), parte dello Special Operations Command (SOCOM).\nStoria.\nDurante la Guerra del Vietnam, fu selezionato il C-130 Hercules per rimpiazzare l'AC-47 Gunship I (derivato dal C-47 Skytrain e noto come \"Spooky\" o \"Puff the Magic Dragon\") grazie alla sua maggiore autonomia e capacit\u00e0 di trasportare munizioni.\nNel 1967, il velivolo JC-130A USAF 54-1626 fu selezionato per la conversione al prototipo di cannoniera AC-130A. Le modifiche vennero introdotte in quell'anno presso la Wright-Patterson Air Force Base, dalla Aeronautical Systems Division. Venne installato al portellone anteriore un sistema a visione diretta night vision telescope, un precursore dei moderni forward looking infrared (FLIR) nella parte anteriore del carrello sinistro e sul lato sinistro alcuni cannoni Gatling fissi puntati verso il basso e all'indietro. Il Wing Commander dell'USAF realizz\u00f2 manualmente presso il laboratorio avionico della base, un prototipo del sistema di calcolo e controllo analogico per il tiro. Le prove in volo con il prototipo si svolsero inizialmente presso la base Eglin Air Force Base, seguite da ulteriori modifiche e campagne di prova. Nel mese di settembre 1967, l'aereo venne certificato \u201cpronto al combattimento\u201d e inviato in volo alla base Nha Trang Air Base, nel Vietnam del sud, per seguire un programma di test per 90 giorni. In seguito ai successi registrati durante le prove, venne costruito un piccolo numero di AC-130A equipaggiati in modo similare e con un sistema di controllo del tiro prodotto in serie. La cannoniera 54-1626 originale \u00e8 esposta al museo dell'USAF."}
{"id": "642611", "revid": "729019", "url": "https://it.wikipedia.org/wiki?curid=642611", "title": "Strada statale 37 del Maloja", "text": "La strada statale 37 del Maloja (SS 37) \u00e8 una strada statale italiana.\nStoria.\nLa strada statale 37 venne istituita nel 1928 con la denominazione \"del Maloia\" e con il seguente percorso: \"Chiavenna - confine svizzero presso Castasegna\".\nPercorso.\nLa strada ha inizio a Chiavenna (333\u00a0m sopra il livello del mare), centro principale della valle omonima, dove si stacca dalla SS 36 del Lago di Como e dello Spluga, la quale abbandona la valle del fiume Mera per entrare in Val San Giacomo.\nLa SS 37, invece, continua a seguire il corso del Mera diretta alla frontiera con la Svizzera (cantone dei Grigioni).\nPrima di raggiungere il confine, percorre la Val Bregaglia toccando i centri di Piuro e Villa di Chiavenna e alcune delle loro frazioni; il confine di stato \u00e8 posto a una quota di 690 metri; da questo punto in poi la strada prosegue in territorio elvetico come strada principale 3."}
{"id": "642612", "revid": "770813", "url": "https://it.wikipedia.org/wiki?curid=642612", "title": "Britten-Norman BN-2 Islander", "text": "Il Britten-Norman BN-2 Islander \u00e8 un bimotore a pistoni multiruolo ad ala alta da trasporto leggero, progettato e prodotto originariamente dall'azienda britannica Britten-Norman Limited negli anni sessanta.\nNelle sue numerose versioni, come aereo di linea dalla capacit\u00e0 di 10 passeggeri, come aereo postale e cargo, l'Islander ha riscosso un grande successo in campo internazionale ottenendo, come asserisce il sito ufficiale della Britten-Norman, lo status di velivolo commerciale tra i pi\u00f9 venduti in Europa occidentale e venendo impiegato in oltre 750 esemplari da operatori in tutto il mondo. Inoltre, bench\u00e9 concepito come velivolo civile, venne utilizzato come trasporto leggero da oltre 30 aeronautiche militari mondiali e nelle forze di polizia britanniche ed in seguito prodotto in alcune versioni studiate espressamente per ruoli in ambito militare.\nStoria del progetto.\nL'Islander viene concepito nei primi anni sessanta dai fondatori dell'azienda che portava il loro nome, John Britten e Desmond Norman. Il mercato suggeriva la possibilit\u00e0 di introdurre un velivolo che potesse essere proposto nella fascia di utilizzo riservata al trasporto regionale ed i due soci e progettisti videro un'opportunit\u00e0 per compiere un salto di qualit\u00e0 dell'azienda.\nFondata nel 1953, fino ad allora aveva operato nel campo della conversione e manutenzione di aerei agricoli e nella produzione di hovercraft per conto della British Hovercraft Corporation. I disegni del progetto vennero impostati nel 1963 e dopo due anni il prototipo era pronto per i primi collaudi. L'esemplare, al quale venne assegnata la denominazione BN-2 ed immatricolato G-ATCT, venne portato in volo per la prima volta il 13 giugno 1965, dalla pista aziendale a Bembridge, sull'Isola di Wight (Inghilterra), a cui seguirono una serie di test atti a raffinare un progetto che si rivel\u00f2 gi\u00e0 in grado di soddisfare le specifiche che si erano proposti.\nDopo pochi giorni dal volo inaugurale, il 17 giugno il BN-2 G-ATCT venne esposto ufficialmente al pubblico al Salone internazionale dell'aeronautica e dello spazio di Parigi-Le Bourget. Il secondo velivolo venne realizzato l'anno successivo; immatricolato G-ATWU era il modello di preserie e venne portato in volo il 28 agosto 1966. Entrambi erano motorizzati con due Rolls-Royce/Continental IO-360-B, motori a 4 cilindri contrapposti raffreddati ad aria da 210 hp (157 kW), configurazione con la quale, il 10 agosto, il velivolo ottenne la certificazione dalla Federal Aviation Administration; il nome \"Islander\" venne apposto a completare la denominazione aziendale il successivo 15 agosto. La motorizzazione venne sostituita nella versione di serie, uscita dagli stabilimenti e portata in volo il 24 aprile 1967, dai pi\u00f9 potenti Lycoming O-540-E4C capaci di erogare 260\u00a0hp (195\u00a0kW) ciascuno. Questa era denominata BN-2A e differiva dai prototipi per alcune migliorie, riguardanti principalmente dettagli aerodinamici e l'avionica.\nVista la versatilit\u00e0 dell'aereo ne sono state create anche delle varianti ad uso bellico, quali:\nNel 1978 \u00e8 stata sviluppata una versione ulteriormente migliorata, l'Islander BN-2B II. I miglioramenti inclusero un incremento di capacit\u00e0 di carico e modifiche all'apparato propulsivo, al fine di ridurre le emissioni acustiche del motore. Altre modifiche opzionali consistevano in una versione allungata per un'aumentata capienza del bagaglio. Con queste modifiche successive il velivolo \u00e8 stato indicato come BN-2T.\nUn tentativo di realizzare un Islander con una capienza maggiorata ha portato alla nascita del BN-2A Mk III Trislander. Questo velivolo ha una fusoliera allungata, un carrello di atterraggio modificato e un terzo motore (alloggiato in coda). Il prototipo \u00e8 stato realizzato modificando il prototipo originale del BN-2 ed ha volato l'11 settembre 1970.\nL'Islander, oltre che dalla Britten-Norman, \u00e8 stato prodotto su licenza da altre aziende, quali l'URMA, azienda rumena che costruisce il velivolo dal 1969, in stabilimenti a Gosselies (Belgio) dal 1973 e nelle Filippine.\nTecnica.\nL'Islander \u00e8 un aereo ad ala alta con caratteristiche STOL, in quanto pu\u00f2 decollare e atterrare agevolmente in meno di 400\u00a0m.\nIncidenti.\nUn velivolo Britten Norman BN-2A-27 Islander del 1968 \u00e8 scomparso nel nulla il 4 gennaio 2013: era in volo sull'arcipelago di Los Roques in Venezuela. A bordo si trovavano 6 persone, delle quali 2 piloti e 4 passeggeri di nazionalit\u00e0 italiana. I passeggeri erano il dirigente d'azienda Vittorio Missoni, figlio dello stilista Ottavio Missoni, e la compagna Maurizia Castiglioni, che viaggiavano con una coppia di amici, l'imprenditore Guido Foresti e Elda Scalvenzi.\nSecondo Aviation Safety Network, dal primo volo del 1965 al 2012 l'aereo ha avuto 249 incidenti, con 590 vittime.\nUn velivolo Britten Norman BN-2 \u00e8 caduto in Romania a gennaio 2014, uccidendo il pilota."}
{"id": "642614", "revid": "729019", "url": "https://it.wikipedia.org/wiki?curid=642614", "title": "Kawasaki C-1", "text": "Il Kawasaki C-1 \u00e8 un bimotore a getto da trasporto tattico a corto/medio raggio ad ala alta prodotto dall'azienda giapponese Kawasaki Heavy Industries dagli anni settanta e attualmente ancora in servizio con il K\u014dk\u016b Jieitai, la forza aerea di autodifesa giapponese.\nStoria.\nSviluppo.\nNel 1966 la flotta di aerei per il trasporto della K\u014dk\u016b Jieitai, la forza aerea giapponese, era composta principalmente da diversi Curtiss C-46 Commando, un velivolo cargo americano costruito durante la Seconda guerra mondiale. Al tempo il C-46 era relativamente capiente ma non resse pi\u00f9 il confronto con il nuovo Lockheed C-130 Hercules. Fu cos\u00ec che la K\u014dk\u016b Jieitai decise di adottare un velivolo per il trasporto prodotto in patria: il C-1.\nImpiego operativo.\nIl Kawasaki C-1 \u00e8 stato introdotto in servizio operativo con la K\u014dk\u016b Jieitai, la forza aerea di autodifesa giapponese, dal 1974. Bench\u00e9 ci siano alcuni progetti, come il Kawasaki C-X, destinati a sostituirlo, il C-1 \u00e8 destinato a rimanere in servizio almeno entro il 2010 come trasporto truppe e materiali per le Forze di autodifesa giapponesi.\nUtilizzatori.\n27 C-1A da trasporto e 1 EC-1B ELINT consegnati, 16 C-1A e l'unico EC-1B in servizio al novembre 2020."}
{"id": "642615", "revid": "1543377", "url": "https://it.wikipedia.org/wiki?curid=642615", "title": "Beechcraft T-34 Mentor", "text": "Il Beechcraft T-34 Mentor \u00e8 un monomotore da addestramento militare ad ala bassa prodotto dall'azienda statunitense Beechcraft ed impiegato dagli inizi degli anni cinquanta fino ai giorni nostri.\nDerivato dal Beechcraft Model 35 Bonanza da turismo, il T-34 si \u00e8 rivelato un prodotto di elevato successo nel campo degli aerei da addestramento basico ed avanzato rimanendo ancora oggi in servizio dopo pi\u00f9 di sessant'anni. Inizialmente dotato di un motore a pistoni ne \u00e8 stata prodotta versione aggiornata, chiamata T-34C Turbo Mentor, dotata di un motore turboelica e di armi per circa 300\u00a0kg.\nStoria del progetto.\nIl T-34 venne disegnato nella met\u00e0 degli anni quaranta da Walter Beech, proprietario oltre che progettista dell'omonima azienda, con il proposito di realizzare un addestratore economico alternativo al North American T-6/NJ Texan gi\u00e0 in uso nelle forze aeree statunitensi. Pur non essendo emesso alcun bando al riguardo Beech decise di svilupparlo a proprie spese in maniera autonoma assegnando al prototipo la denominazione aziendale Beechcraft Model 45.\nInizialmente vennero seguite tre ipotesi progettuali, tra i quali una che riproponeva l'impennaggio a V del Bonanza, alla fine scegliendo, nel 1948, una soluzione dalle superfici di controllo convenzionali, pi\u00f9 consona ad una proposta di un prodotto a scopo militare. La fusoliera del Bonanza, dotata di una cabina a quattro posti, venne sostituita da una pi\u00f9 stretta che incorporava una cabina a soli due posti in tandem dotata di tettuccio a bolla, che permetteva una maggiore visibilit\u00e0 a pilota ed istruttore.\nStrutturalmente il Model 45 era molto pi\u00f9 robusto del Bonanza, essendo progettato per sostenere sollecitazioni di 10\"G\" positivi e 4,5\"G\" negativi, mentre il Continental E-185 da 185 hp al decollo (meno di un terzo della potenza del motore del T-6) era lo stesso montato nello stesso periodo dal Bonanza. Il prototipo venne portato in volo per la prima volta il 2 dicembre 1948 da Vern Carstens, il pilota collaudatore dell'azienda. Dopo il primo vennero realizzati altri tre esemplari, denominati Model A45T, i primi due equipaggiati con lo stesso motore del prototipo ed il terzo con un Continental E-225, quest'ultimo vicino alla configurazione della produzione di serie.\nLa produzione in serie ebbe inizio nel 1953, quando l'azienda inizi\u00f2 le consegne della versione T-34A alla United States Air Force (USAF) ed il simile Model B45 dedicato al mercato estero. Nel 1955 venne iniziata la consegna del T-34B destinata alla United States Navy (U.S. Navy), versione appositamente studiata per le esigenze della Marina. Il T-34B si differenziava, per controllare la direzione sul terreno, nell'adottare un impianto frenante sdoppiato invece di intervenire tramite uno sterzo sul carrello anteriore, nell'ala da un maggior angolo di diedro ed un posto di pilotaggio che adottava la regolazione dei pedali invece che quella del sedile come nel T-34A.\nLa produzione del T-34A venne interrotta nel 1956, mentre il T-34B continu\u00f2 ad essere costruito fino ad ottobre 1957, mentre le versioni B45 prodotte su licenza in Canada (125 esemplari realizzati dalla Canadian Car and Foundry), Giappone (173 esemplari realizzati dalla Fuji Heavy Industries), ed Argentina (75 esemplari realizzati dalla FMA) fino al 1958. La Beechcraft consegn\u00f2 l'ultimo Model B45 nel 1959 . La produzione totale delle versioni dotate di motorizzazione Continental risulta essere di 1\u00a0904 esemplari.\nModel 73 Jet Mentor.\nNel 1955 l'azienda svilupp\u00f2, ancora come iniziativa privata, una variante dotata di motore a getto nuovamente nella speranza di aggiudicarsi un contratto da parte degli forze armate statunitensi. Il Model 73 Jet Mentor, che condivideva molte componenti con il precedente modello dal motore a pistoni, si differenziava visivamente nella cabina di pilotaggio, ridisegnata e traslata verso la parte anteriore della fusoliera, e nelle prese d'aria sdoppiate ed integrate nelle radici alari che dovevano fornire l'aria per il motore a reazione posizionato nella parte posteriore della fusoliera. Il Model 73, registrato N134B, venne portato in volo per la prima volta il 18 dicembre 1955. Venne successivamente proposto all'USAF, che dopo averlo valutato si orient\u00f2 invece sul Cessna T-37 Tweet, ed alla U.S. Navy che invece decise di adottare il Temco TT Pinto. Il rifiuto convinse l'azienda ad accantonare lo sviluppo e non venne mai avviato alla produzione in serie.\nL'adozione del turboelica.\nNel 1973, dopo una pausa di produzione durata quasi 15 anni, venne sviluppato un nuovo modello basato sul precedente T-34C ma adottando per la propulsione un turboelica Pratt &amp; Whitney Canada PT6A-25 in luogo del precedente motore a pistoni.. Lo sviluppo era la conseguenza di una richiesta avanzata dalla U.S. Navy, la quale forn\u00ec due esemplari di T-34B per permetterne la conversione. Dopo aver sostituito il vecchio motore con il PT6 i due velivoli furono ridesignati YT-34C, il primo dei due portato in volo per la prima volta il 21 settembre 1973. La produzione del Mentor riprese nel 1975 con il nuovo modello, il T-34C sviluppato per la U.S. Navy. Nel 1977 vene sviluppato un nuovo modello, il T-34C-1, una versione armata dotata di piloni alari destinata al mercato estero. La produzione del Turbo Mentor venne interrotta nel 1990 con il Turbine Mentor 34C, la versione destinata al mercato civile.\nImpiego operativo.\nIl T-34B Mentor \u00e8 stato il velivolo di addestramento basico della United States Navy per circa 30 anni. Negli anni settanta l'addestramento dei piloti statunitense e parte dei piloti Marina Militare Italiana veniva effettuato con questo velivolo nelle basi \"NAS Saufley Field\" e \"NAS Whiting Field\", nei pressi della base principale di \"NAS Pensacola\", Florida. Negli anni ottanta venne sostituito dal T-34C versione turboelica; inoltre lo Stato Maggiore della U.S. Navy pianific\u00f2, con il T-34C, un programma di addestramento avanzato ed acrobatico tale da poter sostituire gli ormai superati T-28 Trojan.\nNel 1950 l'USAF richiese tre Model A45T che ribattezz\u00f2 con la denominazione militare YT-34. Dopo una lunga valutazione per determinare quale fosse il miglior addestratore, nel 1953 l'USAF scelse infine il Model 45 che entr\u00f2 in servizio come T-34A Mentor, seguito nel maggio 1955 dalla U.S. Navy con il T-34B.\nL'USAF cominci\u00f2 a sostituire il T-34A all'inizio degli anni sessanta, mentre la U.S. Navy mantenne operativo il T-34B fino ai primi anni settanta. Al 2007, i Mentor vengono ancora utilizzate in diverse forze aeree mondiali.\nI T-34A e C vennero utilizzati dal Comando de Aviaci\u00f3n Naval Argentina, l'aviazione navale della marina militare argentina, durante la guerra delle Falkland.\nNel 2004, a causa di una serie di incidenti di volo in cui sono incorsi durante combattimenti simulati ed attribuiti a cedimenti strutturali, l'intera flotta dei T-34 civile statunitense \u00e8 stata messa a terra dal Federal Aviation Administration. I proprietari dei T-34 hanno ottenuto un nuovo permesso con l'obbligo di attenersi a una serie di restrizioni.\nIL T-34C viene ancora utilizzato come addestratore basico per formare i piloti di U.S. Navy e U.S. Marine Corps. Il T-34C \u00e8 attualmente in corso di avvicendamento con il T-6 Texan II ma continua ad essere il principale aereo nelle basi NAS Corpus Christi e NAS Whiting Field. La NAS Pensacola ha gi\u00e0 completato la sostituzione con il T-6 mentre \u00e8 previsto l'arrivo del primo dei T-6 assegnati alla Whiting Field nell'estate 2009.\nOltre che nelle forze aeree statunitensi, il T-34 venne impiegato in numerose scuole di volo militari di molti paesi arabi, africani, ed in tutte le americhe. In queste ultime ed in Spagna \u00e8 stato recentemente sostituito da un addestratore di produzione cilena, l'ENAER T-35 Pill\u00e1n.\nIl Mentor \u00e8 inoltre utilizzato come aereo acrobatico dalle pattuglie acrobatiche civili \"Lima Lima Flight Team\" e \"Dragon Flight\" oltre che dal pilota acrobatico Julie Clark, che si esibisce negli air show con un T-34 (N134JC) ribattezzato \"Free Spirit\"."}
{"id": "642616", "revid": "125627860", "url": "https://it.wikipedia.org/wiki?curid=642616", "title": "Fouga CM-170 Magister", "text": "Il Fouga CM-170 Magister era un addestratore a getto prodotto dagli anni cinquanta dall'azienda francese \u00c9tablissements Fouga et Cie e, dal 1970, dalla A\u00e9rospatiale.\nBench\u00e9 spesso citato come il primo addestratore biposto a getto, deve in realt\u00e0 il primato al Fokker S.14 Machtrainer che effettu\u00f2 il primo volo, venne messo in produzione e consegnato ai reparti un anno prima.\nStoria del progetto.\nNel 1948, la Fouga ritenne potesse esserci uno spazio di mercato per un addestratore basico ad uso militare per poter preparare i futuri piloti in forza all'Arm\u00e9e de l'air all'uso dei nuovi aerei a getto che si stavano imponendo come la nuova realt\u00e0 nel secondo dopoguerra. Sfruttando l'esperienza acquisita sui precedenti modelli prodotti, essenzialmente alianti, venne progettato il CM-130 proposto alle autorit\u00e0 militari per la sostituzione del Morane-Saulnier MS.475 con motore a pistoni in dotazione alle allora scuole di volo. Dopo che il prototipo venne portato in volo equipaggiato da due turbogetto Turbom\u00e9ca Palas, venne presentato alla commissione esaminatrice la quale, dopo le prove di volo, ritenne il velivolo sottopotenziato. Per ovviare al problema venne avviato un nuovo progetto al quale venne data la designazione aziendale CM-170 Magister che, seppur ampiamente basato sul CM-130, era di questo una versione di maggiori dimensioni e spinto dai pi\u00f9 potenti turbogetto Turbomeca Marbor\u00e9.\nDotato del caratteristico impennaggio a V con superfici intermedie inclinate a circa 40 gradi, doveva questa particolare soluzione tecnica alle esperienze maturate sul precedente CM-8-15, un aereo sperimentale basato su un aliante al quale era stato applicato un motore a getto.\nNel dicembre 1950 l'Arm\u00e9e de l'air commission\u00f2 3 prototipi, il primo dei quali venne portato in volo per la prima volta il 23 luglio 1952, i quali furono valutati positivamente. Nel giugno 1953 venne quindi emesso un primo ordine di 10 esemplari di preserie al quale segu\u00ec un successivo ordine, emesso il 13 gennaio 1954, per la fornitura dei primi 95 esemplari di serie. Per sopperire alle richieste si ritenne necessario costruire un nuovo stabilimento a Tolosa-Blagnac dedicato solamente alla linea di produzione del Magister.\nA causa delle successive acquisizioni ed accorpamenti aziendali il velivolo acquis\u00ec una serie di diverse designazioni, dall'originale \"CM-170 Fouga Magister\" alle successive \"Potez (Fouga) CM-170 Magister\", \"Sud (Fouga) CM-170 Magister\" ed \"A\u00e9rospatiale (Fouga) CM-170 Magister\" in base allo stabilimento di costruzione.\nDal Magister venne successivamente sviluppato il CM-175 Z\u00e9phir, una versione imbarcata appositamente attrezzata e destinata all'addestramento dei piloti dell'Aviation navale all'appontaggio ed in generale alle condizioni operative tipiche delle portaerei.\nNegli anni sessanta venne progettato un ulteriore sviluppo del progetto originale, il CM-173 Super Magister, dotato di unit\u00e0 propulsive Turbomeca Marbor\u00e9 IV capaci di fornire una maggiore spinta.\nLa produzione francese del Magister venne interrotta nel 1962 rimanendo comunque in produzione presso la finlandese Valmet fino al 1967.\nLo sviluppo del velivolo si interruppe quando l'Arm\u00e9e de l'air selezion\u00f2 il Dassault-Dornier Alpha Jet come loro nuovo addestratore a getto.\nImpiego operativo.\nIl primo cliente straniero fu la Germania Ovest che emise un ordine per la fornitura di 62 esemplari dalla Fouga ed altri 188 costruiti su licenza dalla Flugzeug Union S\u00fcd.\nInoltre il Magister venne prodotto su licenza anche dalla Valmet in Finlandia e dalla Israel Aircraft Industries in Israele, raggiungendo un totale di 929 esemplari costruiti, 286 di questi su licenza.\nBelgio.\nIl Belgio fu l'ultima nazione a mantenere pienamente operativa la propria flotta di Magister. La Composante air de l'arm\u00e9e belge oper\u00f2 con 50 Magister nel ruolo di addestratori basici, utilizzati inoltre dalla pattuglia acrobatica The Red Devils. Attualmente rimangono in servizio un piccolo numero di Magister mantenuti in condizioni di volo per il personale ufficiale anziano.\nBrasile.\nLa For\u00e7a A\u00e9rea Brasileira oper\u00f2 con 7 esemplari destinati alla pattuglia acrobatica nazionale, la Esquadr\u00e3o de Demonstra\u00e7\u00e3o A\u00e9rea detta anche Esquadrilha da Fuma\u00e7a, utilizzati dal 1968 al 1975 e ridenominati T-24.\nFinlandia.\nTra il 1958 ed il 1959, il governo finlandese decise di acquistare 18 Magister dalla Francia ottenendo contemporaneamente anche una licenza di produzione. La produzione nazionale venne assegnata alla Valmet che costru\u00ec 62 esemplari nel periodo 1958-67. Gli esemplari di produzione francese assunsero la designazione ufficiale FM-1...-18 mentre quelli di produzione locale FM-21...-82.\nUtilizzati tra il 1958 ed il 1988, i Magister operarono nel ruolo di addestratore nelle scuole di pilotaggio della Suomen ilmavoimat, 21 persi in incidenti di volo 6 dei quali causarono la morte dell'equipaggio.\nKatanga.\nNel 1960, con l'acquisizione dell'indipendenza dal Belgio, il regime del governo centrale della neo fondata Repubblica Democratica del Congo non venne riconosciuto dalla provincia del Katanga che avvi\u00f2 un movimento secessionista. La minuscola forza aerea a supporto dei secessionisti venne equipaggiata con un ristretto numero di velivoli tra i quali alcuni Fouga Magister.\nLa ONUC, l'operazione ONU che tra il 1961 ed il 1964 oper\u00f2 in zona allo scopo di salvaguardare la sopravvivenza del nuovo stato del Congo, schier\u00f2 un reparto svedese dotato di Saab 29 Tunnan ed uno etiopico equipaggiato con North American F-86 Sabre. MIlitarmente il contingente NU si opponeva alla secessione del Katanga, quindi l'aviazione ONUC oper\u00f2 contro i tre Fouga dell'Arm\u00e9e Katangaise, distruggendone due.\nIrlanda.\nL'Aer Ch\u00f3r na h\u00c9ireann oper\u00f2 con 6 Magister, 4 dei quali equipaggiarono la Silver Swallows, la pattuglia acrobatica.\nIsraele.\nL'Heyl Ha'Avir oper\u00f2 con una versione prodotta localmente su licenza, l'IAI Tzukit. Nel ruolo di aereo da attacco a terra venne utilizzato in azioni belliche durante la Guerra dei sei giorni del 1967 contro i reparti corazzati delle forze armate giordane subendo pesanti perdite.\nNel 1973 comparve anche sul set di Jesus Christ Superstar. Infatti il regista Norman Jewison ottenne, con un permesso speciale del governo israeliano, di poter far passare due di questi caccia dell'aeronautica israeliana sopra la zona delle riprese nella scena immediatamente successiva a quando Giuda accetta di tradire Ges\u00f9. I due jet sfrecciano nel deserto del Negev a volo radente sopra a un Giuda impaurito, accucciato al terreno, mentre il coro angelico canta \"Well done Judas! Good old Judas!\". Il regista ebbe a propria disposizione un solo ciak."}
{"id": "642617", "revid": "409613", "url": "https://it.wikipedia.org/wiki?curid=642617", "title": "Baroni", "text": ""}
{"id": "642619", "revid": "767487", "url": "https://it.wikipedia.org/wiki?curid=642619", "title": "Sei giorni", "text": "La Sei giorni \u00e8 una competizione di ciclismo su pista articolata su diverse prove che si svolgono appunto nell'arco di sei giorni di gara. I corridori gareggiano a coppie e si affrontano in diverse specialit\u00e0: l'americana, la corsa a punti, l'eliminazione, il derny (talvolta il mezzofondo), lo scratch, il giro lanciato.\nOgnuna delle specialit\u00e0 si disputa una o due volte in ciascuna giornata di gara. Ogni giornata viene chiusa da un'americana sulla distanza di 50\u00a0km. La classifica generale viene determinata dai piazzamenti conquistati dalle coppie nelle varie prove, in base ai quali vengono assegnati dei punti, nonch\u00e9 dai giri guadagnati o perduti rispetto agli altri concorrenti durante le americane: le coppie che hanno dei giri di vantaggio vengono classificate per prime anche se hanno meno punti. Per questa ragione l'americana \u00e8 di gran lunga la prova pi\u00f9 importante del programma. Inoltre a ciascuna coppia viene assegnato un giro addizionale di vantaggio ogni 100 punti conquistati. Nell'americana che conclude il sesto giorno, inoltre, al termine si svolgono pi\u00f9 sprint a punteggio, a distanza di dieci giri l'uno dall'altro, anzich\u00e9 uno solo come in tutte le altre; l'ultimo sprint assegna punti doppi. I punti attribuiti da questi sprint sono spesso decisivi per assegnare la vittoria finale.\nLe Sei giorni si corrono soprattutto durante l'inverno: le pi\u00f9 importanti costituiscono un circuito al quale partecipano i migliori specialisti, tra le quali vi sono Berlino, Gand, Amsterdam, Grenoble, Copenaghen. In passato si correvano importanti Sei giorni anche in altre citt\u00e0 come Stoccarda, Bordeaux, Dortmund, Anversa, Milano, Rotterdam. Per quanto riguarda la citt\u00e0 lombarda, dopo il crollo del tetto del Palasport di San Siro a causa di un'eccezionale nevicata nel 1985, la gara venne sospesa per mancanza di una sede adatta; ripresa negli anni novanta nel nuovo palazzetto di Assago, il Forum, dopo poche edizioni venne nuovamente cancellata per lo scarso numero di spettatori. In Italia rimangono comunque ancora alcune valide Sei giorni, fra tutte la Sei giorni delle Rose, organizzata a Fiorenzuola d'Arda, mentre per rilanciare il mondo delle competizioni su pista \u00e8 nato il Giro d'Italia delle Piste.\nIn passato venivano spesso invitati a partecipare, per richiamare il pubblico, grandi campioni delle corse su strada; questa pratica \u00e8 diventata molto meno frequente negli ultimi anni, perch\u00e9 sono pochi gli stradisti che hanno esperienza di corse in pista e sono in grado di cimentarsi a livelli competitivi."}
{"id": "642620", "revid": "54024696", "url": "https://it.wikipedia.org/wiki?curid=642620", "title": "Alessandro Baroni", "text": ""}
{"id": "642621", "revid": "22356", "url": "https://it.wikipedia.org/wiki?curid=642621", "title": "Alticamelus", "text": ""}
{"id": "642622", "revid": "1305772", "url": "https://it.wikipedia.org/wiki?curid=642622", "title": "SS37", "text": ""}
{"id": "642623", "revid": "2028514", "url": "https://it.wikipedia.org/wiki?curid=642623", "title": "Paletta", "text": ""}
{"id": "642625", "revid": "834", "url": "https://it.wikipedia.org/wiki?curid=642625", "title": "Southern Winds Airlines", "text": ""}
{"id": "642628", "revid": "1748167", "url": "https://it.wikipedia.org/wiki?curid=642628", "title": "Bassopiano", "text": "Il bassopiano \u00e8 un'estesa regione pianeggiante ad un'altitudine non superiore a 300\u00a0m rispetto al livello del mare. La sua formazione pu\u00f2 derivare dall'emersione dal fondale marino di una porzione di crosta terrestre i cui strati si sono mantenuti orizzontali oppure dallo spianamento di una regione montuosa operato dagli agenti atmosferici e divenuta di conformazione quasi pianeggiante.\nDescrizione.\nTutti i piu grandi bassopiani al mondo sono localizzati nel continente eurosiatico; ne sono esempi:"}
{"id": "642632", "revid": "62748", "url": "https://it.wikipedia.org/wiki?curid=642632", "title": "Iscrizione di Siloam", "text": "L'iscrizione di Siloam o iscrizione di Silwan \u00e8 un testo epigrafico trovato originariamente nel tunnel di Ezechia che portava acqua dalla sorgente di Gihon al pozzo di Siloam in Sion, il nucleo originario di Gerusalemme. \nScoperta nel 1880, l'iscrizione commemora la costruzione del tunnel nell'VIII secolo a.C. Essa \u00e8 fra le iscrizioni pi\u00f9 antiche di questo tipo scritte in Ebraico usando l'alfabeto paleo-ebraico.\nNonostante il tunnel di Ezechia fosse stato esaminato largamente nel XIX secolo da eminenti archeologi come Edward Robinson, Sir Charles Wilson, e Sir Charles Warren, essi non notarono mai la presenza dell'iscrizione, probabilmente a causa delle sedimentazioni che la rendevano difficilmente individuabile. Secondo il \"Dizionario Biblico di Easton\" (1897), un giovane, mentre camminava nel tunnel dal pozzo di Siloam, scopr\u00ec l'iscrizione incisa nella roccia sul fianco orientale, a circa 6 metri all'interno del tunnel. L'iscrizione di Siloam venne estratta in maniera impropria dalla parete del tunnel nel 1891, nel tentativo di rubarla, riducendola cos\u00ec in pezzi. Fortunatamente i frammenti vennero per\u00f2 ricomposti grazie agli sforzi del Console Britannico di Gerusalemme, e vennero posti nel Museo dell'Oriente Antico di Istanbul.\nDescrizione.\nLa lastra \u00e8 un rettangolo di pietra alto 50\u00a0cm e largo 66\u00a0cm, la porzione superiore \u00e8 vuota per un'altezza di circa 26\u00a0cm, mentre l'iscrizione vera e propria ne occupa la parte inferiore.\nTraduzione del testo.\nInizialmente indecifrabile per i vari depositi calcarei, esso venne decifrato per la prima volta dal professor A.H. Sayce, che ripul\u00ec l'iscrizione con una soluzione di acido che rese il testo pi\u00f9 leggibile. L'iscrizione \u00e8 fatta di sei linee, la prima delle quali danneggiata. Le parole nell'iscrizione sono separate da una punteggiatura, e solo la parola \"zedah\" sulla terza linea \u00e8 rimasta di dubbia interpretazione.\nL'iscrizione recita:\nCommento al contenuto del testo.\nLa parte pi\u00f9 degna di nota del testo \u00e8 il fatto che esso indica che il tunnel venne costruito partendo da entrambe le terminazioni. La descrizione di un metodo simile \u00e8 rimasto conservato in una lastra in lingua latina trovata a Lamb\u00e9ze; in questo secondo caso, per\u00f2, i due gruppi di scavatori non riuscirono ad incontrarsi, cosa che invece accadde agli scavatori di Gerusalemme, che furono pi\u00f9 fortunati, nonostante avessero fatto diversi tentativi di raggiungere alla cieca il punto d'incontro. \nUnico punto oscuro del testo rimane il significato da attribuire alla parola \"zedah\", nella terza linea. Essa non esiste nel vocabolario della Bibbia ed \u00e8 stato avvicinato alla parola arabica \"zada\" che significa \"penetrare in un buco\", suggerendo quindi che essa non si riferisce alla natura geologica del tunnel ma piuttosto all'attivit\u00e0 di scavo.\nLo studioso Clermont-Ganneau ha formulato un'acuta ipotesi per la parte superiore della lastra, priva di testo. Essa potrebbe essere stata lasciata bianca con lo scopo di apporvi in seguito una data o un qualche disegno simbolico che poi, per un motivo o per un altro, non \u00e8 stato pi\u00f9 inserito.\nUn mistero \u00e8 anche la posizione nella quale \u00e8 stata trovata la lastra, poich\u00e9 ci si sarebbe aspettati che essa fosse stata posta nel punto d'incontro tra i due scavi. Qualcuno ha avanzato l'ipotesi che originariamente il tunnel fosse pi\u00f9 lungo e che quindi la lastra sia stata trovata nel punto esatto di giunzione dei due tunnel, in realt\u00e0 diverse motivazioni di carattere geologico e topografico rendono l'ipotesi poco sostenibile."}
{"id": "642635", "revid": "467420", "url": "https://it.wikipedia.org/wiki?curid=642635", "title": "Lodovico Mortara", "text": "Biografia.\nNato in una famiglia ebraica a Mantova, suo padre Marco era il rabbino maggiore della comunit\u00e0 di Mantova. Avvocato e docente universitario di Procedura civile, a soli trent'anni pubblic\u00f2 un magistrale \"pamphlet\" di politica del diritto: \"Lo Stato moderno e la giustizia\". Questo gli consent\u00ec di ottenere nel 1886 la cattedra di Procedura Civile e Ordinamento Giudiziario presso la prestigiosa Universit\u00e0 di Pisa.\nFu fra i promotori della riforma del procedimento sommario (Legge n. 107/1901) e redasse il decreto di attuazione.\nDa quel momento incominci\u00f2 una nuova carriera di parlamentare e membro di commissioni ministeriali. \nNel 1919-1920 divenne ministro della giustizia con il primo governo Nitti.\nChiamato in magistratura per \"meriti insigni\", divenne membro della Corte di Cassazione e, successivamente, Primo Presidente della Corte d'appello di Ancona, Procuratore Generale a Palermo e, infine, Primo Presidente della Corte di Cassazione di Roma, incarico che tenne fino al 1923, quando il neonato regime fascista gli impose il pensionamento anticipato, con il pretesto di realizzare proprio quella Cassazione unica che egli sognava da poco meno di trent'anni.\nInsieme con lui fu collocato a riposo anche il suo fedele amico Raffaele de Notaristefani di Vastogirardi, presidente dell'Associazione magistrati fino al 1922 e procuratore generale del re d'Italia presso la Corte di Cassazione.\nAttivit\u00e0 giuridica.\nCome magistrato, Mortara si occup\u00f2 di ogni sorta di controversie; sono rimaste giustamente famose, ciascuna nel proprio ambito, la sentenza del 1922, in cui afferm\u00f2 l'incostituzionalit\u00e0 di un decreto del governo Mussolini, e quella che, durante la sua presidenza di Corte d'Appello di Ancona, decise sulla richiesta di dieci maestre di Senigallia di riconoscere alle donne il diritto di essere iscritte nelle liste elettorali. Egli ragion\u00f2 molto sul diritto delle donne a essere incluse anche nel tessuto politico, nonostante i pregiudizi dell'epoca, con considerazioni che sono ancora di estrema attualit\u00e0\".\nAlla sua attivit\u00e0 parlamentare e di accademico membro di commissioni ministeriali si deve una ricca attivit\u00e0 riformatrice, in cui si segnalano, in particolare:\nMassone, fu membro del Grande Oriente d'Italia e, nel 1920, del suo Supremo consiglio del Rito scozzese antico ed accettato.\nOpere.\n\"(parziale)\""}
{"id": "642637", "revid": "599", "url": "https://it.wikipedia.org/wiki?curid=642637", "title": "Franciscus Barocius", "text": ""}
{"id": "642638", "revid": "729019", "url": "https://it.wikipedia.org/wiki?curid=642638", "title": "Lockheed Hudson", "text": "Il Lockheed Hudson, identificato in base alle convenzioni di designazione militare A-29 dall'USAAF e PBO-1 dalla US Navy, era un aereo da pattugliamento marittimo e bombardiere leggero sviluppato dall'azienda aeronautica statunitense Lockheed nei tardi anni trenta.\nDerivato dal Lockheed L-14 Super Electra destinato al mercato civile, venne sviluppato su una specifica emessa dalla britannica Royal Air Force (RAF) poco prima dello scoppio della seconda guerra mondiale ed impiegato, durante in quasi tutte le fasi del conflitto principalmente come equipaggiamento degli Squadron dalla RAF e di numerose altre aeronautiche militari alleate progressivamente sostituito dalla prima linea nel 1944 dal pi\u00f9 moderno ed efficiente Lockheed Ventura.\nStoria del progetto.\nAll'inizio della sua attivit\u00e0 la Lockheed riusc\u00ec ad ottenere dei buoni successi commerciali con l'introduzione sul mercato dell'aviazione civile di una generazione di monomotori da trasporto, il pi\u00f9 famoso dei quali fu il Lockheed Vega del 1927. Tuttavia, pur avendo risentito con un lieve ritardo della crisi economica, nel 1931 si trov\u00f2 in difficolt\u00e0, non avendo saputo rinnovare la sua gamma. Nell'estate del 1932 si risollev\u00f2 economicamente grazie alla disposizione di nuovi capitali ed affidando la direzione del proprio ufficio tecnico all'ingegnere Hall Hibbard. Il nuovo staff abbandon\u00f2 l'impostazione tecnica fino ad allora utilizzata e basata su un'unica unit\u00e0 propulsiva avviando lo sviluppo del Lockheed L-10 Electra, un bimotore di impostazione moderna, ad ala bassa, che comp\u00ec il primo volo il 23 febbraio 1934, caratterizzato da un impennaggio bideriva disegnata dall'assistente di Hibbard, quel Clarence \"Kelly\" Johnson che poi diverr\u00e0 un famoso progettista. Con l'Electra la rinata Lockheed ebbe un immediato successo, dal quale derivarono il Model 12 e il Model 14 Super Electra. Quest'ultimo era un bimotore di costruzione interamente metallica, ad ala bassa, con due motori radiali di diverso tipo da 750-820\u00a0hp condotto dai suoi tre membri dell'equipaggio, in grado di accogliere nello scompartimento 11 passeggeri su altrettante comode poltroncine. Il primo esemplare vol\u00f2 il 29 luglio 1937.\nNel periodo di produzione dei suoi bimotori, il management della ditta di Burbank era interessato essenzialmente al mercato dell'aviazione commerciale. Tuttavia in Europa era in atto una vera e propria corsa al riarmo, conseguenza dello scoppio della guerra civile spagnola e inequivocabili segnali dell'imminenza di un conflitto di dimensioni continentali. All'inizio del 1938 la Lockheed venne informata della visita da parte della British Purchasing Commission (commissione britannica per gli acquisti) che giunse a Burbank in aprile. Hibbard e Johnson realizzarono il simulacro del Model B14, versione militarizzata del Super Electra, presentato come aereo per la scuola plurimotori e la navigazione. Il Royal Air Force Coastal Command, tuttavia, era interessato anche a un aeroplano per sorveglianza marittima con cui sostituire i suoi Avro Anson: nacque cos\u00ec il Model B-14L. Il 23 giugno 1938 la RAF ne ordin\u00f2 200 esemplari come Hudson Mk.I, con opzione per altri 250.L'Hudson era un derivato che oggi si direbbe \"a basso rischio tecnologico\", in quanto la sua cellula era praticamente immutata rispetto a quella dell'aereo passeggeri, dal quale si distingueva per una vistosa torretta Boulton Paul dorsale. I motori erano due Wright GR-1820-G-102A Cyclone da 1100\u00a0hp e la sistemazione interna prevedeva un equipaggio di 4 uomini e una stiva per 635\u00a0kg di bombe; a prua, oltre alla postazione vetrata del puntatore, vi erano due mitragliatrici fisse calibro .30 in (7,7\u00a0mm). In questa configurazione il prototipo vol\u00f2 il 10 dicembre 1938. Con la denominazione ufficiale di Hudson Mk.I, i primi aerei da combattimento con il marchio Lockheed cominciarono a essere consegnati nel febbraio 1939 al No.1 OTU (Operational Training Unit) e al No.224 (GR) Squadron.\nIl Lockheed Model 214 diede vita a successive versioni che ebbero anche designazioni del Pentagono, anche se l'impiego da parte degli Stati Uniti d'America fu molto pi\u00f9 limitato rispetto a quello dei paesi del Commonwealth.\nImpiego operativo.\nGli Hudson servirono su tutti i fronti, eccetto quello orientale, fino alla fine della guerra con Gran Bretagna, USA, Australia, Nuova Zelanda e Brasile, che li usarono nei ruoli di aereo antisommergibili, da ricognizione marittima, da trasporto e qualche volta anche come bombardieri e addirittura caccia a lungo raggio. Gli aerei venduti al Canada furono usati fino al 1947, equipaggiati con un gommone paracadutabile, come aerei da ricerca e soccorso. Un Hudson fece un atterraggio di emergenza in Irlanda, dove fu sequestrato e rimesso in linea con il piccolo Irish Air Corps. Il Portogallo dovette aspettare fino al 1944 per ricevere i primi Hudson. Il Sudafrica ricevette solo 2 Hudson, ma non ne richiese altri. Non si sa che fine abbiano fatto 23 Hudson venduti alla Cina. I Paesi Bassi ebbero un solo Hudson, poco dopo la fine della guerra. Nel dopoguerra, inoltre, molti Hudson furono trasformati in aerei da trasporto civile.\nVersioni.\nNaturalmente, visto il successo della formula, il costruttore cerc\u00f2 di trarne il massimo e realizz\u00f2 il successivo Model 18 Lodestar e la famiglia dei Model 37 (Harpoon e Ventura), oltre la quale non fu possibile andare."}
{"id": "642640", "revid": "73322", "url": "https://it.wikipedia.org/wiki?curid=642640", "title": "Downregulation", "text": ""}
{"id": "642644", "revid": "112495389", "url": "https://it.wikipedia.org/wiki?curid=642644", "title": "Stanze dal Libro di Dzyan", "text": "Le Stanze dal Libro di Dzyan (o Le stanze di Dzyan in alcune riedizioni dei poemi) costituiscono l'argomento principale del primo e secondo volume de \"La dottrina segreta\" (\"The secret doctrine\"), opera di teosofia in due volumi pubblicata nel 1888 da Helena Petrovna Blavatsky. \nLe Stanze di Helena Blavatsky.\nLa parte I del primo volume, intitolata \"Cosmogenesi\", contiene sette stanze composte dalla Blavatsky, per ognuna delle quali l'autrice dedica, successivamente, un capitolo di commento in cui spiega i suoi stessi versi. Il secondo volume intitolato \"Antropogenesi\" ne contiene altre dodici, sempre seguite da un commento e da una interpretazione. \nCome esempio del linguaggio utilizzato dalla Blavatsky, viene riportata di seguito la prima stanza del primo volume:\nIl manoscritto del Libro di Dzyan.\nLe \"Stanze\" sarebbero state composte dalla Blavatsky interpretando il linguaggio iconografico di un presunto manoscritto tibetano molto antico, il \"Libro di Dzyan\" (anche \"Dzan\" o \"Dzyn\"), che sarebbe servito come base sapienziale per \"La dottrina segreta\". \nLa Blavatsky descrive il manoscritto, di cui avrebbe avuto visione diretta, come un testo antico di migliaia di anni redatto in lingua \"Senzar\" e conservato in un luogo segreto del Tibet.\nScritto \"\u00absu foglie di palma, ma rese inalterabili al fuoco, all'acqua e all'aria mediante qualche processo specifico ignoto\u00bb\", il libro tratterebbe della cosmogenesi e dell'evoluzione dell'uomo fino alla distruzione di Atlantide. \nAltri versi attribuiti al \"Libro di Dzyan\" sono stati pubblicati da Alice Bailey in \"A Treatise on Cosmic Fire\" nel 1925.\nDel \"Libro di Dzyan\" non \u00e8 stata fornita alcuna fonte originale n\u00e9 esiste alcuna citazione anteriore alla pubblicazione della Blavatsky o esterna alla saggistica esoterica afferente o meno a movimenti teosofici. \nAl di l\u00e0 delle interpretazioni fornite della Blavatsky, la completa mancanza di riscontri di questo manoscritto originale cos\u00ec come della misteriosa lingua pre-sanscrita in cui sarebbe stato redatto, rende dubbia la sua reale esistenza. Nel 1993, la teosofista Sylvia Cranston (pseudonimo di Anita Atkins) avanz\u00f2 l'ipotesi che i versi delle stanze fossero interamente una creazione originale della Blavatsky negando, conseguentemente, l'esistenza del manoscritto.\nDavid Reigle, un orientalista affiliato alla Societ\u00e0 Teosofica, reputa, invece, il manoscritto connesso ad un testo del Buddhismo Vajray\u0101na, il \"Kalachakra Tantra\". L'esoterista inglese Nicholas Goodrick-Clarke ha suggerito, nel 2006, che la fonte di ispirazione delle \"stanze\" andrebbe ricercata nel Taoismo cinese e nella Cabala ebraica.\nIl Libro di Dzyan nella narrativa e nel fumetto.\nIl \"Libro di Dzyan\" ha avuto una certa fortuna narrativa. \u00c8 citato nei racconti horror-fantasy \"Il diario di Alonzo Typer\" e \"L'abitatore del buio\" - scritti entrambi da Howard Phillips Lovecraft nel 1935 - come uno dei testi alla base dei \"miti di Cthulhu\" al pari del famoso Necronomicon; come tale viene ripreso dallo scrittore August Derleth e, successivamente, da tutte le edizioni del gioco di ruolo Il richiamo di Cthulhu della Chaosium.\nNel libro \"Flyng saucers - Serious business\" (1966) dell'ufologo statunitense Frank Ewards, viene citato il \"Libro di Dzyan\" che conterrebbe, secondo l'autore, la narrazione mitizzata dell'arrivo sulla Terra, in un remoto passato, di un gruppo di alieni. Gli extraterrestri vennero accolti come divinit\u00e0 dagli abitanti di una citt\u00e0 del luogo, ma divergenze successive avrebbero condotto una parte del gruppo a trasferirsi in un altro insediamento. Sorse un conflitto e il gruppo originario annient\u00f2 la citt\u00e0 avversaria facendo uso di armi simili a quelle nucleari, ma in seguito, colto da rimorso per la devastazione compiuta, abbandon\u00f2 il pianeta per non fare mai pi\u00f9 ritorno.\nIn \"Alone in the Dark\" del 2001, un fumetto tratto dalla famosa serie di videogiochi omonima ispirata ai miti di Cthulhu, il \"Libro di Dzyan\" viene considerato il lascito di un'antica razza di alieni vissuta milioni di anni prima nell'Antartide similmente alla \"Grande razza di Yith\" descritta da Lovecraft.\nIl libro fa parte anche della bibliografia utilizzata dall'autore di fumetti italiano Luca Enoch per \"Gea\".\nSul \"Libro di Dzyan\" \u00e8 incentrato l'albo a fumetti \"L'uomo che inseguiva le ombre\" (\"Storie da Altrove\" n. 11 - ottobre 2008).\nLa piovra spaziale Klatu, che appare nel ciclo a fumetti \"Serial Toys Cosmic Snake\" di Maurizio Ercole serializzata nella rivista \"Inner Space\", rappresenta una delle creature demoniache degli Asura descritte nel \"Libro di Dzyan\"."}
{"id": "642647", "revid": "287204", "url": "https://it.wikipedia.org/wiki?curid=642647", "title": "Barozzi", "text": ""}
{"id": "642649", "revid": "729019", "url": "https://it.wikipedia.org/wiki?curid=642649", "title": "Lockheed Ventura", "text": "Il Lockheed Ventura era un bombardiere e pattugliatore marittimo bimotore ad ala medio-bassa prodotto dall'azienda statunitense Lockheed negli anni quaranta ed impiegato durante la seconda guerra mondiale.\nVenne utilizzato dalla USAAF con la designazione B-34, dalla U.S. Navy con la designazione PV-1 e da molti paesi del Commonwealth.\nStoria del progetto.\nDopo il successo della conversione militare dell'aereo di linea Lockheed 14 Super Electra nel ruolo di bombardiere marittimo, denominato A-28 Hudson, venne intrapresa la stessa operazione per un altro velivolo nato per il trasporto passeggeri civile, il pi\u00f9 grande Lockheed L-18 Lodestar, che venne trasformato in un veloce bombardiere d'attacco per le esigenze dell'aeronautica militare britannica.\nIl Ventura, ordinato nel 1940 ed assegnato ai reparti di bombardamento della Royal Air Force, non si dimostr\u00f2 sufficientemente adatto di fronte alle difese tedesche, per cui venne riassegnato al Royal Air Force Coastal Command con compiti di pattugliamento marittimo. Gli Stati Uniti lo utilizzarono come bombardiere marittimo della marina con base a terra.\nIl PV-2 Harpoon era una versione migliorata del Ventura, dotata di una maggiore autonomia, radar e in grado di trasportare cariche di profondit\u00e0 e siluri."}
{"id": "642651", "revid": "77358", "url": "https://it.wikipedia.org/wiki?curid=642651", "title": "Giacomo Barozzi", "text": ""}
{"id": "642654", "revid": "729019", "url": "https://it.wikipedia.org/wiki?curid=642654", "title": "Junkers Ju 290", "text": "Lo Junkers Ju 290 era un quadrimotore ad ala bassa sviluppato dall'azienda aeronautica tedesca Junkers Flugzeug- und Motorenwerke AG nei primi anni quaranta. Assegnato alla Luftwaffe verso la fine della seconda guerra mondiale venne destinato a compiti di trasporto a lungo raggio, bombardamento e ricognizione marittima.\nLo Ju 290 fu l'unico quadrimotore da carico pesante in dotazione alla Luftwaffe nel corso di tutta la seconda guerra mondiale.\nStoria del progetto.\nSviluppato a partire dall'aereo da trasporto civile Ju 90, la versione militarizzata (Ju 90) ricevette la nuova denominazione \"Ju 290 A-0\", i primi due prototipi volarono nel 1942 e subito raccolsero l'approvazione della Luftwaffe che ne ordin\u00f2 altri cinque (\"Ju 290 A-1\") dando l'avvio alla produzione. Questi primi esemplari furono destinati al compito di trasporti pesanti (quindi dotati di rampe di carico in coda e torrette difensive) e presero parte al ponte aereo di Stalingrado nel dicembre del 1942.\nIl \"Ju 290 A-2\", versione da ricognizione del Ju 290, dotata di radar, fu prodotta presso la fabbrica Letov di Praga. Alcuni varianti nel tipo di armamento dettero origine alle versioni \"A-3\", \"A-4\" e infine \"A-5\".\nNell'inverno del 1941 la Wehrmacht incontr\u00f2 problemi nell'effettuare rifornimenti in quantit\u00e0 sufficienti per le truppe impiegate sul fronte russo. La soluzione consistette nel modificare i quadrimotori di linea Ju 90, in una versione militarizzata pi\u00f9 grande, lo Ju 290 appunto.\nContemporaneamente la Kriegsmarine aveva necessit\u00e0 di un aereo a lungo raggio per ricognizione marittima, con cui individuare i convogli di rifornimento alleati.\nLo sviluppo del Ju 290 fu proteso ad ottenere un aereo in grado di svolgere entrambi i compiti: la dotazione di radar FuG 200 Hohentwiel, l'autonomia di 3.000 chilometri o 20 ore di volo lo rese un'ottima macchina con cui sostituire il superato Fw 200 Condor. La versione definitiva del ricognitore (\"Ju 290 A-5\") fu dotato di una blindatura rinforzata della cabina e serbatoi autosigillanti.\nIn totale ne furono costruiti 65 tra esemplari da trasporto, da ricognizione e da bombardamento, ma non ne furono mai in servizio pi\u00f9 di 20 contemporaneamente.\nLa prima serie di velivoli venne dipinta con lo schema RLM 65/70/71 mentre alcuni esemplari usati nella ricognizione marittima nello schema RLM 65/72/73.\nLe versioni successive del velivolo mostrarono caratteristiche molto promettenti, con un'autonomia sempre accresciuta e l'armamento pi\u00f9 pesante, compresa la possibilit\u00e0, in sviluppo, di trasportare i vari missili anti-nave. Tre Ju 290, con serbatoi supplementari, effettuarono un volo diretto fino in Manciuria per scambiare i dati tecnici con il Giappone. E ritornarono con metalli rari necessari all'industria tedesca per la realizzazione le leghe speciali. Secondo lo storico Horst Zoeller, in un articolo giornalistico tedesco del dopoguerra si asseriva che tre velivoli Ju 290 furono convertiti in aerei civili, con capienza supplementare di combustibile, ed assegnati alla Deutsche LuftHansa (DLH) durante la guerra. Questi velivoli volarono dalla Bulgaria a Yin-ch'uan (o Ninghsia), a circa 833\u00a0km ad ovest di Pechino.\nLa grande autonomia del Ju 290 lo resero un candidato ideale per il progetto di bombardare gli Stati Uniti. Dal momento in cui per\u00f2 la Germania perse il predominio sull'oceano, questo progetto fu abbandonato.\nNell'ottobre 1944 tutta la produzione venne interrotta.\nUn ultimo Ju 290 venne costruito dalla Letov dopo il termine del conflitto, utilizzando ed assemblando le parti destinate ad un prototipo da alta quota \"Ju 290 B\", quindi completato ed utilizzato come aereo di linea e ridenominato Letov L 290 Orel.\nImpiego operativo.\nTre velivoli \"Ju 290 A-7\" furono modificati con vani bombe speciali (per alloggiare bombe a testata nucleare) per l'esportazione in Giappone. Durante la guerra il Giappone stava sviluppando una bomba atomica in una base in quella che \u00e8 ora la Corea del Nord. Il Giappone difettava di un velivolo della lunga autonomia con cui riuscire a bombardare il territorio degli Stati Uniti. Questi \"A-7\" apparentemente non furono mai esportati in Giappone in quanto gli aeroporti in Bulgaria caddero in mano all'esercito sovietico.\nNon riusc\u00ec ad eseguire anche missioni di attacco come l'altro, tranne che per un ridotto numero di velivoli con bombe Ruhrstahl SD 1400. Dopo l'uso come ricognitore marittimo, venne passato anch'esso al ruolo di trasporto.\nUn certo numero di Ju 290 sopravvisse alla guerra. Gli alleati ne provarono almeno tre. Quello ottenuto dagli Stati Uniti (un \"A-4\" (W.Nr. 0165), con un naso a patata della Letov/Praga e con il sistema di guida \"Kehl-Stra\u00dfburg\" della Dornier) fu impiegato in operazioni notturne e quindi con la parte ventrale dipinta di nero.\nAnche i Britannici ne ricevettero due per la valutazione.\nIl primo fu uno Ju-290A-9, W.Nr. 0185, aereo preparato come trasporto personale per Adolf Hitler, dotato di cabina pressurizzata con 50 posti a sedere. Questo velivolo vol\u00f2 con I/KG 200 da Finsterwalde ed effettu\u00f2 un volo a Barcellona (Spagna) il 23 maggio 1944 al comando del capitano Braun, primo comandante del LTS 290.\nVi fu poi un A-5, W.Nr. 0178, acquistato dalla Spagna ed usato come trasporto per membri del governo presso la Scuola Superiore di Volo di Salamanca. In seguito \u00e8 stato ritirato dal servizio a causa di un incidente nella met\u00e0 degli anni cinquanta.\nAltri velivoli erano stati smilitarizzati gi\u00e0 durante la guerra per volare in missioni segrete verso Barcellona. Alcune delle ultime missioni, sotto il comando diretto del Grand Ammiraglio Karl D\u00f6nitz, furono condotte al fine di nascondere le annotazioni dei movimenti degli U-Boot, prima del crollo della Germania nazista. In particolare uno Ju 290 trasport\u00f2 alcuni ufficiali nazisti da Praga a Barcellona verso la fine di aprile nel 1945. Tra questi passeggeri ci potrebbe essere stato anche il generale delle SS Hans Kammler che spar\u00ec in quel periodo da Praga. Kammler era a capo del progetto del razzo V-2 e di altre tecnologie segrete. C'\u00e8 inoltre una possibilit\u00e0 che la missione sia stata autorizzata dall'OSS come parte dell'Operazione Paperclip (con la quale gli USA reclutarono scienziati nazisti) e dell'Operazione Sunrise (le trattative segrete di resa delle forze tedesche in Italia)."}
{"id": "642658", "revid": "1725771", "url": "https://it.wikipedia.org/wiki?curid=642658", "title": "Strada statale 13 Pontebbana", "text": "La strada statale 13 Pontebbana (SS 13) \u00e8 una strada statale italiana. Incomincia a Venezia, precisamente a Mestre e termina nella localit\u00e0 di Coccau (comune di Tarvisio) in provincia di Udine, presso il confine di Stato con l'Austria. A Tarvisio un breve tratto classificato come SR 13 raccorda la SS 13 (km 222,189) alla SS 54 (km 94,000).\nFino alla costruzione del tratto dell'autostrada A23 tra il Friuli e la Carinzia fu la principale arteria di collegamento fra l'Italia, l'Austria e i paesi del Centro Europa.\nStoria.\nLa strada statale 13 \"Pontebbana\" venne istituita nel 1928 con il seguente percorso: \"Venezia (Mestre) - Treviso - Conegliano - Casarsa - Ponte della Delizia - San Daniele del Friuli - Bivio con la n. 52 presso la stazione per la Carnia - Pontebba - Tarvisio - Confine austriaco verso Th\u00f6rl\" ricalcando il tracciato della strada nazionale 13 tra il Ponte della Delizia e il confine di Stato.\nNel 1932 il tracciato della strada venne modificato: il vecchio tracciato, passante per San Daniele del Friuli, venne declassificato dalla rete delle strade statali, e sostituito da un nuovo tracciato passante per Udine, che fino ad allora aveva costituito il primo tratto della SS 54.\nPercorso.\nIl Terraglio.\nDopo il sottopasso della linea ferroviaria Mestre-Trieste, essa prosegue in direzione di Treviso attraversando Mogliano Veneto e Preganziol; questo tratto della strada prende il nome di Terraglio (\"Terajo\" o \"Teragio\" in veneto locale).\nDa Treviso a Tarvisio.\nDopo aver superato il capoluogo, con la tratta che fra il 1910 e il 1938 fu interessata dalla presenza del binario della linea 1 della rete tranviaria di Treviso, continua verso nord toccando Villorba e Spresiano: superato il fiume Piave a Ponte della Priula, la strada prosegue verso est raggiungendo Conegliano. Da qui si diparte la strada statale 51 di Alemagna per Belluno.\nDopo aver superato il fiume Meschio, la strada entra in Friuli-Venezia Giulia (alla progressiva chilometrica 63,297), precisamente nella provincia di Pordenone. Vengono toccate le localit\u00e0 di Sacile, Fontanafredda, Porcia fino a raggiungere Pordenone.\nDopo Orcenico Inferiore la SS 13 supera Casarsa e attraverso il Ponte della Delizia entra nella provincia di Udine da dove si dirama la SS463 del Tagliamento (Bivio Coseat). Prosegue per la cittadina di Codroipo che viene aggirata con una variante; la strada, proseguendo verso nord-est, attraversa poi i centri di Basagliapenta e Campoformido. Dopo Pasian di Prato la strada entra nel comune di Udine, diventando di fatto la tangenziale Ovest (continuo della SS676) del capoluogo friulano. Diventa a quattro corsie, due per senso di marcia, non pi\u00f9 affiancate, ma poste ai lati dell'autostrada A23.\nLa strada, dopo Tavagnacco, torna a due sole corsie e prosegue verso nord toccando Tricesimo, Tarcento (incrocio con la SS356) e Gemona del Friuli (qui incrocia nuovamente la SS463 del Tagliamento).\nFra Udine e Tricesimo alcuni tratti della strada furono interessati, nel periodo compreso tra il 1915 e il 1959, dal passaggio della tranvia elettrica Udine-Tarcento, che ne sfruttava in parte la sede.\nDopo Venzone la strada si addentra tra le montagne friulane. A Carnia c'\u00e8 l'innesto con la strada statale 52 Carnica che porta in Cadore.\nA questo punto la strada disegna in pratica una grande \"S\" all'interno del cosiddetto Canal del Ferro tra Moggio Udinese, Resiutta, Chiusaforte e Pontebba (localit\u00e0 da cui la strada prende il nome e che fino al 1918 costituiva il confine tra Italia e Austria). Dopo tale cittadina si entra nella val Canale, giungendo a Tarvisio dopo aver superato la Sella di Camporosso, spartiacque alpino.\nDopo aver superato Tarvisio la strada termina al confine di Stato con l'Austria di Coccau.\nLa strada segue il percorso e affianca spesso le ferrovie Venezia-Udine e Udine-Tarvisio.\nIl percorso prima della costruzione della tangenziale ovest di Udine prevedeva il passaggio per Viale Venezia, Piazzale Diacono, Piazzale Osoppo e Via Tricesimo."}
{"id": "642659", "revid": "729019", "url": "https://it.wikipedia.org/wiki?curid=642659", "title": "Focke-Wulf Fw 189", "text": "Il Focke-Wulf Fw-189 era un bimotore da ricognizione a corto raggio ad ala bassa prodotto dall'azienda tedesca Focke-Wulf Flugzeugbau AG negli anni quaranta ed utilizzato principalmente dalla Luftwaffe durante la seconda guerra mondiale.\nCaratterizzato dalla configurazione a doppio trave di coda e dalla fusoliera dotata di ampie finestrature risult\u00f2 essere uno dei migliori apparecchi utilizzati nel conflitto in questo ruolo.\nStoria del progetto.\nNel febbraio del 1937 l'RLM (Reichsluftfahrtministerium, il ministero che nella Germania del periodo nazista supervisionava l'intera aviazione tedesca, eman\u00f2 una specifica per la fornitura di un nuovo aereo da ricognizione sul campo di battaglia, con il quale sostituire lo Henschel Hs 126, che aveva appena iniziato i collaudi, con un modello pi\u00f9 potente ed avanzato. La specifica prevedeva un equipaggio di 3 persone, maggiore velocit\u00e0 e la possibilit\u00e0 di trasportare 200\u00a0kg di bombe. L'invito a sottoporre progetti fu rivolto all'Arado e alla Focke-Wulf ma ne fu informata anche la Hamburger Flugzeugbau del gruppo Blohm + Voss. La Arado elabor\u00f2 l'Ar 198, un monomotore a carrello fisso, con abbondanti superfici vetrate; la Hamburger Flugzeugbau, invece, offr\u00ec una soluzione del tutto anticonvenzionale: l'\"asimmetrico\" Ha 141 del direttore tecnico Richard Vogt, caratterizzato dall'abitacolo in una gondola retta dalla semiala destra, che aveva apertura maggiore di quella sinistra.\nLa Focke-Wulf propose il progetto che ottenne la designazione Fw 189, redatto sotto la guida del direttore tecnico Kurt Tank e del Dipl. Ing. E. Kosel. Con la sua formula a travi di coda e i due motori di piccola potenza, era assolutamente innovatore ma Tank and\u00f2 oltre, proponendo l'adozione di fusoliere intercambiabili secondo i ruoli, dall'addestramento all'appoggio tattico, mantenendo invariato il resto della cellula, i motori e il carrello. Naturalmente, da parte dell'RLM ci fu una certa resistenza all'adozione di una macchina cos\u00ec poco ortodossa; i conservatori sostenevano che la soluzione bitrave avrebbe favorito gli svergolamenti sotto lo sforzo di manovre violente, che non avrebbe avuto la robustezza dei monomotori ad ala alta e non avrebbe mai potuto competere con essi quanto a volo lento e manovrabilit\u00e0 a bassa quota. Invece, l'Fw 189 super\u00f2 nettamente il concorrente Ar 198, dando ragione all'ala progressista del Technisches Amt, l'ufficio tecnico dell'RLM. Nell'aprile 1937 erano stati assegnati ad Arado e Focke-Wulf i contratti per la produzione di tre prototipi ciascuna, ma Ernst Udet, che era a capo dei programmi sperimentali del Technisches Amt, incoraggi\u00f2 l'azienda di Amburgo, che di l\u00ec a poco divent\u00f2 Abteilung Flugzeugbau der Schiffwerft Blohm und Voss (divisione aeronautica dei cantieri navali Blohm und Voss), a procedere nello sviluppo di quello che sar\u00e0 poi ridesignato BV 141.\nL'Ar 198, subito soprannominato \"Das fliegende Aquarium\" (in tedesco l'acquario volante), vol\u00f2 con il prototipo V1 nella primavera del 1938, battuto sul tempo dallo Ha 141-0 il 25 febbraio 1938. L'Fw 189 V1 li segu\u00ec nel luglio 1938, a Brema, pilotato dallo stesso Kurt Tank. L'Ar 198 non incontrando preferenze cess\u00f2 ogni ulteriore sviluppo mentre il BV 141 prosegu\u00ec il programma di sperimentazione, senza tuttavia arrivare alla produzione in serie. L'Fw 189 fu chiamato \"Eule\" (gufo) da Tank ma nella Luftwaffe fu sempre conosciuto come \"Uhu\" (gufo reale). I sovietici lo soprannominarono invece \"rama\" (\"cornice\") per la forma rettangolare del suo doppio trave di coda.\nImpiego operativo.\nL'aereo merit\u00f2 il suo nome di \"gufo\" quando serv\u00ec, sul fronte orientale, anche come caccia notturno nel 1944 e nel gennaio-febbraio 1945, dotato di radar Telefunken FuG 212 Lichtenstein C-1 e installazione Schr\u00e4ge Musik con un cannone Mauser MG 151/15 calibro 15\u00a0mm o MG 151/20 calibro 20\u00a0mm. Almeno 30 Fw 189 A-1, A-2 e A-4 furono cos\u00ec modificati e operarono con la Stab/NJG 100 o con il NJG 5. I velivoli di serie cominciarono ad entrare in servizio nelle Aufkl\u00e4rungsstaffeln (squadriglie da ricognizione) nell'estate del 1941, ma non erano ancora nell'organico operativo della Luftwaffe quando, il 22 giugno, scatt\u00f2 l'attacco all'Unione Sovietica. L'Fw 189 oper\u00f2 soprattutto sul fronte sovietico e con notevole distinzione, dimostrandosi in grado di portare a termine le missioni anche nelle condizioni pi\u00f9 avverse e presentando doti di maneggevolezza che gli permisero di sfuggire agli attacchi dei piloti da caccia meno esperti.\nL'Eule si dimostr\u00f2 in grado di sopportare diversi colpi a segno, rimanendo in aria; un esemplare fu persino oggetto di un attacco Taran (speronamento) da parte di un caccia sovietico, ma riusc\u00ec a tornare alla base, pur privo di parte dei piani di coda. Dal 1942 sostitu\u00ec totalmente l'Hs 126 B con i Nachtaufkl\u00e4rungsgruppen (gruppi da ricognizione notturna) sul fronte russo, operando con tutti i NAGr da 1 a 16.Sullo stesso fronte diversi Fw 189 A-2 di reparti rumeni e slovacchi furono catturati dai sovietici e fatti volare con i colori della Voenno-vozdu\u0161nye sily (V-VS), ed \u00e8 possibile che abbiano ispirato lo sviluppo del Sukhoi Su-12 o RK che, per\u00f2, fu pronto soltanto a guerra finita e non ebbe seguito. Anche il Regno di Bulgaria ricevette alcuni Fw 189A per equipaggiare le unit\u00e0 da ricognizione; questi aerei operarono sul fronte russo durante il 1943. L'Fw 189 fu ceduto dalla Luftwaffe anche all'aviazione del Regno di Romania, dalla quale fu usato per addestrare i piloti alla ricognizione, inizialmente con base a Galac. L'iter addestrativo si completava a Kropyvnyc'kyj, dove il Grupul 8 da assalto oper\u00f2 dal maggio all'agosto 1944; tutti gli aerei impegnati mantennero codici e insegne tedesche. Nell'estate 1944 inizi\u00f2 l'addestramento ai voli di ricognizione notturna presso le basi aeree di Arad e Tecuc ma il 23 agosto 1944 questi aeroporti furono occupati dalle truppe sovietiche.\nLa Slovacchia ricevette 14 Fw 189A-1 e A-2, anche in questo caso per impiego sul fronte russo; nel 1942 e 1943 gli Uhu svolsero soprattutto missioni anti-partigiani nella zona di Krim ma nell'estate 1944 i reparti ricevettero l'ordine di rientrare alle basi di partenza. Il 31 agosto 1944 gli ultimi sei aerei ripresero l'attivit\u00e0 di volo con i russi. Anche il Regno d'Ungheria fu uno degli alleati della Germania in Europa Orientale che ricevettero il ricognitore. Durante la primavera del 1943 l'aviazione ungherese ebbe 20 o 30 fra Fw 189 A-1 e A-2, che svolsero azioni di ricognizione e attacco leggero con la 3./1 Squadriglia, sul fronte russo, dal marzo 1943; dall'aprile 1944 inizi\u00f2 l'addestramento alle operazioni notturne e nel settembre 1944 tutti gli aerei rimasti rientrarono a Budapest e furono restituiti alla Luftwaffe.\nVersioni.\nIl Focke-Wulf Fw 189 fu costruito, tra prototipi e aerei di serie, in tre fabbriche: a Brema in Germania dal 1938 al 1944 in 217 esemplari, a Praga in Cecoslovacchia dal 1941 al 1943 in 337 esemplari e, dalla fine del 1941, nella Francia occupata; la Breguet a Bayonne costru\u00ec la parte esterna delle ali, la SNCASO a Bordeaux-Begles il resto della struttura, mentre l'assemblaggio e le prove di volo erano a Bordeaux-Merignac, con una produzione, fino al 1944, di 310 esemplari. Il totale complessivo \u00e8 stato di 864 aerei cos\u00ec ripartiti: 6 nel 1939, 38 nel 1940, 250 nel 1941, 237 nel 1942, 226 nel 1943 e 17 nel 1944, pi\u00f9 prototipi e aerei di pre-serie."}
{"id": "642660", "revid": "1305772", "url": "https://it.wikipedia.org/wiki?curid=642660", "title": "SS13", "text": ""}
{"id": "642661", "revid": "729019", "url": "https://it.wikipedia.org/wiki?curid=642661", "title": "Cosmos 186", "text": "Cosmos 186 e Cosmos 188 furono due navicelle spaziali Sojuz, prive di equipaggio che il 30 ottobre 1967 riuscirono ad effettuare il primo aggancio automatico di due velivoli nello spazio. La data per l'esecuzione di tale manovra orbitale coincidette con il 50-esimo anniversario della rivoluzione d'ottobre.\nPreparazione.\nIl primo volo equipaggiato di una navicella Sojuz, svoltosi ad aprile del 1967, era finito in una tragedia. La Sojuz 1 si era dimostrata talmente piena di errori di costruzione, che la missione dovette essere interrotta con largo anticipo sui piani di volo. Durante la fase di atterraggio, i paracadute ebbero una disfunzione totale ed il cosmonauta Vladimir Komarov perse la vita in seguito al violentissimo impatto a terra. Segu\u00ec un periodo di notevoli modifiche alla costruzione della capsula spaziale Sojuz. Per non rischiare ulteriori vittime, venne deciso di effettuare una missione di collaudo priva di equipaggio, onde poter garantire l'assoluta affidabilit\u00e0 della navicella decisamente modificata. Contemporaneamente si voleva cogliere l'occasione per effettuare una manovra sino a tale momento non riuscita, cio\u00e8 l'esecuzione di una manovra rendezvous di due navicelle Sojuz nell'orbita terrestre ed eventualmente addirittura l'aggancio delle stesse\u00a0\u2013 entrambe le manovre da eseguirsi assolutamente in automatico. Pure il collaudo della delicata fase di rientro ed atterraggio venne considerato parte fondamentale di questa missione, perch\u00e9 proprio il posizionamento della capsula per questa manovra, nonch\u00e9 l'apertura dei paracadute aveva causato fino a tale momento il pi\u00f9 problemi.\nL'impegno della navicella spaziale con il numero di serie 5 (effettivamente impegnata quale Cosmos 188) era gi\u00e0 in precedenza prevista per l'esecuzione della missione Sojuz 2A (prevista contemporaneamente alla Sojuz 1 nell'aprile del 1967), ma non pot\u00e9 essere effettuato in seguito a vari problemi che impedirono il lancio di questa missione.\nLancio.\nCosmos 186 venne lanciata il 27 ottobre alle ore 09:30 UTC dalla rampa n. 31 del cosmodromo di Baikonur. Due giorni pi\u00f9 tardi venne eseguito un cambio di traiettoria d'orbita, alzandola lievemente. Tre giorni dopo il lancio di questa missione, il 30 ottobre 1967 alle ore 08:12\u00a0UTC segu\u00ec il lancio della Cosmos 188. Dopo che questa navicella ebbe raggiunto la traiettoria d'orbita, le due capsule spaziali si trovavano ad una distanza di 24 chilometri.\nAggancio.\nLa Cosmos 186 era dotata del sistema d'aggancio IGLA, il quale doveva consentire l'esecuzione della manovra di avvicinamento e d'aggancio completamente in automatico. Siccome i centri di controllo di volo si trovavano esclusivamente su territorio sovietico, non fu possibile telecomandare le due navicelle direttamente da terra. Se durante il primo tentativo, la Cosmos 186, la quale aveva il ruolo attivo della manovra, non centr\u00f2 la seconda navicella oltrepassandola ad una distanza di circa 900 metri, il secondo tentativo riusc\u00ec quasi a perfezione. L'aggancio avvenne alle ore 09:20\u00a0UTC sopra le acque dell'Oceano Atlantico del Sud, completamente fuori dal raggio d'azione dei centri di controllo di volo sovietico. A causa di un piccolo movimento laterale delle due navicelle durante l'ultimissima fase di avvicinamento, il meccanismo d'aggancio non si incastr\u00f2 completamente. Pertanto l'aggancio era avvenuto dal punto di vista meccanico, mentre non vi fu l'aggancio dei sistemi elettronici.\nIn seguito venne reso noto che la Cosmos 186 aveva dovuto accendere i congegni propulsori ben 28 volte per eseguire la manovra rendezvous bruciando per un totale di 200 secondi. Ovviamente di conseguenza il consumo di carburante fu decisamente superiore di quanto precedentemente calcolato.\nVerso le ore 12:50 UTC venne eseguito lo stacco delle due navicelle spaziali. Questa manovra venne eseguita sopra territorio sovietico e, siccome una delle due navicelle era dotata di una telecamera, la manovra pot\u00e9 essere osservata in diretta dai controllori di volo.\nAtterraggio.\nCosmos 186 atterr\u00f2 il 31 ottobre alle ore 08:20\u00a0UTC. Nuovamente vi furono dei problemi con la regolarizzazione del posizionamento della capsula durante la fase di rientro, tanto che venne misurata un'accelerazione tra i 7 ed 8\u00a0g contro i previsti 3 fino 4\u00a0g.\nI retrorazzi frenanti della Cosmos 188 vennero fatti bruciare alle ore 07:03 UTC del 1\u00ba novembre. Anche l'atterraggio di questa navicella venne condizionato dalla erronea regolarizzazione del posizionamento, causando una forte deviazione dalla traiettoria di rientro prevista. Risulta essere molto probabile che verso le ore 07:30 si dovette provvedere a far esplodere la Cosmos 188 che si trovava sopra la Siberia. Media sovietici dell'epoca invece indicano che la capsula era stata recuperata come previsto dopo il suo atterraggio dalle relative squadre di recupero.\nEffetti sul programma Sojuz.\nLa missione fu la prova che sarebbe stato possibile effettuare una manovra di avvicinamento e di aggancio di due navicelle spaziali completamente in automatico. Pertanto si considerava sin d'ora la possibilit\u00e0 di portare in orbita carichi di una certa entit\u00e0 suddividendoli in piccoli pezzi per assemblarli direttamente nello spazio. Tale prassi sarebbe stata indispensabile per l'approntamento di una prima stazione spaziale. Infatti, il lancio di singoli componenti di un velivolo spaziale comportava la rinuncia a potenti razzi vettori, cio\u00e8 un enorme risparmio economico e di tempo nella preparazione di una missione.\nQueste missioni di due navicelle avevano comunque indicato tre grossi problemi che dovevano assolutamente essere superati: l'enorme consumo di carburante, l'aggancio non completamente riuscito ed in particolar modo i problemi del posizionamento della navicella per la fase di rientro ed atterraggio.\nIl direttivo del programma spaziale sovietico decise dunque di voler effettuare un ulteriore doppio lancio di missioni prive di equipaggio ad aprile del 1968 (le missioni Cosmos 212 e Cosmos 213) prima di effettuare a maggio o giugno dello stesso anno la seconda missione equipaggiata di una navicella Sojuz.\nIl Programma Apollo americano invece si trovava ancora interrotto in seguito alla catastrofe dell'Apollo 1 avvenuta a gennaio 1967."}
{"id": "642662", "revid": "486946", "url": "https://it.wikipedia.org/wiki?curid=642662", "title": "Il Sole-24 Ore", "text": ""}
{"id": "642664", "revid": "712828", "url": "https://it.wikipedia.org/wiki?curid=642664", "title": "Anni del Sole", "text": ""}
{"id": "642665", "revid": "599013", "url": "https://it.wikipedia.org/wiki?curid=642665", "title": "Dtd", "text": ""}
{"id": "642668", "revid": "289247", "url": "https://it.wikipedia.org/wiki?curid=642668", "title": "Dean Ray Koontz", "text": ""}
{"id": "642671", "revid": "1305772", "url": "https://it.wikipedia.org/wiki?curid=642671", "title": "DTS", "text": ""}
{"id": "642672", "revid": "838137", "url": "https://it.wikipedia.org/wiki?curid=642672", "title": "Barsotti", "text": ""}
{"id": "642673", "revid": "2039709", "url": "https://it.wikipedia.org/wiki?curid=642673", "title": "Bonisiolo", "text": "Bonisiolo (\"Bonisio\u0142o\" // o \"Bonisiol\" // in veneto) \u00e8 una frazione del comune di Mogliano Veneto. Costituisce inoltre una delle nove circoscrizioni del comune (quartiere 3 - Bonisiolo).\nGeografia fisica.\nTerritorio.\n\u00c8 la frazione pi\u00f9 lontana dalla sede comunale, distando circa 8\u00a0km dal centro di Mogliano in direzione nord-est. L'abitato \u00e8 in continuit\u00e0 con le ultime costruzioni di Casale sul Sile, sviluppandosi lungo via Altinia, l'antica strada che collegava Mogliano alla zona di Altino e oggi laterale della strada provinciale 64 \"Zermanese\" - via Casale sul Sile). Si precisa che, a differenza di quanto dicono molti abitanti di casale sul sile, bonisiolo \u00e8 parte sola ed esclusiva del comune di Mogliano Veneto.\nBonisiolo sorge praticamente al centro dell'area compresa tra i fiumi Zero e Sile, che si trovano rispettivamente pi\u00f9 a sud e pi\u00f9 a nord dell'abitato. Tra gli altri corsi d'acqua, si ricordano il Rivolo (2,62\u00a0km), modesto canale affluente del Servetta, la Fossa d'Argine, all'estremit\u00e0 orientale del territorio, e i canali Acque Alte e Acque Basse, legati alle bonifiche che si estendono a sudest.\nClima.\nPresso l'azienda agricola \"Diana\", associata a Veneto Agricoltura, ha sede una stazione meteorologica gestita dall'ARPA Veneto.\nStoria.\nSecondo Carlo Agnoletti, Bonisiolo dovrebbe essere un composto dei termini latini \"bonum\" e \"solum\", cio\u00e8 \"suolo buono\". Confermerebbe ci\u00f2 anche il toponimo Altobello, riferito alla zona a sud-ovest dell'abitato, indicante un terreno pi\u00f9 elevato e fertile. Questa ipotesi potrebbe richiamare a delle opere di bonifica, condotte forse dai monaci dell'Abbazia di Santa Maria Assunta. Un'altra teoria lo avvicina al nome proprio medievale \"Bonus\" o \"Bonius\", rimandando a un proprietario locale.\nTuttavia Bonisiolo \u00e8 entrata sotto la giurisdizione di Mogliano solo in un'epoca relativamente recente. La chiesa di Sant'Andrea, citata con il toponimo nel 1152, era una cappella del monastero di Casier (a sua volta legato all'Abbazia di San Zeno di Verona), ma, nel Trecento, dipendeva dalla pieve di Casale. Certamente la localit\u00e0 non ebbe grande importanza nel medioevo, come dimostrano le scarse menzioni negli scritti antichi: una bolletta di pagamento del 1336 attesta che due suoi abitanti furono premiati per avere ucciso due lupi; si sa inoltre che nel 1330 \"pr\u00e8\" Bello, rettore della cappella di Sant'Andrea, aveva raccolto con una colletta 5 lire venete per supportare la guerra contro i Turchi, e che analogamente, nel 1344, il successore \"pr\u00e8\" Bonsignore ne invi\u00f2 15.\nSolo a partire dal 1470, anno in cui la Madonna sarebbe apparsa ad una sordomuta, Bonisiolo assunse una certa importanza come meta di pellegrinaggi.\nIl 1\u00ba gennaio 1819 Bonisiolo entr\u00f2 finalmente a far parte del comune di Mogliano, prima di allora diviso in Mogliano di Mestre e Mogliano di Treviso. Ancor prima, sotto la Serenissima, aveva fatto parte della podesteria di Mestre. \nLuoghi di interesse culturale.\nLa parrocchiale.\nLa parrocchiale \u00e8 un edificio recente progettato dall'architetto Gino Vettorazzo e consacrato il 18 marzo 1954; intitolata a Sant'Andrea, dipende dalla Diocesi di Treviso. La chiesa precedente, demolita per fare posto all'attuale, era di antiche origini, citata gi\u00e0 nel 1152 come cappella dipendente dai monaci di Casier.\nIl Santuario.\nIl luogo sacro pi\u00f9 rilevante \u00e8 comunque il Santuario della Beata Vergine delle Grazie, piccola costruzione risalente alla prima met\u00e0 del Seicento. Sembra che qui, nell'agosto del 1470, una ragazza sordomuta fosse stata miracolosamente guarita in seguito ad un'apparizione della Vergine, la quale le comunic\u00f2 il desiderio di far erigere una cappella in suo onore.\nInizialmente fu innalzato un modesto sacello nel quale fu collocata un'immagine della Madonna, secondo qualcuno dalla scuola di Tomaso da Modena, secondo altri addirittura del Veronese (ma di fatto, l'autore \u00e8 del tutto ignoto). Una tradizione afferma inoltre che durante lo scavo delle fondamenta, fu portata alla luce una statua della Vergine col Bambino unita al tronco di un noce che, trasportata nella chiesa di Sant'Andrea, fu miracolosamente ritrovata il giorno dopo sul luogo originario; la statua sarebbe andata perduta, ma il tronco si troverebbe sotto l'altare del Santuario. Accanto alla piccola costruzione doveva esserci anche un campanile: nel 1592, infatti, il vescovo di Treviso Francesco Cornaro stabiliva di suonarvi la campana dell\"Ave Maria\" anche a mezzogiorno.\nLa chiesa attuale fu costruita per\u00f2 pi\u00f9 tardi dal veneziano Zaccaria Bernardo, facoltoso armatore residente nella vicina Zerman. Scampato ad una tempesta presso le coste egiziane, promise alla Madonna di Bonisiolo, a cui attribu\u00ec la propria salvezza, di ampliare il sacello in una vera e propria chiesa. Ma la notizia del miracoloso salvataggio si sparse rapidamente nei dintorni: gi\u00e0 nel 1601, ancor prima dell'inaugurazione della nuova chiesetta, la parrocchia di Mogliano organizz\u00f2 un primo pellegrinaggio nel luogo di culto.\nNon \u00e8 chiaro quando il luogo sacro (cui furono annessi la casa del cappellano e un'osteria) fu terminata, certamente lo era nel 1635: in quell'anno, il vescovo Silvestro Morosini lo visit\u00f2, giudicandolo \"bello e elegante\". Nel piano della sagrestia restano ancora le fondamenta del sacello originale.\nLa chiesa fu eretta a Santuario solo il 7 maggio 1835 dall'allora vescovo Sebastiano Soldati. Ma, come gi\u00e0 accennato, le processioni si svolsero sin prima della sua costruzione; un prospetto del parroco don Luigi Pusterla, riportava che nel 1860 la Madonna della Grazie era stata raggiunta da 12.796 pellegrini. Lo stesso don Pusterla si rec\u00f2 due volte a Roma (nel 1850 e nel 1882) per ottenere dal pontefice indulgenze e altri favori spirituali per i pellegrini e il Santuario stesso.\nL'edificio.\nA partire dal 1943 il Santuario \u00e8 stato radicalmente restaurato, sebbene i lavori si fossero interrotti a causa degli eventi bellici. Oggi, gli interni sono abbelliti dagli affreschi realizzati da Giuseppe Urbani De Gheltof e commissionati da un gruppo di ex prigionieri di guerra.\nSull'altare maggiore si trova l'immagine della \"Madonna col Bambino\" (di cui si \u00e8 gi\u00e0 parlato sopra), opera di scuola veneta dell'inizio del XVI secolo (forse un affresco staccato dall'antico sacello); le due figure rappresentate sono ornate da due corone in oro massiccio (ma, normalmente, ne sono esposte delle copie), collocate il 1\u00ba settembre 1958 in occasione della consacrazione presieduta dal vescovo Antonio Mistrorigo. La teca in cui \u00e8 conservata l'opera \u00e8 circondata da un secondo affresco settecentesco.\nUn cenno meritano gli \"ex voto\": un documento del 1625 descrive come gi\u00e0 le pareti dell'edificio si fossero coperte di oggetti votivi, le quali continuarono ad accumularsi sino all'inizio dell'ultimo restauro, nel 1943. Da allora rimangono quelli contenuti in due bacheche e, soprattutto, quello offerto dallo stesso Bernardo: il modellino di una nave, ricavato dal legno della stessa imbarcazione su cui era a bordo. Un resoconto del 1887 afferma inoltre che di frequente molti oggetti venivano rubati e che tra questi spiccavano donazioni di Pio IX, di Leone XII, di Margherita di Savoia e dell'Imperatrice d'Austria.\nLa vecchia facciata fu sostituita con l'attuale di gusto secentesco a partire dal 1958 ed \u00e8 opera dell'architetto Achille Vettorazzo. Il campanile fu iniziato nel 1852.\nCasa Angioli.\nQuella che si presentava come una vecchia casa colonica posta verso la fine di via degli Angeli, era in origine la sede di una confraternita di religiose legate al convento di Santa Maria degli Angeli di Murano. Il piccolo monastero, che dal 1570 aveva giurisdizione anche sulla parrocchia di Bonisiolo con il diritto di nominarne il curato, fu soppresso nel 1656. In seguito edificio e fondo annesso passavano alla commenda di San Giovanni del Tempio di Treviso e vi rimaneva sino alle soppressioni napoleoniche del 1810.\nL'edificio \u00e8 stato demolito negli anni 2000 per realizzare il raccordo tra la tangenziale di Mestre e il passante.\nLa Fossa d'Argine.\nAd est della frazione, lungo il confine con Quarto d'Altino e in prossimit\u00e0 del raccordo fra A4 e A57, esiste ancora la Fossa d'Argine, un canale artificiale di antichissime origini scavato per collegare il Sile allo Zero e al Dese. La tradizione la rimanda a Liutprando, re dei Longobardi, e al doge Paoluccio Anafesto, che la realizzarono per segnare i limiti dei rispettivi territori. Citata in un diploma di Carlo Magno dell'803 e in un placito di Ottone III del 998, tutt'oggi la fossa mantiene le sue funzioni di confine dividendo la provincia di Treviso da quella di Venezia.\nAttivit\u00e0 economiche.\nImportanti sono l'agricoltura e ancor pi\u00f9 l'industria: Bonisolo \u00e8 infatti a 1,5\u00a0km dalla zona S.P.Z, una piccola area industriale che serve l'intero comune di Mogliano Veneto. A Sud dell'abitato \u00e8 sorto un tratto del nuovo Passante di Mestre che proprio qui va a raccordarsi con l'autostrada A27 Mestre-Belluno."}
{"id": "642674", "revid": "22414", "url": "https://it.wikipedia.org/wiki?curid=642674", "title": "Libro di Dzyan", "text": ""}
{"id": "642676", "revid": "729019", "url": "https://it.wikipedia.org/wiki?curid=642676", "title": "Denis Sassou Nguesso", "text": "Dal 1997 \u00e8 presidente della Repubblica del Congo. In precedenza aveva ricoperto la stessa carica dal 1979, allorch\u00e9 da colonnello dell'esercito assunse il controllo del Paese, al tempo Repubblica Popolare del Congo, fino al 1992, quando venne destituito da Pascal Lissouba. La crisi fra le due fazioni giunse al conflitto armato nel 1997 e lo scontro fu vinto nel giro di qualche mese da Sassou Nguesso, che in ottobre torn\u00f2 a coprire la presidenza del paese.\nBiografia.\nFamiglia e carriera militare.\nMembro dell'etnia dei Mbochi originaria della parte settentrionale del paese, Denis Sassou Nguesso nacque nel piccolo villaggio di Edou, presso Oyo, nel 1943. Ultimo di numerosi figli, si arruol\u00f2 nell'esercito nel 1960 poco prima che al paese venisse accordata l'indipendenza. Prescelto per le sue capacit\u00e0 fu inviato per periodi di addestramento in Algeria e a Saint-Maixent-l'\u00c9cole in Francia prima di rientrare nel reggimento d'\u00e9lite dei paracadutisti.\nSposato con Antoinette Tchibota, \u00e8 padre di una trentina di figli avuti da diverse donne. Il matrimonio di sua figlia \u00c9dith nel 1990 lo rese suocero di Omar Bongo, presidente del Gabon dal 1967 al 2009.\nL'ascesa politica.\nDi simpatie socialiste appoggi\u00f2 l'opposizione al presidente Fulbert Youlou e nel 1968 partecip\u00f2 al colpo di Stato militare che port\u00f2 al potere Marien Ngouabi. Nel 1969 fu uno dei fondatori del Partito Congolese del Lavoro (PCT).\nNel 1970 divenne responsabile per la sicurezza e ministro del nuovo consiglio presidenziale, in seguito all'assassinio di Ngouabi ebbe un ruolo chiave nel mantenimento del potere guidando brevemente il \"Comit\u00e9 Militaire du Parti\" (CMP) che controll\u00f2 lo stato fino alla nomina del suo successore Joachim Yhombi-Opango. A Sassou Nguesso fu accordata la promozione a colonnello e la vice-presidenza del CMP, carica che ricopr\u00ec fino al 5 febbraio 1979 quando Yhomby-Opango fu costretto a cedere il potere e accusato di corruzione e devianza dalle linee del partito. L'8 febbraio Nguesso fu nominato presidente, carica che venne ufficializzata nel corso del terzo congresso straordinario del PCT.\nPrima presidenza.\nSassou Nguesso sorprese gli osservatori attuando una politica pragmatica ma con un forte orientamento marxista. Negozi\u00f2 prestiti con il Fondo Monetario Internazionale e permise l'ingresso agli investitori francesi e statunitensi soprattutto nel settore estrattivo (petrolio e altri minerali). Nel 1980 si rec\u00f2 a Mosca per firmare un accordo di amicizia ventennale con Leonid Il'i\u010d Bre\u017enev.\nNel 1984 il congresso del PCT lo rielesse come presidente con un mandato quinquennale, dal 1986 al 1987 fu presidente di turno dell'Organisation of African Unity e nel 1987 contrast\u00f2, con l'aiuto francese una rivolta militare nel nord del paese.\nSuccessivamente al congresso del 1989 Sassou Nguesso assistette al collasso dei paesi del blocco orientale e, su pressione francese, inizi\u00f2 il processo di democratizzazione del paese. Nel dicembre del 1989 annunci\u00f2 la fine del controllo statale sull'economia e amnisti\u00f2 parte dei prigionieri politici. Negli anni successivi cerc\u00f2 di migliorare la vacillante economia e di arginare la corruzione. Dall'agosto 1990 furono autorizzati altri partiti oltre al PCT e Sassou Nguesso fece una visita simbolica negli Stati Uniti ponendo le basi per una nuova serie di prestiti del FMI. Nel giugno 1991 in seguito al processo di democratizzazione Sassou Nguesso si fece da parte e fu nominato presidente ad interim, fino alle elezioni del 1992, Andr\u00e9 Milongo.\nElezioni del 1992.\nAlle elezioni 1992 il PCT ottenne solo 19 dei 125 seggi dell'assemblea nazionale, il partito di maggioranza fu infatti l'Unione Panafricana per la Democrazia Sociale (UPADS), seguito dal Movimento Congolese per la Democrazia e lo Sviluppo Integrale (MCDDI). I due contendenti alle elezioni presidenziali dell'agosto dello stesso anno furono Pascal Lissouba (UPADS) e Bernard Kol\u00e9las (MCDDI) che vinse al secondo ballottaggio con il 61%.\nL'inizio del mandato di Lissouba fu caratterizzato da accuse di brogli e disordini, da novembre 1993 fino alla fine dell'anno negli scontri fra le opposte fazioni persero la vita oltre 1500 persone. Nel 1994 Sassou-Nguesso lasci\u00f2 il paese per tornare solo nel 1997.\nIl 5 giugno 1997 l'esercito, su incarico di Lissouba, circond\u00f2 l'abitazione di Sassou Nguesso a Brazzaville. Le milizie di quest'ultimo si difesero e inizi\u00f2 un intenso conflitto. Con l'appoggio dell'Angola Sassou Nguesso riusc\u00ec a mantenere il controllo di Brazzaville dall'11 al 14 ottobre, Lissouba lasci\u00f2 il paese e Sassou Nguesso si proclam\u00f2 presidente il 25 ottobre.\nSeconda presidenza.\nSassou-Nguesso inizi\u00f2 il tentativo di riportare il paese alla democrazia con un programma triennale di riforme iniziato nel 1998 ma diversi focolai di rivolte da parte di truppe dell'opposizione interruppero il processo.\nNel 1999 vi furono delle trattative di pace e, nonostante non tutte le fazioni avessero firmato gli accordi di pace, per il 2002 furono indette le elezioni. Il 10 marzo Sassou-Nguesso vinse le elezioni con una maggioranza del 90%, i suoi grandi oppositori Lissouba e Kolelas non furono ammessi alle elezioni e l'altro contendente, Andr\u00e9 Milongo, invit\u00f2 i suoi elettori a boicottare l'elezione dopo essersi ritirato due giorni prima della data stabilita per il voto.\nLa nuova costituzione, approvata nel gennaio del 2002, prevede che vengano conferiti maggiori poteri al presidente, un prolungamento del mandato a 7 anni e la costituzione di un parlamento bicamerale. Nel 2006 Denis Sassou Nguesso fu anche presidente per un anno dell'Unione Africana.\nNel luglio 2009 si present\u00f2 di nuovo alle elezioni presidenziali ottenendo il 78% dei voti con una partecipazione ufficiale del 66%, percentuale che lasci\u00f2 scettici numerosi osservatori.\nIl 25 ottobre 2015 fece approvare con un referendum una nuova Costituzione che fu promulgata un mese pi\u00f9 tardi tra le polemiche dell'opposizione che videro nell'iniziativa una manovra di potere per presentarsi per la terza volta alle elezioni presidenziali dal momento che la Costituzione in vigore dal 2002 limitava a due il numero dei mandati presidenziali e fissava anche il limite di et\u00e0 a 70 anni..\nIl 20 marzo 2016 Denis Sassou Nguesso fu rieletto al primo turno delle elezioni presidenziali con il 60,07% dei voti, convalidati dalla Corte Costituzionale ma contestati dai suoi avversari Guy Brice Parfait Kol\u00e9las e il generale Jean-Marie Mokoko.\nMassone, Denis Sassou Nguesso \u00e8 membro di una loggia senegalese affiliata alla Gran loggia nazionale francese."}
{"id": "642679", "revid": "726373", "url": "https://it.wikipedia.org/wiki?curid=642679", "title": "Brona", "text": "Brona, meglio noto come Il Signore degli Inganni, \u00e8 un personaggio della saga di Shannara dello scrittore fantasy Terry Brooks. \u00c8 l'antagonista principale del primo romanzo della serie, \"La Spada di Shannara\".\nStoria.\nBrona era uno dei pi\u00f9 eminenti druidi del Primo Consiglio di Paranor quando a capo del consiglio era il grande druido Galaphile. Fu esiliato, insieme a molti dei suoi compagni e seguaci, perch\u00e9 convinto del valore della magia nera. Prima di abbandonare la fortezza di Paranor rub\u00f2 il libro nero Ildatch, seguendo i precetti del quale egli raggiunse l'apice della conoscenza della magia oscura. Brona, dapprima un normale essere umano perse la sua forma fisica dopo aver tentato di preservare la propria vita oltre la morte mediante la magia oscura, diventando uno spirito coperto da un mantello nero. Il suo potere \u00e8 quello della menzogna, per tale motivo \u00e8 noto come \"Signore degli Inganni\" (molti critici hanno comparato tale figura a quella di Sauron nel \"Signore degli Anelli\" di Tolkien) e l'unica arma che pu\u00f2 distruggerne il potere \u00e8 quella della Spada di Shannara che rivela appunto la verit\u00e0 nascosta sotto la menzogna.\nBrona, dopo essere stato cacciato da Paranor e dopo aver affinato le sue conoscenze scaten\u00f2 la Prima Guerra delle Razze, controllando la Razza degli Uomini. Venne per\u00f2 fermato dalle altre forze delle altre Razze fuse con quelle druidiche. Si credette nella sua morte, ma Brona riusc\u00ec a perpetuare la sua leggenda per secoli successivi, tentando ancora di ottenere l'ambita rivincita contro i druidi scatenando una Seconda Guerra delle Razze. Questa volta ottenne l'alleanza dei bellicosi Troll e dei tribali Gnomi per conseguire la conquista delle Quattro Terre. I suoi emissari sono i Messaggeri del Teschio, ex druidi corrotti dalla magia dell'Ildatch. Nel prequel alla saga di Shannara, \"Il primo re di Shannara\", si racconta della Seconda Guerra delle Razze scatenata da Brona e della sua parziale sconfitta perpetrata dal re elfico Jerle Shannara. La sua sconfitta definitiva avviene ne \"La Spada di Shannara\" ad opera di Shea Ohmsford che, a differenza di Jerle Shannara, comprende il potere della Spada e lo utilizza a suo vantaggio. Nel terzo romanzo della serie, \"La Canzone di Shannara\", i protagonisti, Brin e Jair Ohmsford distruggono dopo alterne vicende il libro nero dell'Ildatch ponendo fine all'uso della magia nera.\nIl personaggio di Brona ritorna brevemente nel romanzo \"Jarka Ruus\" della trilogia \"Il druido supremo di Shannara\". Esso appare nel Perno dell'Ade del Divieto e d\u00e0 dei consigli a Grianne."}
{"id": "642682", "revid": "22414", "url": "https://it.wikipedia.org/wiki?curid=642682", "title": "Dzyan", "text": ""}
{"id": "642689", "revid": "115979682", "url": "https://it.wikipedia.org/wiki?curid=642689", "title": "Caravanserraglio", "text": "Il caravanserraglio \u00e8 un edificio costituito in genere da un muro che racchiude un ampio cortile e un porticato. Veniva utilizzato per la sosta delle carovane che attraversavano il deserto. \nStoria.\nPoteva anche includere stanze per i viandanti utilizzate liberamente dai viaggiatori. In molti di essi erano presenti anche delle biblioteche, e soprattutto la sera c\u2019era l\u2019opportunit\u00e0 di profondi scambi culturali tra persone di diverse latitudini. Tutto ci\u00f2 favor\u00ec lo sviluppo della cultura centro asiatica, ma soprattutto la diffusione di idee tra i due capi del mondo. \nTipico della cultura persiana, se ne possono per\u00f2 vedere molti esempi anche nell'Africa settentrionale e in tutto il Medio e Vicino Oriente. Molte di queste strutture furono edificate da maestri ingegneri appartenenti ad ordini Sufi i quali applicavano i principi di geometria aurea e del perfetto rapporto delle proporzioni, come avveniva per le moschee. Tra i maggiori e meglio conservati caravanserragli \u00e8 quello di \"Sultanhani\" in Turchia.\nOggi molti vecchi caravanserragli si sono trasformati in moderne strutture ricettive.\nEtimologia e traslitterazione.\nIl termine deriva dal persiano \u0643\u0627\u0631\u0648\u0627\u0646\u0633\u0631\u0627, composto dalle parole \"caravan\" (\u0643\u0627\u0631\u0648\u0627\u0646) e \"saray\u0131\" (\u0633\u0631\u0627); in turco: \"kervansaray\".\nIl termine caravanserraglio ha assunto anche il significato traslato di \"luogo di grande confusione\"."}
{"id": "642692", "revid": "1352677", "url": "https://it.wikipedia.org/wiki?curid=642692", "title": "Alfredo Mantovano", "text": "Biografia.\nNato a Lecce il 14 gennaio 1958, si laurea in Giurisprudenza alla Sapienza - Universit\u00e0 di Roma nel 1981, con una tesi sui \"Problemi di legittimit\u00e0 costituzionale della legge 22 maggio 1978 n. 194\", di cui \u00e8 relatore il prof. Manlio Mazziotti di Celso, e che tratta sulla costituzionalit\u00e0 della legge italiana sull'aborto.\nNel 1983 entra in magistratura. Dal 1985 al 1987 svolge le funzioni di pretore presso il Tribunale di Ginosa; dal 1988 al 1996 \u00e8 giudice penale al Tribunale di Lecce; nel 1995 diventa Capo dell'Ufficio legislativo del Ministero delle risorse agricole, alimentari e forestali. Dal maggio 2013 \u00e8 consigliere alla IV sezione penale della Corte di appello di Roma, dove si occupa \u2013 fra l'altro \u2013 di misure di prevenzione e di diritto penale europeo e internazionale e coordina l'ufficio delle rogatorie internazionali. Da ottobre 2018 \u00e8 consigliere di sezione penale alla Corte di Cassazione.\nGiornalista pubblicista dal 1984, collabora col settimanale \"Tempi\" e con svariati quotidiani, della carta stampata e on line.\nDal 2015 \u00e8 presidente della sezione italiana della fondazione pontificia Aiuto alla Chiesa che Soffre, che si occupa di persecuzioni religiose. Dal 2015 \u00e8 vicepresidente del Centro studi Rosario Livatino, costituito da magistrati, avvocati, notai e docenti di materie giuridiche, di approfondimento delle tematiche che fanno riferimento alla vita, alla famiglia, alla libert\u00e0 religiosa e al ruolo della giurisdizione. Dal 2018 \u00e8 direttore responsabile di L-Jus, la rivista semestrale online del Centro studi Livatino.\nAttivit\u00e0 politica.\nNel 1996, Mantovano fa il suo ingresso in politica, candidandosi nel Collegio Puglia n. 8 in occasione delle elezioni politiche, e ottiene la sua prima elezione alla Camera dei deputati della XIII legislatura della Repubblica Italiana, con 37.056 voti, pari al 50.8%. In tale legislatura ha fatto parte delle commissioni parlamentari di Giustizia e Antimafia. Nel 1997 si iscrive al partito Alleanza Nazionale.\nNelle elezioni politiche del 2001, si candida per la Casa delle Libert\u00e0 al collegio di Gallipoli, ma non viene rieletto. Nella XIV legislatura (2001-2006), ricopre l'incarico di sottosegretario al Ministero dell'Interno nel Governo Berlusconi II, con delega alla pubblica sicurezza, alla presidenza della Commissione sui programmi di protezione per collaboratori e testimoni di giustizia, al commissario antiracket e antiusura, al commissario sulle vittime della mafia.\nNelle elezioni politiche del 2006, si candida al Senato per AN nella circoscrizione \"Puglia\", e viene eletto. All'opposizione nella XV legislatura, ha fatto parte della commissione Affari Costituzionali e del Comitato parlamentare di controllo sui servizi di informazione e di sicurezza. Primo firmatario di mozioni, interpellanze e interrogazioni, ha fatto sette proposte di legge, tra cui quelle sull'istituzione di una procura antiterrorismo e del riordino delle forze di polizia italiane.\nRieletto deputato nel 2008 per il Popolo delle Libert\u00e0, nella Circoscrizione Puglia, durante la XVI legislatura, \u00e8 nuovamente sottosegretario all'Interno nel Governo Berlusconi IV, con delega alla pubblica sicurezza, alla presidenza della Commissione sui programmi di protezione per collaboratori e testimoni di giustizia, al Commissario antiracket e antiusura, al Commissario sulle vittime della mafia e al Commissario sulle persone scomparse. Dalla cessazione dell'incarico di governo \u00e8 entrato a far parte della Commissione Bilancio della Camera dei Deputati.\nNel dicembre 2012, Mantovano, insieme ad altri parlamentari del PdL, vota la fiducia al Governo Monti, a cui Berlusconi aveva invece tolto il sostegno. Alla scadenza della Legislatura, decide di non candidarsi alle elezioni politiche del 2013, e rientra in ruolo nella Magistratura."}
{"id": "642696", "revid": "298055", "url": "https://it.wikipedia.org/wiki?curid=642696", "title": "Amberle Elessedil", "text": ""}
{"id": "642697", "revid": "767487", "url": "https://it.wikipedia.org/wiki?curid=642697", "title": "Brain Drain", "text": "Brain Drain \u00e8 l'undicesimo album in studio del gruppo musicale statunitense Ramones, pubblicato il 23 maggio 1989 dalla Sire Records.\nDescrizione.\nSi tratta dell'ultimo album inciso con Dee Dee Ramone, che sar\u00e0 sostituito da C.J. Ramone durante il 1989. Di questo periodo e dell'album, su \"Poison Heart: Surviving The Ramones\", Dee Dee successivamente ha scritto:\nFu anche l'ultimo album ad essere inciso, dai Ramones, con l'etichetta Sire Records. Da \"Mondo Bizarro\" il gruppo pass\u00f2 alla Radioactive Records.\nHa raggiunto la posizione n\u00ba 122 nella Billboard 200.\n\"Palisades Park\" \u00e8 una cover della canzone di Freddy Cannon del 1962.\nIl singolo \"Pet Sematary\" \u00e8 stato scritto per il film \"Cimitero vivente\", tratto dal romanzo \"Pet Sematary\", di Stephen King."}
{"id": "642698", "revid": "339392", "url": "https://it.wikipedia.org/wiki?curid=642698", "title": "La Volante Rossa", "text": ""}
{"id": "642699", "revid": "287204", "url": "https://it.wikipedia.org/wiki?curid=642699", "title": "Bartolozzi", "text": ""}
{"id": "642709", "revid": "92920", "url": "https://it.wikipedia.org/wiki?curid=642709", "title": "Altopiano Antartico", "text": "LAltopiano Antartico (o plateau antartico) \u00e8 una vasta area completamente glaciale dell'entroterra del continente antartico.\nDescrizione.\nSi estende per parecchie migliaia di chilometri intorno al Polo Sud, principalmente nell'Antartide Orientale, lontano dalle coste antartiche, ad una quota media sul livello medio dei mari di quasi 3.000 m, scoperto da Ernest Shackleton durante la spedizione antartica sulla \"Nimrod\", nel 1908, che lo raggiunse superando il ghiacciaio Beardmore.\nLa sua altitudine, combinata con la latitudine interamente compresa entro il circolo polare antartico, fanno s\u00ec che l'altopiano rappresenti di fatto la zona pi\u00f9 fredda del pianeta Terra. I lunghi inverni antartici, caratterizzati dalla particolarit\u00e0 del \"Kernlose winter\", vedono infatti cadere le temperature fino a sotto i -80 \u00b0C in caso di periodi piuttosto lunghi di stabilit\u00e0 del tempo atmosferico. \nIn questi casi viene favorito un imponente irraggiamento con conseguente inversione termica, causata dalla stratificazione e deposito delle masse d'aria gelida, pi\u00f9 pesanti, verso il suolo, e formazione di un intenso cuscino freddo. Improvvisi rialzi di temperatura, anche di 40 \u00b0C, possono occorrere in seguito ad occasionali avvezioni settentrionali. ."}
{"id": "642710", "revid": "599013", "url": "https://it.wikipedia.org/wiki?curid=642710", "title": "Silvia Bosurgi", "text": "Biografia.\nHa iniziato la carriera nell'Associazione Pallanuoto Messina di Alberto De Francesco. Nel 1996 si trasferisce all'Orizzonte Catania, con cui ha vinto tutto in Italia (quattordici scudetti) e in Europa (sette Coppe dei Campioni ed una Supercoppa europea).\nPierluigi Formiconi l'ha fatta esordire nel setterosa nel 1999. Nello stesso anno ha preso parte al primo dei suoi cinque europei, a Prato, dove la nazionale ha conquistato l'oro. In seguito, ha ottenuto un argento a Budapest 2001, un altro oro a Lubiana 2003, nuovamente argento a Belgrado 2006 e il quarto posto a Malaga nel 2008. Ha partecipato anche a cinque edizioni dei campionati mondiali, da Fukuoka 2001, a Roma 2009; ha ottenuto il bronzo alla World league di Long Beach 2004 e l'argento a Cosenza 2006; infine, ha fatto parte delle spedizioni per la Coppa del Mondo di Perth nel 2002 e di Tianjin nel 2006. La vittoria pi\u00f9 prestigiosa \u00e8 quella delle Olimpiadi di , in finale contro la Grecia.\nNel 2008 il sindaco della sua citt\u00e0 natale, Francantonio Genovese, l'ha inclusa nella giunta municipale con delega allo sport."}
{"id": "642717", "revid": "2730", "url": "https://it.wikipedia.org/wiki?curid=642717", "title": "Campagna di Chattanooga", "text": "La campagna di Chattanooga fu una serie di manovre e battaglie svoltesi tra settembre e novembre del 1863 nel quadro del Teatro Occidentale della guerra di secessione americana. A seguito della sconfitta dell'Union Army avvenuta alla battaglia di Chickamauga il 19-20 settembre l'Armata confederata del Tennessee condotta da Braxton Bragg riusc\u00ec temporaneamente ad assediare l'Armata del Cumberland di William Starke Rosecrans ponendo sotto occupazione militare un ampio territorio tutt'attorno a Chattanooga.\nIl Maggior generale Ulysses S. Grant ricevette quindi il comando di tutte le forze dell'Unione in quest'area del fronte, largamente consolidatosi dopo il successo ottenuto nella Campagna di Vicksburg e nel relativo Assedio di Vicksburg (citt\u00e0 espugnata il 4 luglio) e con l'immediata apertura delle vie di navigazione interna sul fiume Mississippi. Pertanto cominciarono a giungere significativi rinforzi sia dalla via fluviale a partire da Sud oltre che dal Teatro Orientale della guerra di secessione americana da Est.\nIl 18 ottobre Grant rimosse Rosencrans dal comando della sua Armata, per sostituirlo con George H. Thomas. Dopo aver aperto una sicura linea di rifornimenti (la \"Cracker Line\") per permettere a uomini e animali di avere scorte alimentari di sussistenza sufficienti per il medio periodo, l'Armata del Tennessee pot\u00e9 agevolmente respingere un contrattacco messo a punto dalla Confederate States Army nella battaglia di Wauhatchie il 28-29 ottobre.\nIl 23 novembre l'esercito unionista avanz\u00f2 dalle fortificazioni stabilite nei dintorni della citt\u00e0 per conquistare un altopiano strategico a \"Orchard Knob\", mentre una seconda forza raggruppata attorno a William Tecumseh Sherman manovrava con l'intenzione di sferrare un attacco a sorpresa sul fianco destro di Bragg nella battaglia di Missionary Ridge (25 novembre). Il giorno 24, di prima mattina, gli uomini di Sherman attraversarono il fiume Tennessee con l'obiettivo di occupare entro il primo pomeriggio uno spazio di terreno elevato posto all'estremit\u00e0 settentrionale del \"Missionary Ridge\".\nIn quella stessa giornata le truppe precedentemente impegnate nel Teatro Orientale e guidate da Joseph Hooker sconfissero i confederati nella battaglia di Lookout Mountain; il giorno seguente diedero avvio ad un movimento di accerchiamento in direzione del fianco sinistro di Bragg a Rossville (Georgia). Il 25 di novembre l'assalto di Sherman all'Ala destra avversaria fece ben pochi progressi.\nSperando di distrarre l'attenzione di Bragg Grant ordin\u00f2 allora all'esercito di G.H. Thomas di avanzare nel centro della linea nemica fino alla base di Missionary Ridge; una combinazione di ordini fraintesi associati alla pressione prodotta dalla situazione in rapida evoluzione indusse le truppe di Thomas ad adottare una tattica spregiudicata che permette loro di risalire fino alla cima della cresta di Missionary, provocando la rotta dell'Armata avversaria la quale si vide costretta a retrocedere fino a Dalton (Georgia).\nI fuggiaschi riusciranno comunque a sventare con successo tutti i tentativi d'inseguimento vincendo la battaglia di Ringgold Gap il giorno 27. Il completo fallimento di Bragg nel corso della campagna elimin\u00f2 l'ultimo sostanziale controllo confederato sul Tennessee, aprendo le porte ad una massiccia invasione unionista del profondo Sud; questa fu messa in atto dallo stesso Sherman con la Campagna di Atlanta dell'anno successivo.\nAntefatti.\nSituazione militare.\nChattanooga - situata sul corso navigabile dl Tennessee - rappresentava uno snodo ferroviario decisivo, con direttrici a Nord verso Nashville e Knoxville e a Sud in direzione di Atlanta, oltre ad essere un importante centro per la produzione di ferro e di carbone. A settembre l'esercito del Cumberland comandato da Rosencrans cominci\u00f2 ad eseguire tutta una serie di manovre le quali costrinsero l'avversario Bragg ad abbandonare il centro urbano e a ritirarsi nella Georgia settentrionale.\nIl generale unionista part\u00ec all'inseguimento e le due Armate entrarono in collisione a Chickamauga Creek, un tributario del Tennessee, il 19-20 settembre. Bragg riusc\u00ec ad ottenere un'importante vittoria a seguito di un divario dovuto alla creazione di una breccia nella prima linea nemica; l'errore produsse un contraccolpo che favor\u00ec una spinta d'urto risoltasi con un assalto in massa operato da James Longstreet. Superate in tal modo le linee difensive unioniste buona parte del suo esercito venne messo in fuga in una vera e propria rotta generalizzata.\nIl mantenimento della posizione difensiva su \"Snodgrass Hill\" da parte di George H. Thomas riusc\u00ec a salvare l'Armata Nordista dalla distruzione totale con un esito talmente positivo da guadagnarsi il soprannome di \"Rock of Chickamauga\", lasciando cos\u00ec il tempo agli oltre 40.000 uomini dell'esercito di Rosecrans di ritirasi all'interno di Chattanooga. La battaglia di Chickamauga si risolvette comunque in una sconfitta disastrosa.\nBragg non interruppe le vie di fuga n\u00e9 organizz\u00f2 una ricerca serrata che avrebbe potuto, se attuata, danneggiare seriamente l'Unione prima che potesse riorganizzarsi e preparare le misure difensive urbane. I genieri approfittarono dei precedenti lavori realizzati dai confederati per erigere una vasta postazione fortificata entro un semicerchio di tre miglia lungo la cinta della citt\u00e0. Bragg non attacc\u00f2 nella speranza di una resa degli assediati, ma questo diede il tempo ai soldati dell'Unione di predisporre al meglio le difese.\nBragg avrebbe potuto seguire tre linee principali d'azione: a) aggirare Rosecrans attraversando il Tennessee al di sotto o al di sopra della citt\u00e0; b) assalire le forze unioniste direttamente nelle loro fortificazioni; c) affamare i Federali stabilendo una linea d'assedio. L'opzione di un fiancheggiamento venne ritenuta fin dall'inizio impraticabile poich\u00e9 l'esercito Sudista si trovava gravemente a corto di munizioni, non avendo pontoni atti ad attraversare il fiume ed in pi\u00f9 il Corpo d'armata di Longstreet era giunto dalla Virginia del tutto privo di carri per i trasporti a lunghe distanze.\nUn assalto diretto si sarebbe quasi di certo rivelato troppo dispendioso contro un nemico ben fortificato; riuscendo ad ottenere informazioni secondo cui gli uomini di Rosecrans disponevano soltanto di 6 giorni di razioni assicurate Bragg fin\u00ec con lo scegliere l'opzione dell'assedio, nel mentre tentava di accumulare le capacit\u00e0 logistiche sufficienti da permettergli di attraversare senza troppi problemi il corso d'acqua.\nEbbe cos\u00ec inizio la messa in stato d'assedio, che si concret\u00f2 con la minaccia di lasciar morire d'inedia le forze dell'Unione se non si fossero arrese. I confederati s'insediarono lungo la catena montuosa del \"Missionary Ridge\" e del \"Lookout Mountain\", entrambi con una vista eccellente sulla citt\u00e0, sul fiume Tennessee che scorre a Nord e sulle eventuali linee di rifornimento; poterono in tal modo attaccare liberamente tutti i convogli che fossero diretti verso la citt\u00e0. Il generale aveva per\u00f2 una scarsa inclinazione ad intraprendere un'azione diretta offensiva, anche perch\u00e9 si trov\u00f2 variamente occupato in dispute di comando all'interno del suo stesso esercito.\nIl 29 di settembre sollev\u00f2 due suoi subordinati che lo avevano assai deluso nel corso della precedente campagna, il maggiore Thomas Carmichael Hindman (che non era riuscito a distruggere parte dell'esercito dell'Unione a \"McLemore's Cove\") e il generale Leonidas Polk (che aveva creato dei ragguardevoli ritardi nell'attacco del 20 di settembre a Chickamauga).\nIl 4 di ottobre 12 dei suoi generali inviarono una petizione urgente al presidente degli Stati Confederati d'America Jefferson Davis con la richiesta che a Bragg venisse di fatto tolto il comando delle operazioni; Davis si rec\u00f2 personalmente in loco per poter ascoltare meglio le lamentele e decidere sul da farsi. Dopo aver scelto di mantenere Bragg questi si vendic\u00f2 contro alcuni dei propri oppositori scaricando Daniel Harvey Hill e Simon Bolivar Buckner.\nNel frattempo anche Rosecrans aveva i suoi personali grattacapi; rimase totalmente sbalordito dalla sconfitta subita dal proprio esercito tanto da divenire ben presto psicologicamente incapace di intraprendere una qualsiasi decisione risolutiva per tentare di opporsi e forzare il blocco su Chattanooga. Il presidente Abraham Lincoln comment\u00f2 che sembrava \"confuso e stordito come un'anatra appena colpita alla testa\".\nI soldati asserragliati cominciarono a sentire l'effetto delle razioni estremamente scarse; molti dei loro cavalli e muli morirono e finirono nelle gavette. L'unica linea di rifornimento che non era ancora pienamente controllata dai confederati era costituita da un percorso tortuoso ed accidentato lungo pi\u00f9 di 60 miglia il quale partiva dalla catena montuosa di \"Walden's Ridge\" per terminare a Bridgeport nell'Alabama. A partire da settembre inoltre cominciarono ad abbattersi sul suolo intense precipitazioni, spazzando via in un sol colpo lunghi tratti dei sentieri di montagna.\nIl 1\u00b0 di ottobre la cavalleria confederata di Joseph Wheeler intercett\u00f2 e danneggi\u00f2 gravemente un convoglio merci costituito da quasi 800 carri, bruciandone a centinaia e allenandosi a sparare contro i muli al seguito; all'inizio del suo raid (proseguito fino al giorno 9) attravers\u00f2 il Tennessee con l'intento di recidere definitivamente le forniture inviate a Rosecrans. Verso la fine del mese le razioni tipiche dei soldati federali erano \"quattro pezzi di pane duro e un quarto di carne di maiale\" ogni tre giorni.\nL'alto comando dell'Unione inizi\u00f2 immediatamente i preparativi per cercare di alleviare le sofferenze degli assediati. Gi\u00e0 poche ore dopo la sconfitta a Chickamauga il Segretario alla Guerra degli Stati Uniti d'America della presidenza di Abraham Lincoln, Edwin McMasters Stanton, ordin\u00f2 a Joseph Hooker di partire alla volta della citt\u00e0 con 15.000 uomini presi da due Corpi dell'Armata del Potomac; Ulysses S. Grant ricevette inoltre l'ordine d'inviarne altri 20.000 sotto il comando del suo sottoposto William Tecumseh Sherman di stanza a Vicksburg nel Mississippi.\nIl 29 di settembre Stanton propose che fosse lo stesso Grant a recarsi personalmente a Chattanooga in qualit\u00e0 di comandante della \"Divisione militare del Mississippi\" appena istituita, stabilendo in tal modo per la prima volta tutto il territorio tra i Monti Appalachi e il fiume Mississippi - comprendendo anche una buona parte dello Stato dell'Arkansas - sotto un unico comandante.\nIl messaggio, scritto e controfirmato dal Comandante generale dell'esercito statunitense Henry Halleck, inizialmente ordin\u00f2 a Grant di recarsi prima di tutto a Memphis; qui vi giunse il 16 di ottobre e ricevette nuovi ordini per continuare fino a Louisville, nel Kentucky. Si incontr\u00f2 allora personalmente con Stanton nel corso della giornata seguente ed ebbe in tal modo solo allora l'occasione di venire a conoscenza del nuovo incarico affidatogli.\nGrant avr\u00e0 subito la possibilit\u00e0 di sostituire il demoralizzato Rosecrans con Thomas; sebbene tra i due non intercorressero dei buoni rapporti personali, Grant amava Rosecrans ancora meno. Scelse Thomas per comandare l'Armata del Cumberland. Ricevendo un rapporto inesatto sul fatto che Rosecrans si stesse preparando ad abbandonare la citt\u00e0 Grant telegraf\u00f2 d'urgenza a Thomas: \"tieni Chattanooga a tutti i costi. Sar\u00f2 l\u00ec il prima possibile\". Il \"Rock of Chickamauga\" rispose a stretto giro di posta: \"terremo la citt\u00e0 finch\u00e9 non moriremo di fame\". Grant viaggi\u00f2 lungo le infide linee di rifornimento di montagna ed arriv\u00f2 incolume a Chattanooga il 23 di ottobre.\nRiapertura del fiume Tennessee.\nGiunto Grant a destinazione ci si mise ad attendere con impazienza Sherman per poter avviare un'efficace controffensiva. Nel frattempo si oper\u00f2 per sbloccare le vie dei rifornimenti.\nApertura della Cracker Line.\nIl capo del genio militare William Farrar Smith aveva gi\u00e0 escogitato assieme a Rosecrans un piano per aprire una linea di rifornimento maggiormente affidabile alle truppe rinchiuse in citt\u00e0; Thomas lo mise a punto subito dopo aver assunto il comando. Smith inform\u00f2 nei dettaglia Grant appena il nuovo comandante arriv\u00f2 e questi lo accett\u00f2 entusiasticamente.\n\"Brown's Ferry\" attraversava il fiume Tennessee da \"Moccasin Point\", ove la strada seguiva un varco attraverso le colline circostanti svoltando a Sud in direzione della \"Lookout Valley\" (l'odierna Tifonia) fino a raggiungere \"Wauhatchie Station\" e per poi andare ad Ovest fino a \"Kelley's Ferry\", un punto dl fume navigabile che poteva essere raggiunto dalle imbarcazioni dell'Union Navy.\nSe l'Armata del Cumberland fosse riuscita ad impossessarsi di \"Brown's Ferry\" e da qui collegarsi con la forza di J. Hooker che proveniva da Bridgeport (Alabama) attraverso la \"Lookout Valley\" avrebbe potuto creare una linea di rifornimento affidabile ed efficiente; fu aperta e presto divent\u00f2 nota come \"Cracker Line\". Le truppe fatte posizionare a \"Brown's Ferry\" sarebbero state una minaccia decisiva per il fianco destro di qualsiasi movimento confederato attuato nella valle..\nHooker lasci\u00f2 Henry Warner Slocum con una della sua divisioni del \"XII Corpo d'armata\" a proteggere la rete ferroviaria che percorreva la tratta da Murfreesboro (Tennessee) a Bridgeport; mentre la divisione rimanente di John White Geary e le due dell \"XI Corpo\" di Oliver O. Howard furono costrette a spostarsi rapidamente verso la \"Lookout Valley\" . Le cattive condizioni meteorologiche tuttavia ne ritardarono il movimento, quindi Grant decise di proseguire con l'operazione \"Brown's Ferry\" prima ancora che Hooker avesse avuto il tempo di mettersi in posizione.\nIl piano di Smith per l'assalto era quello d'inviare la maggior parte della brigata di William B. Hazen a viaggiare furtivamente a valle su pontoni e zattere (una specie di ponte anfibio) durante le ore notturne per aprirsi un varco tra le colline sulla riva Ovest del fiume, mentre una seconda brigata al comando di Ivan Turchin marciava attraverso \"Moccasin Point\" nella sua qualit\u00e0 di Unit\u00e0 di supporto.\nBragg non aveva idea di quanto bene l'operazione fosse stata pianificata, sebbene fosse al corrente dell'attesa traversata di Hooker del fiume a Bridgeport; si trovava quindi in uno stato di preoccupazione rivolto al suo fianco sinistro. Ordin\u00f2 a James Longstreet di trasferire ulteriori unit\u00e0 a \"Lookout Valley\" ma, per motivi rimasti sconosciuti a Bragg, l'ordine rimase disatteso. La mancanza di diligenza di Longstreet inoltre consent\u00ec - tra la confusione generale - di lasciare solo due reggimenti di pattuglia a \" Brown's Ferry\".\nNella prima mattinata del 27 di ottobre gli uomini di Hazen passarono del tutto inosservati oltre la postazione confederata sulle \"Lookout Mountain\", aiutati in ci\u00f2 anche dalla nebbia bassa e dalla completa mancanza di luce lunare; saranno in grado quindi di conquistare il terreno di fronte a \"Brown's Ferry\" attorno alle ore 4:40. Un contrattacco della \"15th Alabama Infantry\" guidata da William C. Oates (divenuto celebre per la strenua difesa di \"Little Round Top\" durante la battaglia di Gettysburg) venne respinto e lo stesso Oates rimase ferito. Era la Battaglia di Brown's Ferry.\nIl comandante di brigata Evander Law si mise a bloccare la strada su \"Lookout Mountain\" e rifer\u00ec a Longstreet a riguardo del successo conseguito dagli unionisti; questi per\u00f2 respinse l'importanza della relazione ricevuta, considerando che si trattasse solamente di una finta, una semplice azione di disturbo: non si preoccup\u00f2 pertanto minimamente di passare le informazioni sulla mossa in corso a Bragg. Quando il generale confederato se ne accorse ordin\u00f2 al sottoposto di riconquistare immediatamente il terreno perduto, ma Longstreet ancora una volta non fece alcunch\u00e9 cosicch\u00e9 gli uomini di Smith trascorsero il resto della giornata a consolidare la loro testa di ponte senza subire interferenze di sorta..\nLa colonna di Hooker sfil\u00f2 attraverso la \"Lookout Valley\" e raggiunse Hazen e Turchin al \"Brown's Ferry\" alle 15:45 del giorno 28. Lo staff di George H. Thomas inizi\u00f2 i preparativi per portare i rifornimenti sulla \"Cracker Line\" e telegraf\u00f2 al comandante generale dell'esercito statunitense Henry Halleck che si attendeva \"entro pochi giorni di essere abbastanza ben fornito\".\nL'esercito di Thomas pot\u00e9 cos\u00ec riunirsi a quello del Cumberland, rinforzandolo di 20.000 uomini comandati da J. Hooker, permettendo in questo modo di far affluire a Chattanooga i rifornimenti ed aumentando enormemente le possibilit\u00e0 di difesa degli uomini di Grant.\nWauhatchie.\nIgnoranto diverse direttive provenienti da Bragg di attaccare \"Brown's Ferry\", alla fine fu invece ordinato a Longstreet di assalire la concentrazione unionista di Hooker a Wauhatchie; qui egli aveva trascurato di sistemare la sua truppa in adeguate posizioni difensive, istruendo semplicemente di trovare una buona copertura per il bivacco. Distacc\u00f2 inoltre la divisione di John White Geary a \"Wauhatchie Station\" - fermata della \"Nashville, Chattanooga and St. Louis Railway\" - con l'intento di proteggere la linea di comunicazione verso Sud e la strada verso Ovest fino a \"Kelley's Ferry\".\nLongstreet rimase stupito nel vedere i soldati bivaccanti di Geary parcheggiati davanti al grande vagone merci della stazione. Egli ordin\u00f2 quindi un attacco notturno - un evento che si verific\u00f2 con relativa rarit\u00e0 per tutto il corso della guerra civile - utilizzando solamente la brigata di E. Law facente parte della divisione di Micah Jenkins di stanza su \"Lookout Mountain\" e con un numero di truppe di molto inferiore a quello che Bragg aveva autorizzato. L'attacco, previsto per le 22 del giorno 28, a causa della confusione nei piani direttivi confederati fu per\u00f2 ritardato fino ad oltre la mezzanotte.\nAnche se Geary e i suoi ufficiali si attendevano un attacco e avevano disposto i picchetti, il suo scatenamento improvviso li colse alla sprovvista. Avvolti da Nord dalla brigata di John Bratton i difensori formarono una linea di battaglia a forma di V rivolta rispettivamente a Nord e ad Est; il figlio di Geary, il tenente artigliere Edward, fu ferito mortalmente nel corso dello scontro e per\u00ec tra le braccia del padre. Udendo i rumori della battaglia Hooker da \"Brown's Ferry\" mand\u00f2 Oliver O. Howard con due divisioni dell\"XI Corpo\" come rinforzi. Anche qui gli ordini di marcia si rivelarono essere alquanto confusi, tanto da ritardarne la celerit\u00e0 di movimento. \nHooker schier\u00f2 erroneamente unit\u00e0 da entrambe le divisioni per opporsi a Law, che era affiancato da Henry Lewis Benning, senza lasciare cos\u00ec nessuno disponibile per andare in aiuto di Geary rimasto completamente sguarnito. I 2.000 confederati di Law erano molto meno numerosi di quelli inviati da Hooker, ma la posizione sulla sommit\u00e0 collinare era naturalmente forte cosicch\u00e9 molti dei vigorosi assalti scagliati dagli unionisti verranno respinti, seppur con qualche difficolt\u00e0.\nRicevendo un rapporto erroneo sul fatto che Bratton si stesse ritirando Law decise di retrocedere; proprio mentre i suoi uomini si apprestavano ad abbandonare i trinceramenti sulla collina la brigata di Orland Smith (facente parte della divisione di Adolph von Steinwehr) si rivers\u00f2 su di loro, catturando i ritardatari e facendo sbandare un intero reggimento Sudista il quale non era riuscito a ricevere l'ordine di ritirarsi.\nNel frattempo Hooker accett\u00f2 di lasciare Howard procedere a Wauhatchie con il supporto della cavalleria. Gli uomini di Geary continuarono a mantenere saldamente la loro posizione, anche se cominciarono a scarseggiare per quanto riguardava la disponibilit\u00e0 di munizioni; proprio mentre Bratton iniziava a percepire la possibile vittoria ricevette un messaggio da Jenkins che gli intimava di ritirarsi in quanto i rinforzi dell'Union Army stavano giungendo direttamente alle sue spalle. Retrocesse pertanto su \"Lookout Mountain\", coperto con successo dalla brigata di Benning.\nEntrambe le parti avevano programmato molto male i piani e l'ordine di battaglia; l'eccessiva trascuratezza di Hooker nella disposizione dei suoi uomini li aveva lasciati costantemente a rischio. Grant rimase disgustato dall'esecuzione priva di coscienziosit\u00e0 del suo sottoposto e pens\u00f2 seriamente di sollevarlo dall'incarico.\nDall'altra parte Longstreet ebbe a disposizione troppi pochi uomini per un assalto di questa importanza e anche Bragg fu nauseato dalla sua prestazione; la biografa del generale Sudista Judith L. Hallock scrive che Wauhatchie fu per Longstreet un \"\"attacco mal concepito, mal pianificato e mal coordinato\" che \"sfoci\u00f2 in un macello indiscriminato\"\". I confederati in conclusione furono respinti e la \"Cracker Line\" resistette agli attacchi.\nPartenza di Longstreet.\nL'apertura della \"Cracker line\" cambi\u00f2 fondamentalmente la situazione strategica. Bragg sapeva che l'assedio era stato rotto a tutti gli effetti e considerando le sue opzioni: a) ritirarsi dall'area; b) aggredire le fortificazioni dell'Unione a Chattanooga; c) rimanere in attesa dell'attacco di Grant; d) tentare di aggirare il fianco destro dell'avversario ed infine e) provare ad aggirare il fianco sinistro, egli si rese conto che il movimento attorno all'Ala sinistra di Grant era l'unica possibilit\u00e0 davvero promettente.\nEssa potenzialmente avrebbe potuto permettergli di ristabilire un'ulteriore linea di rifornimento ferroviaria (necessariamente passando dalla Virginia via Knoxville) oltre che unire le proprie forze con circa 10.000 uomini operanti nella regione Sud-Occidentale guidati da Samuel Jones. Un serio impedimento a tale piano era per\u00f2 costituito dall'Armata dell'Ohio di Ambrose Burnside la quale occupava Knoxville bloccandone la ferrovia.\nIl 17 ottobre Bragg aveva ridisposto la divisione di Carter Littlepage Stevenson e due brigate di cavalleria per riuscire ad estendere il proprio fianco in prossimit\u00e0 dello snodo ferroviario; il 22 seguente aggiunse alla spedizione anche la divisione di John King Jackson, portando in tal modo il totale a circa 11.000 uomini. Prese in considerazione anche l'invio di John C. Breckinridge, comandante di Corpo d'armata di Stevenson.\nAll'inizio di novembre prescrisse ulteriori rinforzi e cambi\u00f2 gli ordini iniziali dal semplice ampliamento del fianco destro alla cacciata completa di Burnside lontano da Knoxville, il che avrebbe ristabilito massicciamente le comunicazioni con la Virginia.\nMa gli eventi del Teatro Orientale della guerra di secessione americana indurranno velocemente Bragg a modificare il proprio piano. Rispondendo ad un suggerimento rivoltogli espressamente da Jefferson Davis in persona annunci\u00f2 in un consiglio di guerra svoltosi il giorno 3 che avrebbe inviato Longstreet e le sue due divisioni nel Tennessee Orientale per occuparsi di Burnside, sostituendo cos\u00ec la forza congiunta di Stevenson/Jackson.\nDavis aveva suggerito a Longstreet questo incarico perch\u00e9 intendeva che le sue divisioni tornassero all'Armata Confederata della Virginia Settentrionale alla fine della campagna e che Knoxville fosse sulla via del rientro al controllo Sudista. Di fronte ad una forza nemica in rapida espansione Bragg scelse di dividere il suo esercito e diminuire in tal modo in una maniera decisiva la propria capacit\u00e0 difensiva netta di circa 4.000 uomini (meno del 10%) per facilitare la mossa su Knoxville.\nLo storico della campagna Steven E. Woodworth giudica tuttavia che \"anche la perdita piatta del numero di soldati buoni nelle divisioni di Longstreet sarebbe stato un guadagno per l'esercito nel liberarlo dalle faide e dagli autentici crimini compiuti dal loro generale\".\nPreparativi per la battaglia.\nGrant aveva ancora a disposizione due settimane di tempo dopo Wauhatchie prima che arrivasse Sherman, incaric\u00f2 pertanto Thomas e Smith di pianificare un assalto contro Bragg il quale avrebbe dovuto avere inizio con un attacco portato da Sherman sul fianco destro confederato; sottoline\u00f2 anche il fatto che non l'avrebbe approvato fino a quando il suo pi\u00f9 stretto collaboratore non avesse avuto l'opportunit\u00e0 di rivederlo.\nA seguito un suo considerevole studio e revisione i due generali finalmente presentarono le proprie conclusioni il 14 di novembre. Le truppe in arrivo avrebbero utilizzato le strade appena migliorate per passare attraverso le colline poste a Nord del centro urbano fortificato, prendendo quindi una via che non era visibile da \"Lookout Mountain\"; sperando che l'avversario non sarebbe riuscito a venire a sapere con certezza se si stesse prendendo di mira Chattanooga oppure in alternativa Knoxville.\nSmith avrebbe fatto assemblare ogni tipo di imbarcazione e pontone disponibili per consentire in tal modo al Corpo d'armata appena sopraggiunto di attraversare in sicurezza il fiume Tennessee nei pressi della foce a Sud del \"Chickamauga Creek\" e assaltare l'Ala destra confederata su \"Missionary Ridge\". Se l'attacco si fosse rivelato un successo l'Unione sarebbe riuscita ad ottenere il pieno controllo delle due linee ferroviarie chiave che si occupavano di rifornire l'esercito di Bragg, costringendolo in tal modo a ritirarsi.\nL'esercito di Thomas avrebbe simultaneamente bloccato il centro confederato su \"Missionary Ridge\". Il piano cos\u00ec predisposto previde anche che Hooker assalisse e conquistasse \"Lookout Mountain\", l'Ala sinistra del nemico, per proseguire poi fino a Rossville (Georgia) ove si sarebbe appostato per tagliarne la potenziale via di fuga in direzione Sud.\nSherman si present\u00f2 di fronte alle proprie truppe schierate nella serata del giorno 14; osservando la fine della cresta di \"Missionary Ridge\", che era stata designata come suo obiettivo, osservando che avrebbe potuto prenderlo entro le ore 9 del giorno assegnatogli. Grant approv\u00f2 le disposizioni fatte adottare dai propri generali, anche se ritir\u00f2 il sostegno all'attacco di Hooker a \"Lookout Mountain\" avendo l'intenzione di far s\u00ec che la massa propulsiva dell'assalto rimanesse concentrata sull'Armata di Sherman.\nLa gran parte dei suoi uomini si trovava per\u00f2 ancora ad una considerevole distanza da Chattanooga in quanto avevano ricevuto l'ordine da parte di Halleck di riparare la linea ferroviaria mentre si trovavano in marcia (un percorso complessivo di 330 miglia); l'ordine fu annullato da Grant il 27 ottobre. Il suo comandante aveva inizialmente ignorato i consigli di Thomas il quale marciava rapidamente ad un ritmo sostenuto senza l'impedimento ferroviario, cos\u00ec come aveva gi\u00e0 fatto anche Hooker.\nSebbene Grant avesse sperato di poter riuscire ad iniziare le operazioni offensive gi\u00e0 il giorno 21, entro il 20 di novembre solamente una delle brigate di Sherman - su un totale di 4 divisioni, circa 20.000 uomini - aveva attraversato il \"Brown's Ferry\"; l'attacco dovette pertanto essere posticipato. Il comandante della \"Divisione dell'Ovest\" venne messo sotto pressione dalla presidenza di Abraham Lincoln per reagire al pi\u00f9 presto all'avanzata di Longstreet contro Burnside a Knoxville.\nDall'altra parte Bragg, avendo liquidato la maggior parte della propria cavalleria, aveva ben pochi mezzi per raccogliere informazioni sui movimenti del campo unionista. Egli concluse che il Corpo di Sherman si sarebbe diretto verso l'estremo fianco destro del suo Dipartimento, proprio a Knoxville quindi e non a Chattanooga; pertanto egli credette che l'assalto principale dell'Unione si sarebbe verificato sulla sua Ala sinistra a \"Lookout Mountain\". Il giorno 12 il comandante Sudista mise Carter Littlepage Stevenson alla guida generale della posizione difensiva montuosa, facendone piazzare la divisione proprio sulla vetta.\nLe brigate di John King Jackson, Edward Cary Walthall e John Creed Moore furono collocate sulla spianata della montagna, un passaggio a strettoia relativamente piatto che s'avvolgeva tutt'attorno all'estremit\u00e0 settentrionale del monte posto circa a met\u00e0 strada dalla cima. Jackson in seguito scrisse a proposito dell'insoddisfazione provata dai comandanti assegnati a quest'area: \"in effetti \u00e8 stato concordato da tutti che la posizione era estremamente difficile da difendere da un forte dispiegamento nemico in fase di avanzata coperto dal fuoco di un pesante sbarramento\"\".\nLo storico dell'Armata del Tennessee Thomas L. Connelly scrive che, nonostante l'imponente apparenza che poteva anche sembrar suscitare a prima vista \"Lookout Mountain\", \"\"la forza d'inespugnabilit\u00e0 della montagna era solamente un mito... Era impossibile mantenere il pianoro a mezza altezza che era dominato e costantemente sotto il tiro dell'artiglieria federale a Moccasin Bend\". Sebbene Stevenson mettesse una batteria d'artiglieri proprio sulla cresta della montagna i cannoni non erano abbastanza potenti da riuscire a toccare fino al pianoro, che era d'altronde agevolmente accessibile da numerosi sentieri provenienti dal lato Ovest.\nL'insoddisfazione prevalse anche a Chattanooga Valley e sulla \"Missionary Ridge\", l\u00e0 ove John C. Breckinridge - che comandava il centro e la destra di Bragg - ebbe a disposizione soltanto 16.000 uomini per difendere una linea lunga 5 miglia. James Patton Anderson, la cui divisione vi era stata assegnata, oper\u00f2 lungo la base Occidentale della dorsale e scrisse che \"questa linea di difesa, seguendo le sue sinuosit\u00e0, era lunga pi\u00f9 di due miglia: quasi il doppio rispetto a quanto il numero di baionette presenti nella Divisione avrebbe potuto difendere adeguatamente\".\nBragg esacerb\u00f2 la situazione il 22 novembre ordinando a Patrick Ronayne Cleburne di far retrocedere le proprie divisioni dalla prima linea e a Simon Bolivar Buckner di marciare fino a \"Chickamauga Station\" con l'intento di mantenere un pi\u00f9 stretto controllo del trasporto ferroviario in direzione di Knoxville; ma facendo in tal maniera rimuovere oltre 11.000 uomini dalla difesa di Chattanooga.\nQuesta mossa fu apparentemente adottata in quanto, esattamente come aveva sperato Grant, Bragg concluse che le truppe di Sherman si sarebbero trasferite a Knoxville, nel qual caso Longstreet avrebbe avuto bisogno dei rinforzi per i quali aveva continuato a chiedere a gran voce fin dal momento in cui vi era stato assegnato per la prima volta.\nForze in campo.\nFonti:\nUnione.\nLa \"Divisione militare del Mississippi\" assemblata da Grant si riun\u00ec a Chattanooga con le seguenti forze:\nL'Armata del Cumberland, guidata dal Maggior generale George H. Thomas, composta dal \"IV Corpo\" di Gordon Granger e dal \"XIV Corpo\" di John McAuley Palmer;\nArtiglieria di riserva.\nBrigadier generale John Milton Brannan\nGenio militare e guarnigione.\nIl comando del Maggior generale Joseph Hooker, che faceva parte dell'Esercito del Cumberland durante la battaglia, composto dal \"XI Corpo\" di Oliver O. Howard e dalla 2\u00aa Divisione del \"XII Corpo\" di John White Geary.\nXII Corpo.\nL'Armata del Tennessee, comandata dal Maggior generale William Tecumseh Sherman, composta dal \"XV Corpo\" di Frank P. Blair Jr. e dalla 2\u00aa Divisione del \"XVII Corpo\" di John Eugene Smith;\nIl 24 e 25 novembre Hooker era al comando diretto della 2\u00aa Divisione del \"XII Corpo\", insieme alla divisione di Charles Cruft distaccata dal \"IV Corpo\" e a quella di Peter Joseph Osterhaus distaccata dal \"XV Corpo\".\nConfederazione.\nL'Armata confederata del Tennessee di Bragg aveva disponibili a Chattanooga le seguenti forze:\nIl 5 novembre Bragg indebol\u00ec seriamente le sue forze inviando il \"Corpo di Longstreet\" contro Ambrose Burnside nelle vicinanze di Knoxville; il giorno 22 framment\u00f2 ulteriormente le forze a propria disposizione ordinando alla divisione di Simon B. Buckner di andare a rafforzare Longstreet.\nScontri di Chattanooga.\nOrchard Knob.\nIl 23 di novembre l'Armata dell'Unione osserv\u00f2 le colonne di uomini di Cleburne e di Buckner che marciavano lontano da \"Missionary Ridge\" e udirono anche i reclami esposti dai disertori confederati sul fatto che l'ordine dell'intero esercito stava oramai crollando. Grant si preoccup\u00f2 della possibilit\u00e0 che Bragg rafforzasse massicciamente Longstreet e che tentasse di interrompere il proprio movimento.\nThomas ordin\u00f2 la sua divisione sotto il comando di Thomas John Wood e la fece avanzare in un'operazione di ricognizione in forze, ma intimandogli di evitare qualsiasi contatto con il nemico e di ritornare alle sue fortificazioni appena la forza della linea confederata si fosse rivelata. Gli uomini di Wood si radunarono fuori dai loro trinceramenti e osservarono il loro obiettivo posizionato a circa 2\u00a0km ad Est, su una piccola altura alta 100 piedi conosciuta come \"Orchard Knob\" (conosciuta anche come \"Indian Hill\").\nLa divisione di Philip Henry Sheridan si schier\u00f2 in un modo del tutto simile per proteggere il fianco destro di Wood, mentre l\"XI Corpo d'armata\" di Howard estese la linea a sinistra, presentando oltre 20.000 soldati schierati in un allineamento cadenzato quasi da parata militare.\nAlle 13:30 14.000 soldati dell'Unione avanzarono ad un doppio passo di carica, spazzando tutta la pianura e sbalordendo i 600 difensori confederati, che furono in grado di sparare solo una singola scarica prima di essere superati. Le vittime furono relativamente scarse su entrambi i lati. Grant e Thomas decisero di ordinare agli uomini di mantenere la loro posizione e trincerarsi, piuttosto che seguire gli ordini originali di retrocedere. \"Orchard Knob\" divenne quindi il quartier generale di Grant e di Thomas per il resto delle seguenti battaglie.\nLa linea difensiva venne creata quindi da \"Orchard Knob\" e \"Indian Hill\" fino a \"Bushy Knob\", includendo \"Bald Knob\" (il luogo dove attualmente sorge il cimitero nazionale militare di Chattanooga), fermandosi a met\u00e0 costa della \"Missionary Ridge\"; l'avanzata venne eseguita in piena luce del giorno ed incontr\u00f2 una scarsissima resistenza confederata.\nDa parte sua Bragg cerc\u00f2 di riaggiustare rapidamente la propria strategia, richiamando tutte le unit\u00e0 che si trovassero a non pi\u00f9 di un giorno di marcia di distanza; la divisione di Cleburne ritorn\u00f2 poco dopo che inizi\u00f2 a calare il buio dalla stazione di Chickamauga, interrompendo cos\u00ec il processo di imbarco dei treni per Knoxville.\nIl comandante confederato cominci\u00f2 a ridurre la forza alla sua sinistra ritirando la divisione di William Henry Talbot Walker sotto il comando di States Rights Gist dalla base di \"Lookout Mountain\" e facendola riposizionare all'estrema destra del \"Missionary Ridge\", appena a Sud di \"Tunnel Hill\", con l'intenzione di inforzare quel fianco.\nIncaric\u00f2 inoltre Hardee di guidare il suo fianco destro - entrato in una situazione assai critica - aggirando il fianco sinistro e dirigersi contro Carter Littlepage Stevenson; al centro Breckinridge ordin\u00f2 ai suoi di iniziare a fortificare la cresta del \"Missionary Ridge\", un compito che Bragg aveva in qualche modo trascurato per intere settimane. Incapace di decidere se difendere la base o la cresta del Ridge alle divisioni di William Brimage Bate e di James Patton Anderson predispose di muovere oltre la met\u00e0 dei loro effettivi sulla cresta, lasciando il resto nelle buche lungo la base ed armate di schioppo e carabina.\nJames L. McDonough ha scritto delle trincee superiori: \"situate lungo il culmine fisico piuttosto che in quello che viene definita la vetta militare... questi lavori hanno gravemente ostacolato i difensori\".\nAnche dalla parte dell'Unione si pens\u00f2 bene di modificare il piano strategico iniziale. Sherman aveva tre divisioni pronte ad attraversare il Tennessee, ma il pontone a \"Brown's Ferry\" si era squarciato e la divisione di Peter Joseph Osterhaus rimase bloccata a \"Lookout Valley\"; solo dopo aver ricevuto le adeguate assicurazioni da parte del suo collaboratore sul fatto che avrebbe potuto benissimo continuare a procedere anche con le sue sole tre divisioni Grant decise di ripristinare il piano precedentemente respinto e quindi di condurre un attacco diretto contro \"Lookout Mountain\" e assegn\u00f2 Osterhaus al comando di Hooker.\nLookout Mountain.\nIl giorno 24 Hooker aveva circa 10.000 uomini suddivisi in tre divisioni per operare contro \"Lookout Mountain\": il \"XII Corpo d'Armata\" di John White Geary, il \"XIV Corpo\" di Charles Cruft ed infine il \"XV Corpo\" di Peter J. Osterhaus. Riconoscendo che si trattava di una forza troppo vasta per un semplice diversivo Grant autorizz\u00f2 uno sforzo concentrato pi\u00f9 serio contro la montagna, ma non accett\u00f2 l'idea di un assalto su larga scala; a Hooker fu pertanto ordinato di \"prendere possesso dell'obiettivo solo se esso si fosse dimostrato praticabile seguendo la linea di sviluppo concordata\".\nHooker (soprannominato \"Fighting Joe\") per\u00f2 ignor\u00f2 del tutto una tale sottigliezza e ordin\u00f2 quindi a Geary di \"attraversare il Lookout Creek e di assalire la Lookout Mountain, marciando lungo la valle e spazzando via ogni ribelle da esso\". Il piano di battaglia di Grant prevedeva un attacco a due punte, con Hooker che avrebbe dovuto aggirare i confederati a sinistra mentre Sherman si sarebbe scagliato a destra. Le tre divisioni di Hooker avanzarono all'alba.\nL'avanzata portata avanti da Cruft e Osterhaus si ferm\u00f2 a \"Lookout Creek\", ma Geary attravers\u00f2 il fiume pi\u00f9 a Sud senza incontrare la bench\u00e9 minima opposizione e scopr\u00ec che la gola che faceva da passaggio obbligatorio tra la montagna e il corso d'acqua non era ancora stata \"messa in sicurezza\" n\u00e9 minimamente protetta dai nemici; l'Armata unionista si infil\u00f2 nella destra dell'esercito confederato attraverso questa apertura.\nLe truppe dell'Unione furono subito dopo osteggiate dalla brigata di Edward Cary Walthall della divisione di Benjamin F. Cheatham (temporaneamente sotto il comando di John King Jackson). Geary svolt\u00f2 a Nord-est lungo la base di \"Lookout Mountain\" e spinse indietro gli uomini di Walthall rimasti in inferiorit\u00e0 numerica fino a farli tornare alla \"Cravens House\", proprio al di sotto dell'estremit\u00e0 settentrionale della montagna.\nGli uomini della brigata confederata di John Calvin Brown rimasti sulla vetta si trovarono cos\u00ec del tutto impotenti ad intervenire nella battaglia che infuriava sotto di loro tra le scogliere. Il successo ottenuto da Geary permise alle altre due divisioni di attraversare a loro volta il torrente e neutralizzare i \"provocatori\" (Skirmisher) rimasti di fronte a loro. Il sudista John Creed Moore port\u00f2 in loco la sua brigata verso le ore 13:00 la quale fin\u00ec con il rimanere coinvolta in uno scontro a fuoco degenerato in rissa con Geary e la brigata di Walter Chiles Whitaker della divisione di Cruft. Moore fu infine respinto e presto raggiunto nella retroguardia dalla brigata del collega Edmund Pettus.\nL'assalto concluse la propria spinta in avanti verso le ore 15, quando iniziarono a scarseggiare le munizioni e una fitta nebbia avvolse la montagna. Il generale Montgomery C. Meigs, quartiermastro del quartier generale unionista, osservando con estrema attenzione dalla postazione di \"Orchard Knob\" in cui si trovava, divenne il primo scrittore a nominare l'azione svolta su \"Lookout Mountain\" con l'appellativo di \"Battaglia al di sopra delle nuvole\".\nLe due parti continuarono a scambiarsi colpi alla cieca esplosi in mezzo alla nebbia per il resto del pomeriggio, ma solo pochi uomini ne risultarono seriamente colpiti. Durante il combattimento Hooker invi\u00f2 un flusso costante di messaggi \"tra il piagnucoloso e l'infuriato\" a Grant, ma questi riusc\u00ec comunque a fargli fare esattamente quando voleva e predisse: \"con ogni probabilit\u00e0 il nemico evacuer\u00e0 entro stanotte\".\nRendendosi conto che la battaglia era oramai da considerarsi definitivamente perduta Bragg ordin\u00f2 di abbandonare il pi\u00f9 in fretta possibile la posizione e dirigersi verso Sud, alla fine della montagna. A mezzanotte la nebbia cominci\u00f2 finalmente un po' a diradarsi e, sotto un'improvvisa eclissi lunare, le divisioni di Stevenson e Cheatham si ritirarono dietro il fiume \"Chattanooga Creek\" bruciando e distruggendo tutti i ponti alle loro spalle; venne in tal modo creata una nuova linea di difesa.\nQuella notte Bragg chiese ai suoi due comandanti di Corpo se fosse preferibile ritirarsi o invece rimanere nonostante tutto ancora in piedi e combattere; Hardee consigli\u00f2 la ritirata, ma Breckinridge riusc\u00ec alfine a convincerlo di scatenare un attacco contro la posizione massicciamente fortificata di \"Missionary Ridge\". Di conseguenza le truppe appena ritiratesi da \"Lookout Mountain\" furono riordinate sul fianco destro.\nSherman attravers\u00f2 il fiume Tennessee con successo; quindi avanz\u00f2 verso quella che credeva fosse la parte estrema Nord del \"Missionary Ridge\" ma che, in effetti, era invece una piccola altura conosciuta con il nome di \"Billy Goat Hill\"; la divisione di Patrick Cleburne si precipit\u00f2 a rinforzare il fianco destro confederato a \"Tunnel Hill\" all'estremo Nord del fiume. Su quel lato non vi saranno ulteriori scontri nelle successive 24 ore.\nMissionary Ridge.\nGrant si trasfer\u00ec a \"Orchard Knob\" solo alle 9:30 del 25 novembre.\nIl 25 novembre Grant cambi\u00f2 i suoi piani a causa dello sviluppo che avevano avuto le avanzate di Hooker e Sherman. Thomas doveva avanzare dopo che Sherman aveva aggirato la Missionary Ridge a nord. La catena dei monti era una formidabile postazione difensiva e Grant sapeva che un assalto frontale sarebbe stato un autentico suicidio, a meno che fosse stato supportato dall'attacco ai fianchi condotto da Sherman e Hooker. Ma le operazioni belliche della mattinata non furono esaltanti: Sherman non era in grado di spezzare la linea difensiva di Cleburne e l'avanzata di Hooker era rallentata per la mancanza di ponti sul fiume Chattanooga Creek.\nAlle 3.30 del pomeriggio Grant fu allarmato dal fatto che Bragg stesse rinforzando il suo fianco destro a spese di Sherman; perci\u00f2 ordin\u00f2 a Thomas di avanzare e di cercare di conquistare la prima delle tre linee di difesa confederate davanti a lui. I soldati dell'Unione avanzarono e conquistarono la prima linea, ma furono sottoposti ad un fuoco difensivo da parte delle altre due linee confederate disposte sopra la cresta. La maggior parte di queste unit\u00e0 avevano combattuto nella disastrosa sconfitta di Chickamauga e avevano dovuto subite l'umiliazione di essere salvati dall'arrivo in soccorso degli uomini di Sherman e Burnside.\nOra erano di nuovo sotto il fuoco proveniente da tutte le parti, senza un preciso piano per avanzare n\u00e9 per ritirarsi. Senza ordini, i soldati dell'Unione continuarono l'attacco contro le due rimanenti linee difensive confederate; avanzarono carponi lungo il versante ripido della cresta fino a quando riuscirono a travolgere e conquistare le linee difensive nemiche. Bragg aveva commesso l'errore di posizionare la sua artiglieria e le trincee della fanteria lungo la cresta del Missionary Ridge e non lungo la cresta militare, e questo caus\u00f2 l'inefficacia di un'azione difensiva. Tuttavia la scalata del Missionary Ridge da parte dell'esercito di Cumberland fu uno dei pi\u00f9 drammatici eventi della guerra.\nGrant, inizialmente, fu furioso che i suoi ordini non fossero stati eseguiti correttamente. Anche Thomas era stato preso di sorpresa, ben sapendo che la sua testa sarebbe saltata se l'assalto fosse fallito. Ma questo non avvenne. Alle 16:30 la linea centrale difensiva di Bragg venne travolta, costringendolo ad abbandonare Missionary Ridge e a ritirarsi lungo il fiume Chickamauga (conosciuto anche come South Chickamauga Creek).\nRitirata e inseguimento.\nRinggold Gap.\nDurante la notte Bragg ordin\u00f2 al suo esercito di ritirarsi verso Chickamauga Station e, nei giorni seguenti, continu\u00f2 la ritirata verso Dalton, in Georgia, in due colonne che seguirono due differenti vie. Durante la ritirata ci furono piccoli scontri a Chickamauga Station, Shepherd's Run, Cat Creek e a Graysville in Georgia. Ironicamente il giorno 26 novembre fu, in maniera non intenzionale, il primo ufficiale Giorno del Ringraziamento americano.\nL'inseguimento ordinato da Grant si concluse con la battaglia di Ringgold Gap.\nConseguenze.\nUna delle due maggiori Armate confederati era in rotta.\nLe perdite per l'esercito dell'Unione sono ammontate a 5.824 (753 morti, 4.722 feriti e 349 dispersi) sui circa 56.000 effettivi ingaggiati che presero ai combattimenti; Bragg riport\u00f2 6.667 perdite confederate (361 morti, 2.160 feriti e 4.146 dispersi, per lo pi\u00f9 prigionieri di guerra) su un effettivo di circa 44.000 unit\u00e0.\nLe perdite del Sud potrebbero per\u00f2 essere state anche pi\u00f9 alte; Grant ha richiesto infatti 6.142 detenuti per impiegarli sul campo; quando un cappellano militare chiese al generale Thomas se i morti avrebbero dovuto essere smistati e seppelliti per Stato, questi replic\u00f2: \"mescolateli. Mi sono proprio stancato dei diritti degli Stati\".\nUno dei due principali eserciti degli Stati Confederati d'America era stato irrimediabilmente sconfitto. Bragg sollev\u00f2 Breckinridge dal comando, accusandolo di ubriachezza durante il periodo intercorso tra il 23 e il 27 di novembre; scelse cos\u00ec di dare la colpa per la sconfitta subita a Breckinridge e alla palese vigliaccheria dimostrata dal proprio esercito. Si dimise dal comando dell'Armata confederata del Tennessee il 1\u00ba dicembre e fu temporaneamente sostituito da Hardee. Il generale Joseph Eggleston Johnston ne assunse il comando il 27 di dicembre.\nNell'Est del Tennessee l'offensiva di Longstreet contro Burnside (la Campagna di Knoxville) croll\u00f2 definitivamente nella battaglia di Fort Sanders del 29 di novembre. Sebbene gli fosse stato ordinato di ricongiungersi a Bragg, Longstreet consider\u00f2 l'ordine impraticabile e inform\u00f2 il suo diretto superiore che sarebbe tornato con tutto il suo comando in Virginia ma anche che avrebbe mantenuto l'assedio su Knoxville il pi\u00f9 a lungo possibile nella speranza che Burnside e Grant potessero evitare di unire le loro forze e in tal maniera annientare l'intera Armata Sudista.\nQuesto piano si rivel\u00f2 per\u00f2 completamente efficace in quanto Grant invi\u00f2 Sherman con 25.000 uomini per alleviare l'assedio a Knoxville; Longstreet abbandon\u00f2 il campo il 4 di dicembre, rientr\u00f2 negli acquartieramenti invernali per tornarsene nella Virginia all'inizio del primavera del 1864.\nL'entusiasmo confederato - che era salito alle stelle dopo la vittoriosa battaglia di Chickamauga - era stato schiacciato sul suolo di Chattanooga. L'Unione ora deteneva il controllo indiscusso dello Stato cuscinetto del Tennessee; non aveva perduto Chattanooga (la \"Porta del Basso Sud\"), che divenne anzi la base logistica e di rifornimento per la Campagna di Atlanta messa in atto da Sherman nell'anno successivo cos\u00ec come per l'Armata del Cumberland (l'Armata dell'Ohio con base a Knoxville, l'Armata del Tennessee a Nashville).\nGrant aveva vinto la sua battaglia finale nel Teatro Occidentale della guerra di secessione americana, prima di ricevere il comando di tutti gli eserciti dell'Unione nel marzo del 1864. Era diventato Comandante generale dell'esercito statunitense.\nConservazione del campo di battaglia.\nPorzioni dei campi di battaglia di Chattanooga, tra cui 3.000 acri (corrispondenti all'incirca a 1.200 ettari) a \"Lookout Mountain\", sono conservati dal National Park Service come parte del Chickamauga and Chattanooga National Military Park."}
{"id": "642731", "revid": "767487", "url": "https://it.wikipedia.org/wiki?curid=642731", "title": "Gobiatherium", "text": "Il gobiaterio (gen. Gobiatherium) \u00e8 un mammifero estinto, vissuto nell'Eocene medio in Asia orientale e centrale.\nUn \"naso\" enorme.\nQuesto stranissimo mammifero apparteneva al gruppo estinto dei dinocerati (\"terribili corna\"), ma al contrario degli altri membri del gruppo il gobiaterio non possedeva corna. Anche la dentatura era decisamente diversa, mancante dei lunghi canini che caratterizzavano forme come \"Eobasileus\". Il gobiaterio, in compenso, aveva una strana struttura posta sopra le narici, una sorta di arco formato dalle ossa nasali. Questa struttura, forse, era utile per una vita anfibia. Il gobiaterio probabilmente si comportava come gli odierni ippopotami, passando il tempo nei pressi dei grandi corsi d'acqua. Il cranio era lungo e stretto, e gli archi zigomatici erano anch'essi ben sviluppati. Si conoscono due specie: \"G. mirificum\", la pi\u00f9 grande, lunga circa 3 metri, e \"G. minutum\", meno conosciuta e decisamente pi\u00f9 piccola. Resti di gobiaterio sono conosciuti in Mongolia, Cina, Kazakistan e Kirghizistan.\nEtimologia.\nIl nome Gobiatherium significa \"bestia del gobi\" nel deserto asiatico in cui \u00e8 stato trovato l'animale."}
{"id": "642734", "revid": "22356", "url": "https://it.wikipedia.org/wiki?curid=642734", "title": "Gobiateridi", "text": ""}
{"id": "642739", "revid": "46291", "url": "https://it.wikipedia.org/wiki?curid=642739", "title": "Cytisus", "text": "Cytisus \u00e8 un genere di piante spermatofite dicotiledoni appartenenti alla famiglia Fabaceae dall'aspetto di piccoli arbusti perenni e dai fiori papilionacei.\nEtimologia.\nIl nome del genere (\"Cytisus\") secondo alcune etimologie deriva dalla parola greca kutisus un nome per una specie di trifoglio (in riferimento alla forma delle foglie); secondo altre etimologie \"Cytisus\" \u00e8 una denominazione latina che discende da un preesistente vocabolo greco \"kytisos\" di incerta etimologia (potrebbe derivare da qualche idioma dei primi abitatori dell'Asia Minore).; secondo altre etimologie ancora deriva dalla parola greca k\u00fdtos (= cavit\u00e0).\nIl nome scientifico del genere \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nIn genere sono piante suffrutici, infatti la forma biologica prevalente in questo genere \u00e8 del tipo camefita suffruticosa (Ch suffr), ossia sono piante perenni e legnose alla base, con gemme svernanti poste ad un'altezza dal suolo tra i 10 ed i 40\u00a0cm (massimo 50\u00a0cm); nella stagione fredda le porzioni erbacee si seccano e rimangono in vita soltanto le parti legnose e ipogee. In alcune specie le piante sono spinose.\nFusto.\nI fusti sono legnosi e molto ramosi con portamento prostrato-ascendente.\nFoglie.\nLe foglie sono trifogliate (a tre segmenti o lobi o foglioline) di forma ellittica con apice acuto oppure sono semplici\nInfiorescenza.\nL'infiorescenza \u00e8 composta da fiori isolati posti all'ascella delle foglie superiori. A volte alla base dei fiori sono presenti delle brattee di tipo fogliare.\nFiori.\nI fiori sono ermafroditi, pentameri, zigomorfi, eteroclamidati (calice e corolla ben differenziati) e diplostemoni (gli stami sono il doppio dei petali).\nFrutti.\nIl frutto \u00e8 un legume glabro appiattito di tipo deiscente. I semi (giallastri e scuri) alla base presentano una appendice callosa.\nDistribuzione e habitat.\nSono piante che si trovano soprattutto nell'emisfero boreale e nelle zone di tipo mediterraneo, su terreni calcarei. In Italia sono presenti sia al nord che al sud; mentre nell'Europa si trovano in prevalenza al centro-sud.\nSistematica.\nIl genere \"Cytisus\" \u00e8 mediamente numeroso: comprende una cinquantina di specie, una dozzina delle quali vivono spontaneamente in Italia. La famiglia (\"Fabaceae\") invece \u00e8 abbastanza numerosa: raccoglie 650 generi con oltre 18.000 specie. In altre classificazioni la famiglia di questa specie \u00e8 chiamata \"Leguminosae\" o anche \"Papilionaceae\".\nIl genere appartiene alla trib\u00f9 delle Genisteae caratterizzata dall'avere tutti e 10 gli stami monadelfi. La trib\u00f9 \u00e8 descritta all'interno della grande sottofamiglia Faboideae (o anche come sinonimo: Papilionoideae) caratterizzata dall'avere i fiori simili a farfalle.\nUsi (Giardinaggio).\nL'unico uso che viene fatto con le specie di questo genere \u00e8 nella decorazione dei giardini di tipo roccioso per bordure o siepi divisorie."}
{"id": "642740", "revid": "123376842", "url": "https://it.wikipedia.org/wiki?curid=642740", "title": "Ernesto Colnago", "text": "Carriera.\nNato nelle provincia milanese da una famiglia di contadini, primogenito, inizia a lavorare nei campi con il padre. A 12 anni, nel 1944, fu mandato a fare l'apprendista nell'officina di Dante Fumagalli, saldatore, in cambio di due sacchi di farina gialla la settimana (i coniugi Colnago \"pagavano\" cos\u00ec il sig. Fumagalli, come si usava in quegli anni, per permettere al loro figlio di imparare un mestiere) \nNel 1945, a 13 anni, modific\u00f2 la data di nascita sui documenti pur di iniziare a saldare alla Gloria, fabbrica milanese di biciclette in viale Abruzzi 42, dove lavorano anche Gian Maria Volont\u00e8, i cui genitori lavorano nella casa accanto ed Ernesto Formenti, pugile oro nei piuma alle Olimpiadi di Londra 1948. \nNello stesso periodo inizia a correre in bicicletta, vincendo diverse corse ma una caduta in volata alla Milano-Busseto del 1951 lo costringe ad abbandonare il ciclismo agonistico. Nel 1954 apre la prima bottega, 25 metri quadri in via Garibaldi a Cambiago. Il banco da lavoro \u00e8 ricavato da un gelso tagliato nel terreno del padre. Nel corso degli anni la piccola officina si \u00e8 allargata e moltiplicata in varie sedi senza mai abbandonare il suo luogo nativo, Cambiago. \nNel 1955 durante una pedalata incontra il corridore Fiorenzo Magni che lamenta un dolore alla gamba destra. Colnago risolve velocemente il problema notando che le pedivelle della bici del campione toscano sono montate male. Dopo questo incontro fortuito, Magni lo inviter\u00e0 a partecipare in qualit\u00e0 di meccanico al vittorioso Giro d'Italia 1955. \nNel 1956 sposa Vincenzina Ronchi unico grande amore della Sua vita.\nNel 1957 costruisce il suo primo telaio: \u00e8 per Gastone Nencini che vince il Giro d'Italia 1957 con Gaetano Belloni e Fiorenzo Magni in ammiraglia. Nello stesso anno invent\u00f2 anche la piegatura dei foderi delle forcelle a freddo.\nPartecipa a 25 Giri d\u2019Italia e 24 Tour de France in qualit\u00e0 di meccanico al servizio dei migliori professionisti, con le sue bici hanno corso e vinto i pi\u00f9 grandi campioni, pi\u00f9 di 250 team, 6.000 corridori totalizzando oltre 7.000 vittorie, 61 titoli mondiali, 11 olimpici, 18 Coppe del mondo e 22 grandi Giri. Nel 1972 arriva la bici superleggera, pesa appena 5,5 kg, che segna un\u2019epoca con il record dell\u2019ora di Eddy Merckx a Citt\u00e0 del Messico, record che circa venti anni dopo verr\u00e0 portato a 55,291 km/h dallo svizzero Tony Rominger. Nel 1969 introdusse le congiunzioni microfuse, molto pi\u00f9 resistenti di quelle fino ad allora esistenti. \nIl simbolo delle biciclette Colnago inizialmente fu uno scudetto con un'aquila, una freccia e i colori dell'iride. L'idea fu ripresa da un vecchio articolo di giornale che, dopo una vittoria, descriveva un giovane Ernesto Colnago \"veloce come una freccia\". Nel 1970 dopo la vittoria di Michele Dancelli a Sanremo, su consiglio dell'amico giornalista Bruno Raschi, comparve sui telai costruiti a Cambiago il celebre marchio, l'asso di fiori, conosciuto oggi in tutto il mondo. Con le biciclette Colnago hanno corso tantissimi campioni, quali ad esempio Eddy Merckx, Freddy Maertens, Giuseppe Saronni, Franco Ballerini, Paolo Bettini e Tadej Pogacar, che hanno regalato al costruttore successi in tutte le gare pi\u00f9 prestigiose del calendario internazionale, inclusi due record dell'ora, con Eddy Merckx nel 1972 e Tony Rominger nel 1994.\nMolte innovazioni tecnologiche sono state introdotte da Ernesto Colnago, prima su tutte la fibra di carbonio nel mondo delle competizioni, anche grazie a collaborazioni di prestigio come quella che ha legato per decenni il costruttore di Cambiago alla Ferrari. \nNel mese di Aprile 2020 cede la maggioranza della Sua azienda al fondo arabo https://www.chimerainvestment.com/Website/en/about-us.html ."}
{"id": "642745", "revid": "118589685", "url": "https://it.wikipedia.org/wiki?curid=642745", "title": "Ecogoniometro", "text": "L'ecogoniometro \u00e8 un apparecchio elettronico che scopre la presenza di un corpo sommerso nell'oceano mediante l'impiego del suono. L'ecogoniometro stabilisce la posizione del corpo sommerso trasmettendo vibrazioni. Queste vibrazioni ritornano all'ecogoniometro dopo aver colpito l'oggetto. Le navi da guerra e gli aerei militari usano l'ecogoniometro per accertare la posizione dei sottomarini nemici. Le navi ricorrono all'impiego dell'ecogoniometro per\ndeterminare la profondit\u00e0 dell'acqua sotto le loro chiglie. L'ecogoniometro in campo internazionale \u00e8 chiamato \"Sonar\", termine inglese composto dalle iniziali delle parole \"sound\" (suono), \"navigation\" (navigazione) \"and\" (e) e \"range\" (campo di misura).\nL'ecogoniometro \u00e8 composto dal trasmettitore, dal trasduttore, dal ricevitore e dall'indicatore. Il trasmettitore invia segnali elettrici al trasduttore. Il trasduttore \u00e8 un apparecchio simile ad un'antenna, immerso nell'acqua. I segnali elettrici passano dal trasmettitore al trasduttore e vengono convertiti in onde sonore. Le onde sonore usano frequenze che variano tra 5.000 e 25.000 Hz.\nLe onde sonore ritornano all'ecogoniometro sulla nave dopo aver colpito un sommergibile o toccato il fondo dell'oceano. Le onde sonore, raccolte dal ricevitore, sono cronometrate dall'indicatore. Il suono viaggia nell'acqua a una velocit\u00e0 di circa 1500 metri al secondo. L'indicatore traduce automaticamente le onde sonore che giungono all'ecogoniometro in una misura di distanza, determinando la posizione del sommergibile o la profondit\u00e0 del fondo dell'oceano."}
{"id": "642746", "revid": "1934238", "url": "https://it.wikipedia.org/wiki?curid=642746", "title": "Federazione Italiana Vela", "text": "La Federazione Italiana Vela, nota anche con l'acronimo FIV, \u00e8 l'ente di riferimento per tutto ci\u00f2 che riguarda la vela, sportiva e non, in Italia. Conta circa 112.706 tesserati, 735 circoli velici affiliati, suddivisi in 15 zone periferiche (approssimativamente corrispondenti al territorio delle regioni).\nFa parte del Comitato olimpico nazionale italiano (CONI) ed \u00e8 membro dell'International Sailing Federation (ISAF), la federazione mondiale della vela. \nOltre all'attivit\u00e0 sportiva, finalizzata alla partecipazione ai Giochi olimpici, la FIV si occupa di:\nLa FIV collabora con i maggiori enti della nautica (tra cui UCINA) quale consulente per la diffusione della conoscenza della cultura marinara e per la redazione di apposite leggi e normative.\nStoria.\nNel 1913 nasce a Genova l\"Unione Nazionale della Marina da Diporto\", per promuovere e sviluppare la navigazione da diporto e disciplinare le manifestazioni, coordinando l\u2019opera delle diverse societ\u00e0 di yachting. \nIl 13 aprile 1927 nasce ufficialmente la \"Reale Federazione Italiana della Vela\", su indicazione del CONI. Il primo presidente della RFIV \u00e8 Luigi Amedeo di Savoia Duca degli Abruzzi, dal 1927 al 1933. Dal 1933 al 1941 tocca al barone Alberto Fassini Camossi e, dal 1941 al 1945, al capitano Antonio N. Cosulich. Dal 1957 al 1964 sono gli anni di una vera trasformazione in chiave moderna ed internazionale della vela: il presidente \u00e8 Beppe Croce (che diventer\u00e0 anche presidente della Federazione Internazionale). Croce ne resta presidente fino al 1980. Dal 1981 al 1988 \u00e8 presidente Carlo Rolandi. Dal 1989 al 2008 \u00e8 presidente Sergio Gaibisso. Dal 2008 al 2016 la FIV \u00e8 stata presieduta da Carlo Emilio Croce. Dal 2016 il presidente \u00e8 Francesco Ettorre.\nDenominazione.\nDal 1879 al 1912 Regio Yacht Club Italiano (RYCI); dal 1913 al 1918 Unione Nazionale della Marina da Diporto; dal 1919 al 1927 Regio Yacht Club Italiano (RYCI); dal 1928 al 1933 Federazione Italiana Vela; dal 1933 al 1945 Regia (poi Reale) Federazione Italiana Vela (RFIV); dal 1946 Unione Societ\u00e0 Veliche Italiane (USVI); dal 1964 ritorno a Federazione Italiana Vela (FIV).\nStruttura.\nOrgani centrali.\nLa Federazione ha una struttura piramidale alla cui base \u00e8 posta l'Assemblea Federale, costituita da tutte le societ\u00e0 affiliate in regola con le norme statutarie, dai rappresentanti degli Atleti e dai rappresentanti dei Tecnici eletti nelle Assemblee Zonali. \nL'Assemblea elegge ogni quadriennio Olimpico: il Presidente, il Consiglio Federale, il Presidente del Collegio dei Revisori dei Conti (due Revisori su tre sono di nomina CONI). Il Consiglio Federale \u00e8 formato dal Presidente, che ha la rappresentanza legale della FIV, da 7 Consiglieri, da 1 in rappresentanza dei Gruppi Sportivi Militari, da 1 Consigliere in rappresentanza degli Atleti e da 1 Consigliere in rappresentanza dei Tecnici, governa e coordina l'attivit\u00e0 nazionale in armonia con l'indirizzo espresso dall'Assemblea Nazionale. \nOrgani periferici.\nAl fine di propagandare, sviluppare, organizzare e disciplinare la pratica della vela capillarmente sul territorio nazionale, il Consiglio federale istituisce organi periferici, le Zone FIV, che attualmente sono 15."}
{"id": "642758", "revid": "1610933", "url": "https://it.wikipedia.org/wiki?curid=642758", "title": "Beccamoschino", "text": ""}
{"id": "642762", "revid": "729019", "url": "https://it.wikipedia.org/wiki?curid=642762", "title": "Omar Hasan Ahmad al-Bashir", "text": "\u00c8 giunto al potere nel 1989, quando, come colonnello dell'esercito sudanese, ha guidato un gruppo di ufficiali in un incruento colpo di Stato militare che ha rimosso il governo del primo ministro Sadiq al-Mahdi.\nNel mese di ottobre 2004, il governo di al-Bash\u012br ha negoziato la fine alla seconda guerra civile sudanese, una delle pi\u00f9 lunghe e cruente guerre del XX secolo, con la concessione di una limitata autonomia al Sudan Meridionale. Tuttavia, \u00e8 stato ampiamente criticato per il ruolo svolto nel conflitto del Darfur, dove il genocidio attuato nei confronti della popolazione non afro-araba ha portato alla morte di un numero imprecisato di persone (probabilmente tra le 200.000 e le 400.000). Il suo governo ha portato a violenti scontri tra le milizie Janjawid e gruppi di ribelli, come l'Esercito di Liberazione del Popolo del Sudan e il Movimento Giustizia e Uguaglianza, sotto forma di guerriglia nella regione del Darfur. La guerra civile ha provocato pi\u00f9 di 2,5 milioni di profughi, nonch\u00e9 una crisi nelle relazioni diplomatiche tra lo stesso Sudan e il Ciad.\nNel luglio 2008, il procuratore della Corte penale internazionale, Luis Moreno-Ocampo, ha accusato al-Bash\u012br di genocidio, crimini contro l'umanit\u00e0 e crimini di guerra nel Darfur. Il tribunale ha emesso il 4 marzo 2009 un mandato d'arresto per al-Bashir per crimini di guerra e crimini contro l'umanit\u00e0, ma ha stabilito che non vi erano prove sufficienti per perseguirlo per genocidio. Il mandato sar\u00e0 comunicato al governo sudanese, ma \u00e8 improbabile che ne venga fatta esecuzione. Al-Bashir \u00e8 il primo capo di Stato incriminato dalla corte. Bash\u012br ha negato tutte le accuse, aggiungendo che \"non valgono l'inchiostro con cui sono scritte\".\nDal 7 dicembre al 18 dicembre del 2009 si \u00e8 tenuto il vertice climatico di Copenaghen e i giudici hanno chiesto al governo danese l'arresto di al-Bash\u012br nel caso lui si fosse presentato a questo importante incontro.\nIl 26 aprile del 2010 al-Bash\u012br ha vinto nuovamente le prime elezioni multipartitiche della storia del suo paese e ha prestato giuramento per il suo nuovo mandato presidenziale il 27 maggio del 2010. Ad aprile 2015 Al Bashir ha vinto le elezioni battendo l'opposizione con uno schiacciante 94,5% dei voti. L'opposizione ha fortemente criticato la parzialit\u00e0 del giudizio senza per\u00f2 ottenere nessun risultato. Il 16 settembre 2015 l'Alta Corte sudafricana ha ordinato l'arresto di Al-Bash\u012br con l'accusa di genocidio e crimini di guerra durante il conflitto in Darfur. Il presidente sudanese stava soggiornando in Sudafrica per partecipare al 25\u00ba summit dell'Unione africana. Tuttavia l'arresto non \u00e8 avvenuto e Al-Bash\u012br ha potuto lasciare il Sudafrica.\nL'11 aprile 2019, dopo quattro mesi di massicce proteste popolari che ne invocavano la rimozione dal potere, i militari si schierano intorno al palazzo presidenziale e tramite un incruento colpo di Stato hanno destituito al-Bash\u012br.\nBiografia.\nCarriera militare.\nNato nel piccolo villaggio di Hosh Bannaga nel 1944, ma cresciuto a Khartum, al-Bash\u012br si arruol\u00f2 giovanissimo nell'esercito sudanese e studi\u00f2 nell'Accademia Militare Egiziana al Cairo. Sal\u00ec rapidamente di grado e divenne un paracadutista. Successivamente, al-Bash\u012br serv\u00ec nell'esercito egiziano durante la guerra contro Israele nel 1973, detta Guerra del Kippur. Tornato in Sudan dalla Guerra del Kippur, fu posto a capo delle operazioni militari contro l'Esercito di Liberazione del Popolo del Sudan che avevano luogo nella parte meridionale del paese. Diventato generale gi\u00e0 negli anni ottanta, prese il potere tramite un golpe il 30 giugno 1989, rovesciando il Primo ministro democraticamente eletto, Sadiq al-Mahdi.\nAl-Bash\u012br mise immediatamente al bando ogni partito politico, censur\u00f2 la Stampa e sciolse il Parlamento, assumendo su di s\u00e9 il totale controllo della nazione. Pi\u00f9 tardi assunse il ruolo di Presidente del Consiglio del Comando Rivoluzionario per la Salvezza Nazionale (un organo appena creato con poteri sia legislativi sia esecutivi) e si autonomin\u00f2 Capo di Stato, Primo ministro, Capo di Stato Maggiore e ministro della Difesa. Si \u00e8 insignito inoltre del grado di Feldmaresciallo.\nGoverno.\nAl-Bash\u012br si alle\u00f2 in seguito con Hasan al-Turabi, capo del Fronte Islamico Nazionale, per implementare uno stato fondamentalista islamico nel nord del paese. Al-Bash\u012br promulg\u00f2 un nuovo codice penale e mise in vigore la Shari'a nel nord del paese nel 1991, facendo rispettare entrambi da giudici islamici e dalla \"polizia di ordine pubblico\" (una sorta di polizia religiosa).\nIl 16 ottobre 1993 i poteri di al-Bash\u012br aumentarono vertiginosamente quando, dissolto il Consiglio del Comando Rivoluzionario per la Salvezza Nazionale, si proclam\u00f2 Presidente arrogandosi tutte le prerogative prima riservate a quell'organo. Al-Bash\u012br fu rieletto Presidente in occasione delle elezioni presidenziali del 1996, del 2000, del 2010 e del 2015. A partire dalla met\u00e0 degli anni '90, ebbe inizio una faida tra al-Bash\u012br e Turabi, soprattutto a causa dei legami di quest'ultimo con i gruppi fondamentalisti islamici e il permesso accordato a Osama bin Laden di risiedere in Sudan.\nNel 1998 il Presidente e il suo Comitato Presidenziale promulgarono una nuova Costituzione, mentre nel 1999 egli e il Parlamento emanarono una legge che permetteva la creazione di associazioni politiche minoritarie, critiche verso di lui. Queste associazioni hanno sempre fallito il tentativo di raggiungere una rappresentanza significativa.\nIl 12 dicembre 1999 al-Bash\u012br spodest\u00f2 il suo vecchio alleato Hasan al-Turabi, all'epoca Presidente del Parlamento, con un colpo di palazzo condotto con truppe e carri armati davanti al palazzo del Parlamento, nel tentativo di far uscire il Sudan dal disastroso isolamento internazionale a cui lo avevano condotto gli avventurismi ideologici di Turabi. Allo stesso tempo, il Sudan lavor\u00f2 per placare le critiche internazionali nei confronti del regime espellendo i membri della Jihad islamica egiziana e incoraggiando bin Laden a lasciare il paese.\nScacchiere internazionale.\nIl Sudan sostenne l'Iraq nella sua invasione del Kuwait e fu accusato di ospitare e fornire assistenza a gruppi terroristici islamici. A partire dai primi anni novanta, terroristi del calibro di Carlos lo Sciacallo, Osama bin Laden e Ab\u016b Ni\u1e0d\u0101l hanno risieduto a Khart\u016bm. Il governo sudanese, disturbato dagli atteggiamenti libertini di Carlos, lo consegn\u00f2 agli agenti francesi nel 1994. Al-Bash\u012br avrebbe offerto all'amministrazione Clinton l'arresto e l'estradizione di bin Laden, offrendo anche informazioni di intelligence dettagliate, sebbene gli Stati Uniti neghino ogni addebito.\nNel 1998 gli Stati Uniti bombardarono l'industria farmaceutica di al-Shifa, che avrebbe dovuto produrre segretamente armi chimiche per bin Laden, sebbene gli Stati Uniti non siano mai riusciti a dar prova di questa tesi, e abbiano impedito una commissione d'inchiesta su questo accadimento. Come conseguenza, il Sudan fu posto nella lista dei paesi sostenitori del terrorismo da parte degli Stati Uniti, la cosiddetta lista nera; il governo sudanese e il suo presidente, tuttavia, negano con forza ogni responsabilit\u00e0 o collusione con il terrorismo internazionale.\nAl-Bash\u012br pronunci\u00f2 una dura condanna degli attentati dell'11 settembre 2001; nel 2002 fece addirittura pressioni su Saddam Hussein per permettere agli ispettori internazionali di controllare il suo arsenale in cerca di armi di distruzione di massa, che non furono mai trovate.\nNonostante i numerosi sforzi di al-Bash\u012br per negare le sue connessioni con le reti terroristiche, il Sudan rimane costantemente e minuziosamente monitorato dagli Stati Uniti, e non pi\u00f9 tardi dell'aprile 2004 il presidente statunitense George W. Bush ha richiesto ad al-Bash\u012br di sostenere i suoi sforzi nel combattere il terrorismo e di seguirne l'esempio. Il 14 luglio 2008, il procuratore generale presso la Corte penale internazionale chiese che venisse emesso un mandato di cattura nei confronti di al-Bash\u012br per genocidio, crimini di guerra e crimini contro l'umanit\u00e0 commessi contro la popolazione civile in Darfur.\nLa Corte emise il mandato di cattura il 4 marzo 2009, anche se non accolse l'accusa di genocidio; si tratta del primo ordine di arresto emanato nei confronti di un capo di Stato nell'esercizio delle proprie funzioni. Malgrado ci\u00f2, l'Unione Africana e la Lega Araba non riconoscono questa incriminazione. Ma al-Bash\u012br rifiuta di consegnarsi, e molte manifestazioni si sono svolte a Khart\u016bm in suo favore. Dal palco al-Bash\u012br si scaglia contro Usa, Gran Bretagna ed ebrei, accusandoli di essere i responsabili dei veri genocidi del Novecento in Vietnam, in Iraq e in Palestina. Pure la Cina, il pi\u00f9 grande acquirente di greggio prodotto in Sudan, \u00e8 intervenuta in difesa di al-Bash\u012br.\nIl 26 aprile 2010 al-Bash\u012br ha vinto nuovamente le prime elezioni multipartitiche della storia del suo paese, confermandosi ancora una volta presidente del Sudan, mentre il sud del paese \u00e8 finito nelle mani di Salva Kiir Mayardit.\nIl 27 agosto 2010 si \u00e8 recato in Kenya e non \u00e8 stato arrestato, stessa cosa \u00e8 avvenuto quando si \u00e8 recato in Etiopia, Uganda, Egitto e Nigeria. Il leader sudanese ha prestato giuramento per il suo nuovo mandato presidenziale il 27 maggio 2010, ma il presidente sudafricano Jacob Zuma assicur\u00f2, durante i mondiali di calcio, che al-Bash\u012br sarebbe stato arrestato se fosse giunto in Sudafrica per seguire i campionati: \u00abIl Sudafrica rispetta la legge internazionale e certamente siamo rispettosi e firmatari della legge\u00bb aggiunse.\nGuerra civile.\nIl Sudan \u00e8 tristemente famoso per la guerra civile che ha dilaniato il paese per pi\u00f9 di 19 anni, vedendo contrapposte la parte settentrionale, araba e musulmana, e quella meridionale, cristiana e animista, risultante fino ai giorni nostri in milioni di Sudanesi del Sud uccisi, esiliati, lasciati morire di fame e privati dell'educazione e della dignit\u00e0 umana.\nPer via di questi avvenimenti, il Sudan fu fatto oggetto di numerose sanzioni internazionali. L'attenzione occidentale si intensific\u00f2 nel 2001 con i dirigenti delle Nazioni Unite che domandarono ad al-Bash\u012br di prodigarsi per la risoluzione del conflitto armato, e per il permesso alle organizzazioni umanitarie e internazionali di entrare nel paese ad alleviare le sofferenze dei profughi. Molti progressi furono fatti durante il 2003, e nel 2004 al-Bash\u012br acconsent\u00ec a garantire un'autonomia alle regioni del Sud della durata di 6 anni, alla fine della quale gli abitanti del sud potranno esprimersi sulla loro indipendenza dal Sudan. Tuttavia ha tenuto discorsi e dichiarazioni in cui \"sconsiglia\" agli abitanti del Sud di sostenere l'indipendenza.\nNel gennaio 2011 nelle regioni meridionali si \u00e8 tenuto il previsto referendum per la secessione dal Nord del Sudan e la creazione di uno Stato indipendente, gi\u00e0 parte dell'accordo di Naivasha del 2005 tra il governo di Khartum e i ribelli dell'Esercito di Liberazione del Popolo del Sudan (SPLA). Il 7 febbraio al-Bash\u012br ha riconosciuto i risultati del referendum e ha proclamato la nascita dello stato del Sudan del Sud, indipendente dal 9 luglio dello stesso anno.\nDarfur.\nProprio mentre il conflitto quarantennale con il Sud del paese stava scemando un nuovo, terribile, conflitto si affacci\u00f2 nelle province occidentali del Darfur nel primo 2003. Le autorit\u00e0 statunitensi dichiararono nel 2004 che \u00ab...un genocidio \u00e8 stato commesso nel Darfur...\u00bb e che \u00ab...governo sudanese e i Janjawid sono colpevoli...\u00bb e che \u00ab...il massacro potrebbe ancora essere in atto\u00bb.\nAl-Bash\u012br dichiar\u00f2 di aver schiacciato la ribellione nel febbraio 2004; i massacri, tuttavia, continuano ancora oggi, esigendo sempre prezzi in termini di vite umane molto salati, nonostante un cessate-il-fuoco sia stato dichiarato. Nel giugno del 2004, il Segretario di Stato Colin Powell incontr\u00f2 al-Bashir, incalzandolo a porre termine al conflitto, concludendo la pace con gli abitanti del Darfur e permettendo gli aiuti umanitari nella regione. Tre giorni dopo l'allora Segretario Generale delle Nazioni Unite Kofi Annan incontr\u00f2 il presidente, domandandogli il disarmo immediato degli Janjawid.\nNel settembre del 2006 al-Bash\u012br, partecipando all'Assemblea Generale delle Nazioni Unite, dichiar\u00f2 di volere la pace in Darfur e di desiderare che le truppe di pace dell'Unione Africana rimanessero in Darfur sino al suo compimento effettivo. Poco dopo le Nazioni Unite e l'Unione Africana dichiararono che i 7 000 uomini del contingente di pace dell'Unione Africana sarebbero rimasti sino alla fine del 2006. L'11 e il 12 novembre 2007 si sono tenute delle consultazioni tecniche ad alto livello, proposte da diverse lettere del Segretario Generale delle Nazioni Unite e del Presidente dell'Unione Africana, ad Addis Abeba. Hanno partecipato consulenti del governo sudanese, dell'ONU e dell'UA. Sembra tuttavia palese che il conflitto non \u00e8 stato fermato, e che i massacri stanno continuando tuttora, apparendo molto difficoltoso che essi avvengano senza almeno il tacito consenso del presidente al-Bash\u012br.\nIl 10 maggio 2008 i ribelli del Justice and Equality Movement (JEM) hanno attaccato a sorpresa la periferia di Khartum e hanno lanciato un'offensiva per conquistare la capitale prima di venire respinti dalle forze governative sudanesi. Tra le prime azioni del governo sudanese dopo l'attacco, la rottura delle relazioni diplomatiche con il Ciad, accusato di sostenere i ribelli. Il Ciad ha accusato il Sudan di essere indirettamente responsabile per un attacco avvenuto a N'Djamena all'inizio dell'anno che aveva quasi rovesciato il regime di Idriss D\u00e9by. D\u00e9by ha visitato Khart\u016bm nel 2010 e ha espulso dal Ciad i ribelli del Darfur che aveva precedentemente sostenuto. Nell'ottobre 2011, al-Bash\u012br ha detto che il Sudan ha dato sostegno militare ai ribelli libici che hanno rovesciato Mu\u02bfammar Gheddafi, in risposta al sostegno di Gheddafi per il JEM.\nAccusa da parte della CPI.\nIl 14 luglio 2008, Il procuratore capo della Corte penale internazionale (CPI), Luis Moreno Ocampo, accusa al-Bashir di essere il responsabile criminale individuale per il genocidio, Crimini contro l'umanit\u00e0 e per la guerra in Darfur cominciata nel 2003. Il procuratore accusa al-Bashir di aver \"ideato e implementato\" un piano per la distruzione di 3 gruppi etnici: Fur, Masalit e Zaghawa con campagne d'omicidio, stupro e deportazione. Il mandato d'arresto viene supportato dalla NATO, dal Genocide Intervention Network, e da Amnesty International."}
{"id": "642763", "revid": "125741748", "url": "https://it.wikipedia.org/wiki?curid=642763", "title": "Nuova Famiglia", "text": "La Nuova Famiglia \u00e8 stata un'organizzazione camorristica nata alla fine degli anni settanta del XX secolo per contrastare la Nuova Camorra Organizzata di Raffaele Cutolo.\nVerso la met\u00e0 degli anni '80, scoppi\u00f2 una guerra al suo interno tra il clan Nuvoletta e il clan dei Casalesi di cui il principale esponente fu Antonio Bardellino, e vinta dai secondi.\nNella guerra tra le due fazioni, tra gli episodi pi\u00f9 importanti sono da ricordare la strage di Torre Annunziata, e l'assalto nella villa bunker dei Nuvoletta, che provoc\u00f2 la morte di Ciro Nuvoletta, fratello del boss Lorenzo Nuvoletta.\nLa nascita.\nIl nucleo originario della Nuova Famiglia nasce l'8 dicembre 1978, giorno dell'Immacolata: a Forcella, in un garage dei Giuliano, varie famiglie della zona partenopea si riuniscono in un'unica fazione principalmente per contrastare l'ascesa di Raffaele Cutolo, che era arrivato a chiedere una tassa su ogni cassa di sigarette di contrabbando, ma anche per opporsi ai clan camorristici affiliati a Cosa nostra, ovvero i Nuvoletta e il clan guidato da Michele Zaza. Il nome che si scelgono \u00e8 Fratellanza napoletana, organizzazione che riunisce i Giuliano, i Vollaro, i Licciardi, i Mallardo e boss come Giovanni Paesano, Aniello La Monica, Antonio Giaccio detto scial\u00f2, Giuseppe Avagliano, i Lo Russo, Nunzio Bocchetti, Giacomo Cavalcanti. Successivamente la FN si alle\u00f2 alle cosche e ai boss vicini alla mafia siciliana, tra cui la famiglia Nuvoletta, Michele Zaza, gli Alfieri, i Galasso e infine il Clan dei Casalesi. A detta di Luigi Giuliano, il termine Nuova Famiglia venne creato dalla stampa e solo in seguito utilizzato dall'organizzazione.\nAltre famiglie coinvolte nell'ampia alleanza anticutoliana furono i Bardellino, i Ferrara, gli Ammaturo, i Moccia, i Cesarano, i D'Alessandro e i Maresca di Castellammare di Stabia, i Gionta, i Gallo e i Limelli di Torre Annunziata, i Fabbrocino di San Giuseppe Vesuviano, in provincia di Salerno i Matrone e i Loreto di Scafati, i Nocera di Angri, i Serra e Olivieri di Pagani, i Citarella di Nocera Inferiore, i Serino di Sarno, i Grimaldi di Salerno, i Pecoraro-Renna di Battipaglia. Famiglie di camorra, unite per contrastare militarmente la Nuova Camorra Organizzata.\nLa guerra con la N.C.O..\nLa guerra che scoppia tra la \"Nuova Camorra Organizzata\" (N.C.O.) di Raffaele Cutolo e la Nuova famiglia egemonizzata dai Zaza-Nuvoletta-Gionta-Bardellino-Alfieri crea non solo tantissimi morti. Infatti Cutolo pretendeva il pagamento di una tangente su ogni attivit\u00e0 illecita, specialmente sul contrabbando di sigarette; a proposito, il collaboratore di giustizia Alfonso Ferrara Rosanova, figlio nonch\u00e9 omonimo del boss Alfonso Rosanova, dichiar\u00f2:\nPer cercare di far continuare il pi\u00f9 possibile la guerra, Riina ordin\u00f2 ai Nuvoletta di muoversi per combinare continue tregue fra la NCO e la NF. Bardellino, quando si rese conto del perch\u00e9 i Nuvoletta si mostrassero cos\u00ec attendisti e cos\u00ec poco propensi a chiudere la questione con Cutolo, si stacc\u00f2 definitivamente da loro, e leg\u00f2 con quelli che poi sarebbero diventati i suoi alleati storici, e cio\u00e8 Carmine Alfieri e Pasquale Galasso. Ciro Maresca (classe 1939) non ebbe pi\u00f9 bisogno di vendicarsi di Antonio Cuomo perch\u00e9 questi fu ucciso da Raffaele Catapano e Pasquale Barra, fedelissimi di Cutolo, nel carcere di Poggioreale il 31 gennaio 1980. Sembra che Cuomo non avesse avvertito Cutolo di un rapimento. Cuomo fu rimpiazzato dal suo braccio destro Antonio Lucarelli. Sua moglie Carla Ciampi rivel\u00f2 poi ai giudici gli esecutori e i mandanti dell'omicidio. In febbraio, la Ciampi fu ammazzata a colpi di pistola nella sua auto.\nSembrava che Alfieri avesse gi\u00e0 deciso di eliminare i vertici della NCO, in vendetta per l'omicidio dei suoi fratelli durante la guerra. La notte del 19 aprile 1982, il finanziere della NCO, Alfonso Rosanova, fu assassinato. Quando il secondo in comando e principale capo 'militare' dell'organizzazione, Vincenzo Casillo fu ucciso con un'autobomba nel gennaio 1983 dall'alleato di Alfieri, Pasquale Galasso, fu chiaro che Raffaele Cutolo aveva perso la guerra. Il suo potere diminu\u00ec considerevolmente. Non solo Cutolo, ma anche molte altri gruppi camorristici hanno compreso lo spostamento dei rapporti di forza causati dalla morte di Casillo. Molti affiliati della NCO abbandonarono la organizzazione e si allearono con la Nuova Famiglia.\nL'eliminazione delle figure chiave della NCO non solo ha segnato la fine della sconfitta del clan di Cutolo come forza politica e criminale, ma anche l'ascesa di Carmine Alfieri e del NF che, ormai, praticamente senza opposizione, li ha sostituiti come il principale contatto dei politici e uomini d'affari in Campania e altre organizzazioni criminali. Queste catene di uccisioni, tra cui quella del figlio di Cutolo, Roberto Cutolo, ucciso a colpi d'arma da fuoco per volont\u00e0 del Clan Fabbrocino il 19 dicembre 1990, a 28 anni, insieme alla detenzione di molti dei suoi membri, portarono alla fine della Nuova Camorra Organizzata.\nDopo la sconfitta della NCO di Cutolo l'organizzazione si spacc\u00f2, dando vita ad una lotta tra i suoi componenti.\nLa scissione.\nI Nuvoletta iniziano una guerra con i fuoriusciti della \"Nuova Famiglia\" che appoggiavano Carmine Alfieri, supportata dal clan Galasso di Poggiomarino, Angelo Moccia, Bardellino, Contini (con il braccio destro Riccardo Perucci), Licciardi, Giuseppe Mallardo (col braccio destro Luigi Esposito), ed erano sostenuti dai Corleonesi, il Clan dei Casalesi era invece sostenuto dai cosiddetti \"scappati\" come Tommaso Buscetta nella fedele riproduzione, sul territorio campano, della seconda guerra di mafia che stava ancora insanguinando l'intera provincia di Palermo.\nIl 12 giugno 1983 Giuseppe Muollo, legato agli Alfieri, scompare da Castellammare di Stabia e il giorno seguente si trovano i corpi senza vita di tre dei suoi uomini. Tutti comprimari di Carmine Alfieri ed uccisi per ordine di Cutolo. In seguito un poliziotto italiano visita l'appartamento a Rio de Janeiro di Bardellino, occupato in quel momento dalla compagna Rita De Vita. Il poliziotto non trova Bardellino ma riconosce il boss siciliano Tommaso Buscetta che vive nell'appartamento che sta sotto a quello di Bardellino. Il 22 ottobre 1983 Buscetta, con la moglie Christina Guimar\u00e3es, viene arrestato. Vengono arrestati anche gli uomini di Buscetta: Paolo Staccioli, Giuseppe Favia, Lorenzo Garello, Leonardo Badalamenti (il figlio di Gaetano) e Giuseppe Bizarro. Bizarro era stato poco prima contattato da Michele Zaza da Los Angeles mentre era in compagnia del boss siciliano Salamone.\nL'assalto alla villa dei Nuvoletta.\nIl 10 giugno 1984 venne assassinato Ciro Nuvoletta, nella sua tenuta di Vallesana, dove, tre anni prima, si erano tenuti i vertici per la pacificazione tra NF e NCO. Un gruppo di uomini armati appartenenti ai clan Alfieri-Galasso-Bardellino era entrato nella tenuta sparando all'impazzata ed aveva ucciso il pi\u00f9 spietato dei tre fratelli Nuvoletta. La strage \u00e8 evitata perch\u00e9 tutti gli altri occupanti della tenuta fra i quali c'\u00e8 Valentino Gionta con alcuni suoi uomini, riescono a fuggire. L'omicidio, a sua volta, era stato preceduto dall'arresto in Spagna di Antonio Bardellino, il quale riteneva di essere stato tradito da un appartenente al clan Nuvoletta.\nLa strage di Torre Annunziata.\nIl 26 agosto 1984 un commando composto da almeno 14 persone arriva a Torre Annunziata a bordo di un pullman e di due auto; i mezzi si fermano davanti al \"Circolo del pescatore\". \u00c8 domenica mattina e, come al solito, nei locali e davanti al circolo sostano numerosi aderenti al clan di Valentino Gionta. Il gruppo scende dal pullman e dalle auto, apre il fuoco, uccide otto persone e ne ferisce altre sette, ma fallisce nell'obiettivo di uccidere Valentino Gionta. La strage era stata preceduta da numerosi omicidi realizzati da ciascuno dei gruppi in danno dell'altro.\nEntrare nella citt\u00e0 di Gionta cos\u00ec numerosi, arrivare davanti al suo circolo, sparare sui presenti tra la folla, ripartire indenni significava: ledere il prestigio del boss della citt\u00e0, mostrarlo inidoneo a difendere s\u00e9 stesso e i cittadini, segnalare la presenza di un fortissimo gruppo avversario, mettere in crisi i grandi affari di Gionta che si svolgevano nel campo del contrabbando di tabacchi, del traffico di cocaina, nell'edilizia, nei mercati del pesce, delle carni e dei fiori.\nNegli anni successivi alla strage di Torre Annunziata emerge progressivamente il clan Alfieri, che diventa via via pi\u00f9 potente, eliminando i superstiti frammenti della NCO e scatenando una lotta sempre pi\u00f9 feroce contro il clan Nuvoletta ed i suoi alleati. Tra il 1984 e il 1989 questa organizzazione, che operava tradizionalmente a Nola, si espande, nell'hinterland di Napoli, in diverse direzioni verso Pomigliano d'Arco, verso l'agro nocerino-sarnese, verso la fascia costiera tra Torre Annunziata e Castellammare di Stabia e verso l'area vesuviana nei comuni di Somma Vesuviana, S.Anastasia e Volla.\nLa fine.\nDopo la sconfitta della NCO di Cutolo, la Nuova Famiglia si spacc\u00f2, dando vita a una lotta tra i suoi componenti. A seguito dei pentimenti di Salvatore Zanetti e Achille Lauri, il 17 marzo 1984 avvenne un maxi-blitz ai danni della Nuova Famiglia con l'emanazione di 512 ordini di cattura a carico dei suoi componenti. Nel 1986, sono egemoni, a Napoli e provincia, principalmente 18 clan: Graziano, Ammaturo, Cutolo, Zaza, Galasso, Licciardi, Contini, Nuvoletta, Bardellino, Giuliano, Misso, Alfieri, Cava, Mariano, D'Alessandro, Gionta, Moccia e Fabbrocino. Intorno alla met\u00e0 del 1986, 10 elementi di spicco di organizzazioni malavitose colombiane, siciliane e napoletane si incontrano in Spagna. L'accordo si trova: i colombiani esportano cocaina al mercato europeo facendolo arrivare alle raffinerie siciliane. Da qui e da Napoli parte poi per tutta Europa. La famiglia siciliana Madonia di Palermo la distribuisce nell'Europa centrale, mentre il clan dei Corleonesi nell'Europa dell'est. I boss della camorra Zaza e Bardellino la distribuiscono in Francia, Italia e Spagna. Zaza si trasferisce a Marsiglia, Nunzio e Vincenzo De Falco in Portogallo, Antonio La Torre in Scozia, ad Aberdeen. Augusto, Antonio e Francesco Tiberio La Torre nei Paesi Bassi (dove inaugurano l'apertura dell'hotel Isolabella e di alcune pizzerie). Enrico Maisto in Austria, Antonio Egizio in Germania (dove inaugura anche una catena commerciale), Eduardo Contini nell'Europa dell'est (dove apre pizzerie, bar, ristoranti, alberghi). Francesco Toscanino si trasferisce in Brasile.\nIl 6 ottobre 1986 Gaetano Nuvoletta viene arrestato a casa della sorella. Nel gennaio del 1987 il camorrista Franco Valdini viene ucciso; \u00e8 il proprietario dell'Hotel Belvedere di Ercolano. Sempre nel 1987 il camorrista dell'NCO Massimo Scarpa uccide Francesco Affatigato. Ed un certo Salvatore Pizza uccide il genero di sua figlia, Tommaso Sepe, membro del clan Alfieri. Il 267 settembre 1988 Alfieri fa uccidere i 3 fratelli di Pizza (Carmine, Michele e Carlo) tramite il suo uomo, Raffaele Tufano. Il 4 ottobre 1988 il genero di Cutolo, Salvatore Iacone, 54 anni, viene ucciso mentre esce dal barbiere, a Ottaviano. Sempre nel 1988, Domenico Iovine, il fratello del braccio destro di Bardellino, Mario Iovine, viene ucciso. Intanto ai Quartieri Spagnoli si festeggia un matrimonio: il boss Marco Mariano si sposa al ristorante Le Cascine di Domenico Ferrara, uomo dei Casalesi. Michele Zaza pensa di stabilirsi definitivamente a Marsiglia. Ma il 15 febbraio 1989 i suoi luogotenenti Nunzio Barbarossa, Nunzio Guida e Umberto Naviglia vengono arrestati a Nizza. Prologo dell'arresto del boss: il 14 marzo viene messo in manette Zaza e, a Napoli, alcuni suoi uomini tra cui Vincenzo Tagliamento e Nini Giappone. Nel 1988 viene ucciso in Brasile Antonio Bardellino da Mario Iovine, sebbene il corpo del boss non venga mai ritrovato, e la guida dei \"Casalesi\" viene assunta da quest'ultimo. Dopo l'omicidio di Iovine a Cascais in Portogallo, il comando dell'organizzazione dei Casalesi passa nelle mani di Francesco Schiavone.\nComponenti.\nNe facevano parte:"}
{"id": "642764", "revid": "600229", "url": "https://it.wikipedia.org/wiki?curid=642764", "title": "Codette", "text": ""}
{"id": "642765", "revid": "47767", "url": "https://it.wikipedia.org/wiki?curid=642765", "title": "Bogomilo", "text": ""}
{"id": "642769", "revid": "729019", "url": "https://it.wikipedia.org/wiki?curid=642769", "title": "Cosmos 188", "text": "Cosmos 188 e Cosmos 186 furono due navicelle spaziali Sojuz, prive di equipaggio che il 30 ottobre 1967 riuscirono ad effettuare il primo aggancio automatico di due velivoli nello spazio. La data per l'esecuzione di tale manovra orbitale coincidette con il 50-esimo anniversario della rivoluzione d'ottobre.\nPreparazione.\nIl primo volo equipaggiato di una navicella Sojuz, svoltosi ad aprile del 1967, era finito in una tragedia. La Sojuz 1 si era dimostrata talmente piena di errori di progettazione, che la missione dovette essere interrotta con largo anticipo sui piani di volo. Durante la fase di atterraggio, i paracadute ebbero una disfunzione totale ed il cosmonauta Vladimir Komarov perse la vita in seguito al violentissimo impatto a terra. Vi segui un periodo di notevoli modifiche alla costruzione della capsula spaziale Sojuz. Per non rischiare ulteriori vittime, venne deciso di effettuare una missione di collaudo priva di equipaggio, onde poter garantire l'assoluta affidabilit\u00e0 della navicella decisamente modificata. Contemporaneamente si voleva cogliere l'occasione per effettuare una manovra sino a tale momento non riuscita, cio\u00e8 l'esecuzione di una manovra rendezvous di due navicelle Sojuz nell'orbita terrestre ed eventualmente addirittura l'aggancio delle stesse\u00a0\u2013 entrambe le manovre da eseguirsi assolutamente in automatico. Pure il collaudo della delicata fase di rientro ed atterraggio venne considerato parte fondamentale di questa missione, perch\u00e9 proprio il posizionamento della capsula per questa manovra, nonch\u00e9 l'apertura dei paracadute aveva causato fino a tale momento il pi\u00f9 problemi.\nL'impegno della navicella spaziale con il numero di serie 5 (effettivamente impegnata quale Cosmos 188) era gi\u00e0 in precedenza prevista per l'esecuzione della missione Sojuz 2A (prevista contemporaneamente alla Sojuz 1 nell'aprile del 1967), ma non pot\u00e9 essere effettuato in seguito a vari problemi che impedirono il lancio di questa missione.\nLancio.\nCosmos 188 venne lanciata il 30 ottobre alle ore 08:09 UTC dalla rampa n. 1 del cosmodromo di Baikonur. Il lancio della Cosmos 186 era avvenuto tre giorni prima. Dopo che la navicella ebbe raggiunto la traiettoria d'orbita, le due capsule spaziali si trovavano ad una distanza di 24 chilometri.\nAggancio.\nLa Cosmos 186 era dotata del sistema d'aggancio IGLA, il quale doveva consentire l'esecuzione della manovra di avvicinamento e d'aggancio completamente in automatico. Siccome i centri di controllo di volo si trovavano esclusivamente su territorio sovietico, non fu possibile telecomandare le due navicelle direttamente da terra. Se durante il primo tentativo, la Cosmos 186, la quale aveva il ruolo attivo della manovra, non centr\u00f2 la seconda navicella oltrepassandola ad una distanza di circa 900 metri, il secondo tentativo riusc\u00ec quasi a perfezione. L'aggancio avvenne alle ore 09:20 UTC sopra le acque dell'Oceano Atlantico del Sud, completamente fuori dal raggio d'azione dei centri di controllo di volo sovietico. A causa di un piccolo movimento laterale delle due navicelle durante l'ultimissima fase di avvicinamento, il meccanismo d'aggancio non si incastr\u00f2 completamente. Pertanto l'aggancio era avvenuto dal punto di vista meccanico, mentre non vi fu l'aggancio dei sistemi elettronici.\nIn seguito venne reso noto che la Cosmos 186 aveva dovuto accendere i congegni propulsori ben 28 volte per eseguire la manovra rendezvous bruciando per un totale di 200 secondi. Ovviamente di conseguenza il consumo di carburante fu decisamente superiore di quanto precedentemente calcolato.\nVerso le ore 12:50 UTC venne eseguito lo stacco delle due navicelle spaziali. Questa manovra venne eseguita sopra territorio sovietico e, siccome una delle due navicelle era dotata di una telecamera, la manovra pot\u00e9 essere osservata in diretta dai controllori di volo.\nAtterraggio.\nI retrorazzi frenanti della Cosmos 188 vennero fatti bruciare alle ore 07:03 UTC del 1\u00ba novembre. Anche l'atterraggio di questa navicella venne condizionato dalla erronea regolarizzazione del posizionamento, causando una forte deviazione dalla traiettoria di rientro prevista. Risulta essere molto probabile che verso le ore 07:30 si dovette provvedere a far esplodere la Cosmos 188 che si trovava sopra la Siberia. Media sovietici dell'epoca invece indicano che la capsula era stata recuperata come previsto dopo il suo atterraggio dalle relative squadre di recupero.\nEffetti sul programma Sojuz.\nLa missione fu la prova che sarebbe stato possibile effettuare una manovra di avvicinamento e di aggancio di due navicelle spaziali completamente in automatico. Pertanto si considerava sin d'ora la possibilit\u00e0 di portare in orbita carichi di una certa entit\u00e0 suddividendoli in piccoli pezzi per assemblarli direttamente nello spazio. Tale prassi sarebbe stata indispensabile per l'approntamento di una prima stazione spaziale. Infatti, il lancio di singoli componenti di un velivolo spaziale comportava la rinuncia a potenti razzi vettori, cio\u00e8 un enorme risparmio economico e di tempo nella preparazione di una missione.\nQueste missioni di due navicelle avevano comunque indicato tre grossi problemi che dovevano assolutamente essere superati: l'enorme consumo di carburante, l'aggancio non completamente riuscito ed in particolar modo i problemi del posizionamento della navicella per la fase di rientro ed atterraggio.\nIl direttivo del programma spaziale sovietico decise dunque di voler effettuare un ulteriore doppio lancio di missioni prive di equipaggio ad aprile del 1968 (le missioni Cosmos 212 e Cosmos 213) prima di effettuare a maggio o giugno dello stesso anno la seconda missione equipaggiata di una navicella Sojuz.\nIl Programma Apollo americano invece si trovava ancora interrotto in seguito alla catastrofe dell'Apollo 1 avvenuta a gennaio 1967."}
{"id": "642772", "revid": "125732927", "url": "https://it.wikipedia.org/wiki?curid=642772", "title": "Falso amico", "text": "In linguistica, un falso amico \u00e8 un lemma o frase che ha uguale grafia o suono in due lingue, ma significato differente, pur presentando una notevole somiglianza morfologica e/o fonetica e condividendo le radici con termini di un'altra lingua.\nLe coppie di falsi amici sono pi\u00f9 comuni fra le lingue imparentate storicamente, oppure in stretto contatto le une con le altre, piuttosto che fra due lingue che si sono evolute in maniera indipendente. Nel primo caso l'ascoltatore \u00e8 incline a presumere che a una somiglianza nella pronuncia o nella grafia corrisponda un'affinit\u00e0 a livello semantico; nel secondo caso si tende a presumere che si tratti di una semplice coincidenza.\nOrigine del termine.\nLa locuzione (francese) \"faux amis\" \u00e8 stata creata da M. Koessler e J. Derocquigny. Equivalenti del francese \"faux amis\" sono l'inglese \"false friends\", il tedesco \"falsche Freunde\", lo spagnolo \"falsos amigos\", e l'italiano \"falsi amici\".I falsi amici sono omonimi (o quasi) ma mai sinonimi. Detto altrimenti, sono parole di forma simile che differiscono nel significato.I falsi amici vengono spesso confusi con le \u201cparole affini\u201d (o \u201cparole imparentate\u201d; ingl. \"cognates\"), parole di una stessa lingua (o di due lingue diverse) che, pur essendo simili nella forma e nel significato, hanno radici diverse.\nSia i falsi amici che le parole imparentate possono creare difficolt\u00e0 agli studenti che imparano una lingua straniera, soprattutto se questa \u00e8 molto vicina alla loro lingua madre (i falsi amici sono particolarmente numerosi, per es., tra lingue romanze come l'italiano e lo spagnolo), per via delle interferenze linguistiche. A causa di questa somiglianza, chi impara una seconda lingua rischia di usare in modo scorretto una parola. \u00abSi potrebbe pensare di riuscire a immaginare il significato delle parole \"embarazada\", \"tasten\" [...] rispettivamente in spagnolo e tedesco [...] \u00bb. Alcune parole sono in tutto e per tutto falsi amici: non hanno mai lo stesso significato. Per esempio, il verbo inglese \"to attend\" non corrisponde al francese \"attendre\". Tuttavia, alcune parole possono considerarsi falsi amici solo in parte: possono avere lo stesso significato ma in un contesto specifico, come la parola \"convention\" che in francese significa \"accord\" ma in nessun caso pu\u00f2 avere il significato di \"congr\u00e8s\".\nNon sono \"falsi amici\", n\u00e9 vanno considerati come tali, quei termini stranieri che in italiano definiscono qualcosa che nella lingua d'origine \u00e8 identificato con tutt'altro termine: \u00e8 il caso per esempio, rimanendo alla lingua inglese, della giacca da sera nota in italiano come \"smoking\" (in inglese \"tuxedo\"), oppure della maglia di lana o di cotone chiamata \"golf\" (in inglese \"cardigan\"); oppure del ruolo del difensore centrale nel gioco del calcio, in italiano chiamato \"stopper\" (e in inglese \"half-back\" o \"centre-back\").\nCome nasce un falso amico.\nDa un punto di vista etimologico, i falsi amici si possono formare in molti modi. I prestiti da una lingua all'altra portano alla creazione di quello che oggi definiamo un falso amico: una lingua A prende in prestito una parola dalla lingua B, e successivamente, o la parola assume un significato leggermente diverso oppure prende un significato aggiuntivo. In altri casi, le parole con la stessa radice in lingue diverse si sviluppano separatamente. Alcune parole, sebbene non abbiano la stessa radice, si sono trasformate nei secoli e hanno finito per avere una pronuncia simile. Per esempio, la parola inglese \"actual\" ha un significato diverso da quello che possiedono alcune parole che hanno la stessa radice e che appartengono ad altre lingue europee come \"actuel\", \"aktuell\", \"actual\" [spagnolo] e \"attuale\". Altri falsi amici derivano da alfabeti diversi, omografi o pseudoanglicismi.\nI falsi amici rendono pi\u00f9 difficile l'apprendimento di una lingua. Di fatto, quando ci si trova davanti a una parola straniera che sembra simile a una parola appartenente alla propria lingua madre, si tende a pensare che le due parole abbiano lo stesso significato. Automaticamente si \u00e8 indotti a pensare che il significato sia lo stesso in entrambe le lingue, in base al principio dell'analogia. Molti errori commessi nelle traduzioni sono causati da una \"pigrizia linguistica\".\nSecondo Koessler, il concetto di \"falso amico\" \u00e8 relativo ed elastico. \u00c8 relativo perch\u00e9 dipende dalla conoscenza delle lingue da parte del traduttore. \u00c8 elastico perch\u00e9 pi\u00f9 un traduttore padroneggia una lingua, minori saranno le possibilit\u00e0 di interpretare male il testo. Inoltre, per coloro che non conoscono nulla di una lingua, tutte le parole della lingua straniera simili a quelle della lingua madre possono considerarsi falsi amici.\nOggi vengono pubblicati numerosi dizionari di falsi amici che aiutano i traduttori a evitare interpretazioni sbagliate. I traduttori, per\u00f2, dovrebbero sempre tenere a mente che il rischio di commettere errori si manifesta quando ci si abbandona a riflessi automatici di traduzione, invece di pensare attivamente.\nEsempi.\nQui di seguito sono elencati alcuni esempi di falsi amici da italiano ad alcune altre lingue.\nDa italiano ad albanese.\nUn tipico esempio di falso amico nella lingua albanese \u00e8 \"verdh\u00eb\", che si riferisce a un colore differente (\u00abgiallo\u00bb e non \u00abverde\u00bb, che \u00e8 \"gjelb\u00ebr\"). In questo caso, la parola \u00e8 un'adozione di una parola latina (\"viridis\") che ha cambiato il suo significato originale.\nDa italiano a latino.\nUn tipico esempio di falso amico in latino, invece, \u00e8 \"bellum\", che significa \"guerra\" (la traduzione latina di \"bello\" \u00e8 \"pulcher\").\nDa italiano a spagnolo.\nUn esempio di falso amico nella lingua spagnola \u00e8 \"salir\", che in italiano vuol dire \"uscire\" e non \"salire\", tradotto invece con il termine \"subir\". Termine che a sua volta pu\u00f2 fare pensare all'italiano \"subire\", il quale invece si traduce con \"sufrir\". Anche in questo caso derivano entrambi dal latino \"salire \"(che per\u00f2 voleva dire saltare).\nUn altro esempio \u00e8 \"gracioso\", che significa \"mattacchione\", \"divertente\" e non \"grazioso\", tradotto in spagnolo con varie parole a seconda del contesto.\nAltri esempi:"}
{"id": "642786", "revid": "599013", "url": "https://it.wikipedia.org/wiki?curid=642786", "title": "IBM Personal Computer XT", "text": "L'IBM Personal Computer XT (abbreviazioni comuni: \"IBM PC XT\", \"IBM XT\", \"PC XT\", \"XT\"; \"XT\" \u00e8 la sigla dell'inglese \"extended technology\" ovvero \"tecnologia estesa\") o IBM 5160 \u00e8 un personal computer dell'IBM, successore dell'IBM Personal Computer e predecessore dell'IBM Personal Computer AT.\nStoria.\nPresentato l'8 marzo 1983 e commercializzato dal 1983 al 1987, l'IBM XT \u00e8 stato uno dei primi personal computer ad essere dotato di un hard disk di serie. Essenzialmente \u00e8 basato sulla stessa architettura del modello precedente: il bus a 16 bit sar\u00e0 utilizzato pienamente solo a partire dall'IBM Personal Computer AT con gli slot ISA a 16 bit. Il sistema era progettato per l'uso in ambito commerciale, mentre in ambito casalingo IBM aveva lanciato, nel medesimo anno, il PCjr.\nUn ulteriore modello, chiamato 3270 PC, dotato di hardware aggiuntivo che permetteva l'emulazione di un terminale IBM 3270, venne presentato nell'ottobre dello stesso anno.\nCaratteristiche.\nL'XT originale era dotato di 128 kB di RAM, un drive per floppy disk da 360 kB e 5 1/4\", un hard disk da 10 MB, una porta seriale, otto slot ISA a 8 bit e un processore Intel 8088 a 4.77 MHz. Il sistema operativo era il PC-DOS 2.0. La presenza di otto slot era un miglioramento dei precedenti cinque slot, ma in realt\u00e0 tre slot erano coperti dal controller del floppy disk drive, dal controller dell'hard disk e dal controller della seriale. Il modello successivo fu dotato di 256 kB di memoria e il modello che lo segu\u00ec venne fornito di 640 kB di RAM e di un hard disk di 20 MB.\nIl modello originale dell'XT era inizialmente fornito con l'hard disk di serie, anche se nel 1985 venne realizzata una versione senza hard disk dato che allora era un componente molto costoso.\nCome il PC originale, l'XT veniva fornito di un interprete BASIC nella ROM. Dato che l'interprete era progettato per funzionare con le audiocassette (il lettore non era disponibile per XT) l'unico modo di attivare l'interprete era disconnettere l'hard disk, e utilizzare un programma fornito su floppy disk che chiamava l'interprete tramite una chiamata di debug del BIOS.\nLa tastiera del PC originale e dell'XT non sono compatibili con il PC AT dato che utilizza un proprio codice di gestione dei tasti.\nAltri modelli.\nNel 1986 venne presentato l'XT/286 (IBM 5162) con un processore Intel 80286 a 6 MHz. Il sistema era veloce quanto un PC AT a 8\u00a0MHz per via della memoria accessibile senza stati di attesa che migliorava notevolmente le prestazioni."}
{"id": "642789", "revid": "842", "url": "https://it.wikipedia.org/wiki?curid=642789", "title": "IBM XT", "text": ""}
{"id": "642792", "revid": "125308143", "url": "https://it.wikipedia.org/wiki?curid=642792", "title": "Canone (fiction)", "text": "Il canone \u00e8, nel contesto della fiction, sia l'insieme di quei romanzi, storie, film, e simili che sono considerati come originali, cio\u00e8 ufficiali, di un dato universo immaginario, sia l'insieme di quegli eventi, personaggi, ambienti e affini la cui esistenza all'interno di quell'universo \u00e8 accertata. Talvolta per indicarlo viene usato anche il termine \"mitologia\", soprattutto per riferirsi ad un canone ricco di particolari di fantasia che richiedono un elevato grado di sospensione dell'incredulit\u00e0 o ad un particolare filo conduttore della narrazione.\nAffinch\u00e9 l'universo immaginario risulti coerente, specialmente in quelle fiction che comprendono diverse opere, sia gli autori che il pubblico possono trovare utile definire cosa \u00e8 \"veramente\" accaduto in quell'universo e cosa no. Solitamente \u00e8 considerato canonico tutto quello che \u00e8 stato prodotto dalla fonte originale dell'universo immaginario (autore originale), mentre sono \"non canoniche\" (o apocrife) quelle opere di adattamento, di derivazione o non ufficiali, spesso prodotte su media differenti da quello originale.\nLa pratica di definire un canone nella fiction deriva dal concetto di canone letterario, una collezione che elenca quei lavori che sono considerati rappresentativi e migliori di un certo genere o cultura. Pare che il canone appaia per la prima volta tra gli appassionati delle avventure di Sherlock Holmes, in modo da distinguere i lavori originali di Arthur Conan Doyle dagli adattamenti di questi e dai lavori di altri scrittori che usano gli stessi personaggi e ambientazioni.\nI due universi pi\u00f9 famosi in quanto a interesse e controversie sulla canonicit\u00e0 sono le due saghe fantascientifiche \"Star Trek\" (vedi canone di Star Trek) e \"Guerre stellari\". Si ricorda anche la serie \"Warcraft\", il cui canone \u00e8 spesso soggetto a cambiamenti, a volte anche profondi, all'uscita di ogni nuova opera.\nFanon.\nLa fan fiction non viene quasi mai considerata canonica. Tuttavia, certe idee possono diventare influenti o ampiamente accettate all'interno della comunit\u00e0 dei fan, che fanno riferimento a tali idee come \"fanon\", un portmanteau di \"fan\" e \"canon\".\nIl fanon \u00e8 una caratteristica comune nei grandi franchise e universi immaginari dove ci sono molte opere canoniche e non, come in quelli di \"Star Trek\" o \"Guerre stellari\"."}
{"id": "642795", "revid": "842", "url": "https://it.wikipedia.org/wiki?curid=642795", "title": "PC XT", "text": ""}
{"id": "642796", "revid": "1008732", "url": "https://it.wikipedia.org/wiki?curid=642796", "title": "Cleveland Abbe", "text": "Biografia.\nDiscendente di una ricca famiglia della citt\u00e0 di New York, dimostr\u00f2 fin da giovane una particolare attitudine per la matematica.\nA seguito della Guerra di secessione americana, Abbe ader\u00ec al movimento unionista del nord, trasferendosi successivamente a Cambridge, nel Massachusetts, dove divenne assistente di Benjamin Gould.\nDirettore dell'osservatorio di Cincinnati dal 1868 e docente di meteorologia all'Universit\u00e0 di Washington. Fu il fondatore e direttore della rete meteorologica statunitense, e ideatore di una teoria per la previsione del tempo.\nScrisse alcuni trattati di meteorologia.\nAlla sua morte, la salma venne inumata nel Rock Creek Cemetery."}
{"id": "642800", "revid": "22356", "url": "https://it.wikipedia.org/wiki?curid=642800", "title": "Uintatheriidae", "text": ""}
{"id": "642831", "revid": "2048534", "url": "https://it.wikipedia.org/wiki?curid=642831", "title": "Gorla (Milano)", "text": "Gorla (\"G\u00f2rla\" in dialetto locale, IPA: ) \u00e8 un quartiere di Milano, posto nella periferia nord-orientale della citt\u00e0, appartenente al Municipio 2.\nGorla \u00e8 tristemente ricordato per l'omonima strage che sconvolse il quartiere il 20 ottobre 1944 quando venne centrata dalle bombe alleate la scuola elementare \"Francesco Crispi\", sotto le cui macerie morirono 184 bambini e 19 adulti.\nGeografia.\nGorla si trova nella zona nord-orientale della citt\u00e0, lungo il viale della Villa di Monza (oggi viale Monza), realizzato nel XVIII secolo.\nIl quartiere \u00e8 attraversato dalla Martesana, il canale un tempo navigabile che portava l'acqua dall'Adda alla cerchia dei Navigli di Milano. Il percorso della Martesana era costellato di ville patrizie suburbane, di cui si possono vedere le tracce percorrendo la pista ciclabile che affianca il canale.\nOrigini del nome.\nRiconducibile probabilmente al latino \"gulula\", diminutivo di \"gula\", Gorla potrebbe essere interpretabile nel senso di \"anfratto\".\nStoria.\nGi\u00e0 centro rurale ricco di ville, Gorla fu raggiunto a fine '800 dallo sviluppo edilizio, divenendo area dedicata ad industrie e servizi, specialmente per i grandi opifici industriali che stavano sorgendo nelle immediate vicinanze nel comune di Precotto.\nPer secoli Gorla costitu\u00ec un piccolo comune autonomo di neppure un miglio quadrato, stretto tra Greco ad ovest, Precotto a nord, Crescenzago ad est e Turro a sud. Nel 1751 fece registrare 110 residenti, e solo uno in pi\u00f9 nel 1805. Un decreto di Napoleone del 1808 pose in essere la prima esperienza di unione con Milano, che tuttavia fu repentinamente cancellata dagli austriaci nel 1816 dopo il loro ritorno. Nel 1853 il villaggio aveva raggiunto le 279 anime, le 306 nel 1859 e le 391 nel 1861. Dal 1864 il comune assunse il nome di Gorla Primo per distinguerlo dalle omonime localit\u00e0 del varesotto (Gorla Maggiore e Gorla Minore) e del luganese (Gorla). L'influsso della rivoluzione industriale port\u00f2 il borgo a raddoppiare pi\u00f9 volte la propria popolazione, salita a quota 513 nel 1871, a 1389 nel 1901, e a 2661 nel 1911.\nNel 1920 il comune di Gorla Primo annesse il limitrofo comune di Precotto, cambiando il nome del municipio in Gorla-Precotto, al fine di evitare l'annessione a Milano come era invece successo a Turro, localit\u00e0 a cui Gorla era storicamente legata in ambito ecclesiastico.\nL'aggregazione, che coinvolse 6210 abitanti, si dimostr\u00f2 artificiosa: i due centri abitati erano tra loro separati, ma entrambi dipendevano sempre pi\u00f9 dalla vicina Milano. Gi\u00e0 il 23 dicembre 1923 quindi, Gorla-Precotto fu annessa alla citt\u00e0 milanese insieme ad altri dieci comuni..\nAlla fine degli anni '30, il territorio di Gorla viene scelto per ospitare in un'area fra il Viale Monza e il Parco di Villa Finzi la Fondazione Crespi-Morbio, nata con il proposito di costruire un quartiere per dare alloggio ad alcune delle famiglie pi\u00f9 numerose della citt\u00e0 di Milano, le cui spese furono sostenute dalla famiglia di imprenditori tessili milanesi Crespi..\nLa strage di Gorla.\nIl 20 ottobre 1944, durante la seconda guerra mondiale, il quartiere di Gorla fu oggetto di una sanguinosa azione di guerra aerea: un bombardiere statunitense, durante un'incursione diurna, sganci\u00f2 sull'abitato di Gorla le bombe destinate a colpire alcuni stabilimenti industriali. Le vittime, in gran parte civili, furono numerosissime, e uno degli ordigni colp\u00ec in pieno la scuola elementare. L'errore cost\u00f2 la vita di 184 bambini e 19 adulti.\nIl comune di Milano ha realizzato sull'area dove sorgeva la scuola un monumento alla memoria dei Piccoli Martiri, opera dello scultore Remo Brioschi. Nelle vicinanze, a memoria di tale tragedia, \u00e8 stato istituito il Museo della Pace.\nInfrastrutture e trasporti.\nIl quartiere di Gorla \u00e8 attraversato dal Viale Monza, la prima strada a collegare Milano con Monza, e in particolare con la Villa Reale. Questa strada, costruita nella prima met\u00e0 del XIX secolo, \u00e8 stata la principale strada che collegava le due citt\u00e0, fino all'apertura del viale Fulvio Testi.\nNel quartiere sono presenti due stazioni della linea M1 della metropolitana di Milano, Gorla e Turro; quest'ultima si trova lungo il confine tra il quartiere e Turro. Gorla \u00e8, inoltre, lambito a ovest dalla ferrovia Milano-Monza, la seconda linea ferroviaria costruita in Italia.\nVarie linee di autobus, gestite da ATM, collegano Gorla ai quartieri limitrofi. In passato, Gorla era interessato al passaggio della linea tranviaria Milano-Monza, smantellata negli anni sessanta a seguito dell'apertura della metropolitana."}
{"id": "642838", "revid": "121977981", "url": "https://it.wikipedia.org/wiki?curid=642838", "title": "Giacinto Morera", "text": "Biografia.\nNacque a Novara da Giacomo e da Vittoria Unico, in una famiglia di ricchi commercianti.\n&lt;br&gt;Iscritto nel 1875 alla \"Regia Scuola d\u2019applicazione per gli ingegneri\" di Torino, si laure\u00f2 in ingegneria civile nel 1878 e fu ammesso al quarto anno del corso di laurea in Matematiche pure dell\u2019Universit\u00e0 di Torino dove si laure\u00f2 nel 1879.\n&lt;br&gt;Comp\u00ec studi di perfezionamento a Pavia, Pisa, Lipsia e Berlino. \nNel 1886 vinse il concorso per la cattedra di Meccanica razionale e fu chiamato a insegnare questa disciplina nell\u2019Universit\u00e0 di Genova, dove insegn\u00f2 anche Fisica matematica, fu preside della Facolt\u00e0 di scienze matematiche fisiche e naturali e fu Rettore.\nDal 1900 fu docente di Meccanica all'Universit\u00e0 degli Studi di Torino, svilupp\u00f2 un teorema sulla teoria delle funzioni di variabile complessa, il Teorema di Morera.\nGli studi.\nSuoi sono i rilevanti contributi allo studio della Meccanica analitica e della Termodinamica, alla teoria delle funzioni armoniche e a quella delle funzioni a variabile complessa, allo studio teorico matematico dell\u2019elasticit\u00e0, alla teoria dell\u2019attrazione degli ellissoidi, allo studio della propagazione delle onde.\nMorera \u00e8 stato socio dell\u2019Accademia nazionale dei Lincei e dell\u2019Accademia delle Scienze di Torino."}
{"id": "642843", "revid": "729019", "url": "https://it.wikipedia.org/wiki?curid=642843", "title": "Taylorcraft Auster", "text": "Il Taylorcraft Auster era un aereo da osservazione e da collegamento prodotto dall'azienda britannica Taylorcraft Aeroplanes (England) Limited, succursale europea della Taylorcraft Aviation Corporation fondata nel 1936 negli Stati Uniti per la produzione di aerei civili. Da qui vennero prodotte le versioni militari dell'Auster assegnate alle forze aeree alleate, principalmente la Royal Air Force, durante la seconda guerra mondiale.\nStoria del progetto.\nL'Auster deriva dallo sviluppo di un progetto civile dell'azienda statunitense Taylorcraft, il Model B. Il Model B destinato all'esportazione in Gran Bretagna dovette essere ridisegnato per soddisfare le pi\u00f9 rigorose normative riguardanti l'aviazione civile britannica ed \u00e8 stato ridenominato \"Taylorcraft Plus C\". Con l'inizio della seconda guerra mondiale, l'azienda modific\u00f2 ulteriormente il progetto iniziale per trasformarlo in un aereo da osservazione, in terminologia militare \"Air Observation Post\" (AOP), per essere utilizzato dalle unit\u00e0 di artiglieria, le Royal Artillery, della British Army.\nLa versione Plus C venne rimotorizzata con il 4 cilindri in linea Blackburn Cirrus Minor I a cui venne assegnata la nuova denominazione \"Taylorcraft Plus D\".\nLa maggior parte dei modelli civili Plus C e D sono stati destinati al servizio nella Royal Air Force, i Plus C rimotorizzati con il Cirrus Minor I e ridesignati \"Plus C2\".\nIl primo \"Auster I\" fu l'undicesimo esemplare del \"Taylorcraft Plus C\" che venne consegnato all'Air Ministry per le valutazioni nel 1939. Le prove effettuate sul modello furono ritenute idonee per l'utilizzo proposto che determin\u00f2, nel 1941, dell'emissione di un ordine di fornitura di 100 esemplari.\nL\"Auster II\" fu una versione rimotorizzata con lo statunitense Lycoming O-290 da 130 hp (97 kW). A causa della carenza di disponibilit\u00e0 dei propulsori statunitensi la versione venne costruita in soli due esemplari e non avviata alla produzione in serie ma determin\u00f2 la creazione di una nuova versione, l\"Auster III\", la quale differiva dall'Auster I solo per la motorizzazione adottata, il britannico de Havilland Gipsy Major da 130 hp (97 kW). Il successivo sviluppo port\u00f2 all\"Auster IV\" caratterizzato da una cabina di pilotaggio dalle dimensioni leggermente superiori che consentiva l'adozione di un terzo posto a sedere e che adottava la motorizione Lycoming 0-290. La versione di maggiore produzione fu l'ultima, l\"Auster V\", che differiva dal precedente Auster IV per l'adozione di apparecchiature per il volo strumentale, modifiche ai flap e blindatura removibile, fissa solo per il posto di pilotaggio.\nNel periodo postbellico l'Auster Mark V venne utilizzato come base per lo sviluppo del nuovo Auster J1 Autocrat progettato per il mercato civile. L'azienda britannica modific\u00f2 il proprio nome in Auster Aircraft Limited e cominci\u00f2 a realizzare velivoli di propria progettazione rescindendo il contratto di produzione su licenza con la Taylorcraft.\nAlcuni modelli ad uso militare forniti nel periodo postbellico furono gli Auster AOP6, l'addestratore Auster T7, e l'Auster AOP9.\nImpiego operativo.\nGli Auster Mark IV e V vennero consegnati ai reparti Royal Air Force (RAF) Air Observation Post (AOP) Squadrons. Quattro di questi (No. 651, 654, 655 e No. 657) operarono dal 1943 in Nordafrica ed Italia, per essere aggregati dal 1944 al No.663 Polish squadron. Altri sette Squadroni (No. 652, 653, 658, 659, 660, 661 e No. 662) li utilizzarono dal D-Day in Francia e successivamente nei Paesi Bassi. I No. 664 Squadron RCAF, No. 665 Squadron RCAF, e No. 666 Squadron RCAF furono equipaggiati con gli Auster Mk. IV e V, istruiti in Inghilterra presso la base RAF Andover tra la fine del 1944 e l'inizio del 1945. \nDiversi AOP squadrons vennero rifondati all'interno della Royal Auxiliary Air Force nel 1949 e ed alcuni di questi operarono come reparti AOP.V almeno fino al 1950.\nI compiti di osservazione aerea, anti insurrezione ed evacuazione in caso di calamit\u00e0 svolti dagli Auster e da simili velivoli leggeri sono stati generalmente presi in carico da elicotteri leggeri dalla met\u00e0 degli anni sessanta."}
{"id": "642844", "revid": "7", "url": "https://it.wikipedia.org/wiki?curid=642844", "title": "Floricultura", "text": ""}
{"id": "642848", "revid": "80339", "url": "https://it.wikipedia.org/wiki?curid=642848", "title": "Oblast' di Mosca", "text": "La oblast' di Mosca (, \"Moskovskaja oblast\u00b4\" oppure \"\u041f\u043e\u0434\u043c\u043e\u0441\u043a\u043e\u0432\u044c\u0435\", \"Podmoskov'e\") \u00e8 una delle oblast' della Russia.\nLa \"oblast\"', che non comprende nel proprio territorio la citt\u00e0 di Mosca, \u00e8 la pi\u00f9 popolosa della Russia avendo pi\u00f9 di 7 milioni di abitanti (esclusa la citt\u00e0) ma \u00e8 uno dei pi\u00f9 piccoli con una superficie di .\nIstituita nel 1929, questa oblast' \u00e8 tra le pi\u00f9 industrializzate della Russia; infatti nel suo territorio esistono numerose industrie chimiche, metallurgiche, meccaniche, alimentari e di raffinazione.\nGeografia fisica.\nL\"oblast\" moscovita si estende nella parte centro-occidentale della Russia europea; il suo territorio ha la forma di un grossolano rettangolo allungato in direzione nordovest-sudest.\nL\"oblast\" di Mosca confina con altre sette unit\u00e0 amministrative russe.\nTerritorio e idrografia.\nIl territorio \u00e8 costituito per la maggior parte da pianure leggermente ondulate nella sezione occidentale e settentrionale, dove si individuano le groppe collinari moreniche delle alture di Mosca e delle alture di Klin e Dmitrov, di origine glaciale; le quote massime raggiunte sono intorno ai 300 metri s.l.m. In tutta la parte orientale della \"oblast\" si aprono invece le vaste aree pianeggianti della Me\u0161\u010d\u00ebra di Mosca, con una quota media variabile fra i 120 e i 150 metri s.l.m.; il drenaggio delle acque superficiali risulta in molti punti difficile portando alla formazione di estese paludi.\nL'intero territorio appartiene al bacino idrografico del Volga, sia direttamente (come i fiumi del nord della \"oblast\" (Dubna, \u0160o\u0161a con il suo affluente Lama) che, soprattutto, tramite il fiume Oka. Appartiene al bacino idrografico di quest'ultima la Moscova, il fiume pi\u00f9 rilevante della \"oblast\" e suo principale asse idrografico, che nasce all'estremit\u00e0 occidentale e percorre in senso ovest-est la gran parte del territorio fino a sfociare nella Oka presso Kolomna. Altri tributari di una certa rilevanza della Oka sono la Protva, la Lopasnja, la Nara, l'Os\u00ebtr.\nClima e vegetazione.\nLa \"oblast\" di Mosca, estesa nella zona centroccidentale del bassopiano sarmatico, ne rispecchia in pieno le caratteristiche climatiche. Gli inverni sono freddi ma non eccessivamente, caratterizzati dalla frequente alternanza fra masse d'aria orientali siberiane (portate dall'anticiclone russo-siberiano), portatrici di tempo molto freddo e tendenzialmente secco e masse d'aria occidentale, di origine atlantica, che portano tempo umido ma molto pi\u00f9 mite (portando addirittura precipitazioni piovose). Le estati sono invece generalmente moderatamente calde e umide, anche se possono verificarsi intense ondate di caldo quando si instaurano condizioni bariche che favoriscono l'afflusso di aria calda e secca sudorientale.\nLe temperature medie di gennaio, il mese pi\u00f9 freddo, oscillano dai delle zone occidentali ai dei distretti orientali; luglio, il mese generalmente pi\u00f9 caldo, vede temperature medie oscillanti rispettivamente dai ai . Le temperature possono manifestare per\u00f2 estremi ben maggiori: il massimo assoluto a Mosca \u00e8 di , registrato nel luglio 2010, mentre il minimo assoluto (risalente al gennaio 1940) \u00e8 di ; temperature minime ancora pi\u00f9 basse (fino a ) possono interessare la \"oblast\" in caso di prolungate e intense avvezioni orientali.\nLa \"oblast\" di Mosca si trova lungo la linea di confine fra i biomi della foresta di conifere nordica (che caratterizza la sezione settentrionale) e della foresta temperata costituita da latifoglie decidue (che, generalmente miste a conifere, coprono rilevanti estensioni di territorio nella sezione meridionale).\nGeografia umana.\nIl territorio della \"oblast\" \u00e8 il pi\u00f9 antropizzato dell'intera Russia; anche escludendo il territorio della citt\u00e0 di Mosca, la densit\u00e0 media \u00e8 elevatissima nel panorama russo (ben superiore ai ) anche se permangono zone di densit\u00e0 medio/bassa al di fuori della vasta area metropolitana della capitale.\nMolte e di una certa importanza sono le citt\u00e0 comprese in questa \"oblast\". Per la maggior parte, le grosse citt\u00e0 formano una specie di corona negli immediati dintorni di Mosca; fra queste, le maggiori sono Bala\u0161icha, Chimki, Ljubercy, Myti\u0161\u010di, Podol'sk, Zelenograd (che costituisce un distretto enclave di Mosca) e \u017dukovskij. Di dimensioni rilevanti, ma non immediatamente adiacenti a Mosca sono le citt\u00e0 di \u0116lektrostal', Orechovo-Zuevo, Kolomna, Serpuchov, Sergiev Posad, Noginsk, Voskresensk, Klin.\nGeografia antropica.\nSuddivisioni amministrative.\n\"Rajon\".\nLa \"oblast\" di Mosca comprende 38 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"):\nCitt\u00e0.\nI centri abitati della \"oblast\" che hanno lo \"status\" di citt\u00e0 (\"gorod\") sono 80 (in grassetto le citt\u00e0 sotto la diretta giurisdizione della \"oblast\"):\nInsediamenti di tipo urbano.\nI centri urbani con status di insediamento di tipo urbano sono invece 72 (in grassetto gli insediamenti di tipo urbano sotto la diretta giurisdizione della \"oblast\", che costituiscono una divisione amministrativa di secondo livello):"}
{"id": "642851", "revid": "228587", "url": "https://it.wikipedia.org/wiki?curid=642851", "title": "Effetto", "text": ""}
{"id": "642857", "revid": "113630178", "url": "https://it.wikipedia.org/wiki?curid=642857", "title": "Energia del vuoto", "text": "L'energia del vuoto \u00e8 una quantit\u00e0 di energia presente ovunque nello spazio anche quando privo di materia, il che rende lo spazio vuoto non completamente vuoto.\nQuesta energia \u00e8 legata alle fluttuazioni quantistiche, che determinano la continua fugace comparsa e annichilazione di particelle e antiparticelle. L'esistenza di un vuoto privo di energia comporterebbe l'annullamento simultaneo della posizione e della velocit\u00e0 di una particella, contraddicendo il principio d'indeterminazione. L'energia del vuoto pu\u00f2 avere effetti misurabili, tra cui l'emissione spontanea di luce o raggi gamma, l'effetto Casimir e il Lamb shift. Si ipotizza inoltre che abbia conseguenze su scala cosmologica, fornendo una spiegazione dell'energia oscura.\nIl corrente limite superiore di densit\u00e0 misurato per l'energia del vuoto \u00e8 , mentre la predizione del modello standard della cosmologia \u00e8 di un valore di oltre cento ordini di grandezza pi\u00f9 elevato, costituendo un problema per la teoria.\nL'energia del vuoto nelle teorie delle particelle elementari.\nLa teoria quantistica dei campi, che descrive le interazioni fra le particelle elementari in termini di campo, contribuisce alla dimostrazione dell'esistenza di questa energia identificandola con l'energia di punto zero. Un esempio \u00e8 l'effetto Casimir: due piastre metalliche vicine sono sottoposte ad una leggera forza di attrazione dovuta al fatto che l'energia del vuoto \u00e8 inferiore nello spazio fra le piastre rispetto a quella all'esterno.\nPoich\u00e9 l'energia potenziale \u00e8 definita a meno di una costante additiva arbitraria, il valore dell'energia del vuoto potrebbe essere considerato non importante. Questa importanza nasce se si considera anche la forza di gravit\u00e0, determinando conseguenze sull'espansione dell'universo (v. paragrafo successivo).\nLa quantit\u00e0 di energia del vuoto pu\u00f2 essere descritta come un conteggio delle particelle virtuali che nel vuoto sono generate e distrutte (fluttuazioni del vuoto).\nEffetti su scala cosmologica.\nAlla fine del 1998 si cap\u00ec, studiando pi\u00f9 di 40 supernovae, che la velocit\u00e0 di espansione dell'universo non rallenta, bens\u00ec accelera sensibilmente. Fino ad allora si era ipotizzato che l'universo, a causa della forza gravitazionale, stesse gradualmente rallentando dopo il Big bang, eventualmente per poi fermarsi e regredire verso un big crunch. Al contrario, studiando la luce di queste supernove si pot\u00e9 vedere come la loro distanza risultasse del 10-15% superiore a quella attesa. L'universo \u00e8 dunque in accelerazione e la spiegazione pi\u00f9 accettata di tale fenomeno risiede nell'energia del vuoto.\nL'energia del vuoto ha una pressione negativa equivalente alla sua densit\u00e0 e la ragione di ci\u00f2 pu\u00f2 essere individuata nella termodinamica classica. Il lavoro prodotto da un cambiamento di volume formula_1 \u00e8 uguale a formula_2, dove formula_3 \u00e8 la pressione. Ma la quantit\u00e0 di energia in un contenitore vuoto aumenta all'aumentare del volume (e quindi formula_1 \u00e8 positivo) in quanto l'energia \u00e8 uguale a formula_5, dove formula_6 \u00e8 la densit\u00e0 dell'energia del vuoto. Quindi formula_3 \u00e8 negativo ed infatti formula_8. In conclusione, mentre la densit\u00e0 di energia del vuoto e la conseguente pressione negativa rimangono costanti durante l'espansione, contemporaneamente la densit\u00e0 di energia della materia, cio\u00e8 l'attrazione gravitazionale, si riduce e questo determina l'accelerazione dell'espansione. L'energia del vuoto, indicata con la lettera greca formula_9 (Lambda, da cui il modello Lambda-CDM o modello standard della cosmologia), assumer\u00e0 pertanto il ruolo di costante cosmologica positiva antigravitazionale. Essa \u00e8 stimata dell'ordine di 10\u221229 g/cm3 o di 10\u2212123 in unit\u00e0 di Planck.\nDinamica dei buchi neri.\nIl concetto di energia del vuoto implica che le fluttuazioni del vuoto sono sempre generate da un accoppiamento particella-antiparticella. Il fisico Stephen Hawking ha supposto che la creazione di queste particelle nei pressi di un buco nero ne comporti una sorta di \"evaporazione\". L'energia netta dell'universo rimane pari a zero se questi accoppiamenti sono distrutti entro il tempo di Planck. Se prima di questo annichilimento una delle due particelle \u00e8 attratta dal buco nero, l'altra \u00e8 irradiata nello spazio. Tale perdita si accumula e, nel tempo, potrebbe portare alla scomparsa del buco nero. La durata di tale processo dipende dalle dimensioni del buco nero, ma si \u00e8 calcolato che sarebbero necessari formula_10 anni perch\u00e9 un buco nero delle dimensioni del Sole si distrugga per \"evaporazione\".\nSecondo Wilczek.\nNel suo trattato \"La leggerezza dell\u2019essere\" Frank Wilczek, premio Nobel per la Fisica nel 2004, affronta a fondo il problema della vera natura della materia e demolisce i concetti precedenti dello spazio vuoto. Lo scienziato statunitense afferma:\n\"Ci\u00f2 che noi percepiamo come spazio vuoto \u00e8 un mezzo potente la cui attivit\u00e0 modella il mondo\".\n\"lo spazio ed il tempo sono riempiti da un ingrediente primario che brulica di attivit\u00e0 quantistica; l\u2019ingrediente primario contiene anche componenti durevoli. Ci\u00f2 fa dell\u2019universo un superconduttore multicolore multistrato.\"\n\"L\u2019ingrediente primario della realt\u00e0 contiene un campo metrico che d\u00e0 rigidit\u00e0 allo spazio tempo e crea la gravit\u00e0.\"\n\"L\u2019ingrediente primario della realt\u00e0 ha un peso e la sua densit\u00e0 \u00e8 universale.\"\nTutto ci\u00f2 per Wilczek costituisce un qualcosa che non \u00e8 il nulla e che chiama \u201cgriglia\". Secondo lo studioso nello spazio si verifica una reazione sorprendente: nulla = quark + antiquark + energia, quindi \"\"lo spazio vuoto \u00e8 un ambiente esplosivo pronto a deflagrare con coppie di quark e antiquark\"\u201d"}
{"id": "642863", "revid": "599", "url": "https://it.wikipedia.org/wiki?curid=642863", "title": "Joannes Buridanus", "text": ""}
{"id": "642864", "revid": "125305730", "url": "https://it.wikipedia.org/wiki?curid=642864", "title": "Itala (azienda)", "text": "La Itala \u00e8 stata una casa automobilistica torinese, attiva dal 1903 al 1934.\nA lungo \u00e8 stata la seconda fabbrica italiana per volume produttivo, le cui vetture sono state esportate in tutto il mondo, avendo nella clientela i nomi di capi di Stato e di importanti personalit\u00e0 dell'epoca.\nStoria.\nL'azienda venne fondata sul finire nel 1903 a Torino, con sede in una piccola officina di via degli Artisti, per iniziativa di Matteo Ceirano, sotto la ragione sociale Ceirano Matteo &amp; C. Vetture Marca Itala. La societ\u00e0 in accomandita era partecipata da Gaetano Grosso Campana, Angelo Moriondo, Leone Fubini, Guido Bigio e Giovanni Carenzi. Gi\u00e0 nelle prime settimane l'azienda si trasfer\u00ec in un fabbricato di via Petrarca, sulla riva sinistra del Po, assai vicino al quasi coevo stabilimento FIAT di corso Dante.\nDato il grande prestigio dei fondatori - confortato dagli immediati successi dei primi modelli \"16 HP\" e \"24 HP\", con il quale lo stesso Ceirano vinse la gara in salita \"Susa-Moncenisio\" del 1904 nella categoria \"vetture leggiere\" - la Marca Itala ebbe subito buona fama, attirando nuovi investimenti che portarono al consistente aumento del capitale sociale di L.1.750.000, per la pi\u00f9 parte versato da un gruppo di finanziatori genovesi facenti capo al Banco di Liguria.\nIl nuovo assetto azionario port\u00f2 l'azienda sotto il controllo della cordata genovese, guidata dal banchiere Giovanni Battista Figari, proprietario dellEridania Zuccheri\", e dell'armatore Luigi Parodi. Nel novembre 1904 il nuovo consiglio direttivo, autoritariamente gestito da Figari, soprannominato \"u padreternu\", decise di cambiare la denominazione aziendale in Itala Fabbrica Automobili\"' e di nominare direttore generale il pilota e progettista busallese Bigio. Altra decisione importante fu quella di realizzare una nuova e moderna sede produttiva. La fabbrica primigenia di via Petrarca era un opificio di modeste dimensioni, poco adatto alla produzione industriale che i nuovi proprietari intendevano intraprendere. Grazie alla grande disponibilit\u00e0 economica conferita all'azienda dall'ingente aumento di capitale, si decise di costruire un nuovo e moderno stabilimento a Orbassano. In effetti, l'andamento industriale lasciava ben sperare in lucrosi affari, dato che la produzione italiana di autovetture era fortemente aumentata, passando dalle 1.308 unit\u00e0 del 1903 alle 3.080 unit\u00e0 del 1904. Gran parte dei veicoli venivano esportati, giacch\u00e9 le autovetture circolanti in Italia nel 1904 erano solamente 2.072.\nLa progettazione venne affidata al giovane ingegnere Alberto Balloco, assunto da Matteo Ceirano gi\u00e0 alla \"Fratelli Ceirano\", che si dimostr\u00f2 degno del compito assegnatogli. Sviluppando i primi modelli \"16 HP\" e \"24 HP\", ideati sotto la guida di Ceirano, durante i mesi occorrenti alla realizzazione della nuova fabbrica, Balloco progett\u00f2 e realizz\u00f2 i modelli commerciali \"18 HP\" e \"50 HP\", oltre al modello da competizione \"100 HP\", dotata di propulsore quadricilindrico a corsa corta di 14.759 cm\u00b3, con valvole di aspirazione in testa e di scarico laterali, che sviluppava una potenza di 110 CV.\nCon tre vetture \"100 HP\", guidate da Fabry, Ceirano e Raggio la Itala si schier\u00f2 alla partenza della Settimana Automobilistica di Brescia del settembre 1905, ottenendo risultati strabilianti. La neonata Itala conquist\u00f2, infatti, la Coppa Salemi con Fabry, la Coppa d'Italia con Ceirano e la prestigiosa Coppa Florio con Raggio, battendo il nutrito schieramento di macchine e piloti nazionali e stranieri, compreso lo squadrone delle FIAT 120 HP, pilotate da Lancia, Cagno e Nazzaro che in quell'anno aveva mietute numerose vittorie in Italia e all'estero.\nNonostante il buon avvio commerciale e gli allori ottenuti, con il passare dei mesi Matteo Ceirano assumeva un atteggiamento sempre pi\u00f9 distaccato. La perdita del controllo aziendale e il piglio autoritario di \"u padreternu\" furono probabilmente i motivi che spinsero Ceirano a ritirarsi dalla societ\u00e0 alla fine del 1905 per dare vita, poco dopo, alla SPA.\nDebutt\u00f2 nel 1906 alla Targa Florio, aggiudicandosi la vittoria. In relazione alla qualit\u00e0 della sua produzione, a buon diritto, \u00e8 tuttora ritenuta nel campo del collezionismo internazionale una marca con forte connotazione sportiva.\nNel 1907 il principe Scipione Borghese con il pilota/meccanico Ettore Guizzardi e il passeggero giornalista Luigi Barzini senior, inviato speciale del \"Corriere Della Sera\", prese parte con il modello 35/45 HP al Raid internazionale Pechino-Parigi e lo vinse con grande vantaggio su tutti gli altri concorrenti. Dell'avventura Luigi Barzini scrisse il diario nel libro , che venne tradotto in pi\u00f9 lingue e diffuse la fama del marchio in tutto il mondo.\nDopo il raid, l'Itala 35/45 HP venne conservata presso i depositi dell'azienda e donata nel dicembre del 1933 a Carlo Biscaretti di Ruffia, come uno dei primi esemplari della collezione da lui costituita per il Museo Nazionale dell'Automobile di Torino. La vettura venne restaurata per la rievocazione del raid del 1989 e in seguito messa nuovamente in moto per la celebrazione dei cent'anni dalla storica impresa nel 2007, con la spedizione italiana Overland. Questa leggendaria Itala continua ancora oggi a essere ammirata dai numerosi visitatori del MAUTO - Museo Nazionale dell'Automobile di Torino.\nNel 1908 la contessa Lucy Christalnigg, pilota di automobili, vinse il Wanderpreis della Carinzia al volante di una Itala. La contessa poi fu la prima vittima sul fronte dell'Isonzo, uccisa per errore mentre era al volante - probabilmente della stessa macchina.\nDurante la prima guerra mondiale, dal 1917, la fabbrica dedic\u00f2 l'intera attivit\u00e0 alla produzione di motori su licenza Hispano-Suiza per l'aeronautica. Lo stato prefallimentare inizi\u00f2 con una fornitura di 3.000 autocarri che l'esercito drasticamente ridusse a poche centinaia poich\u00e9 la guerra stava per finire: inoltre il Governo italiano pag\u00f2 il dovuto all'azienda solo con molte rate quindi in un lungo periodo. La crisi continu\u00f2 con la gestione parastatale a partire dal 1925 poich\u00e9 il Governo italiano fu incapace di ratificare un importante accordo con la Polonia che necessitava di una notevole fornitura di vetture e veicoli industriali: quell'accordo certo avrebbe consentito all'Itala un cospicuo rifinanziamento.\nL'impresa prosegu\u00ec nello sviluppo automobilistico fino all'anno 1929, quando, per motivi finanziari, si fuse con le Officine Metallurgiche e Meccaniche di Tortona, assumendo la nuova ragione sociale Itala S.A.. La societ\u00e0 venne messa in liquidazione nel 1931 e infine chiuse nel 1934 sotto il nuovo nome di Itala SACA, organizzata per completare e vendere le rimanenze di produzione."}
{"id": "642868", "revid": "92723", "url": "https://it.wikipedia.org/wiki?curid=642868", "title": "Giulio Iasolino", "text": "Fu autore del primo trattato di idrologia medica, nel quale dimostra come in epoca antica i bagni termali di Ischia fossero celebratissimi: descrive i bagni, i sudatori e le arene calde e cataloga le acque termali dell'Isola d'Ischia.\nVita.\nDiverse sono le citt\u00e0 da lui e da altri citate che avrebbero potuto dare i natali a Giulio Iasolino. Tuttavia possiamo trovare pi\u00f9 volte indicata Monteleone Calabro, l'antica colonia greca Hipponium e l'odierna Vibo Valentia, come luogo di nascita, che dista solo quattro chilometri dal mare del Golfo di Sant' Eufemia. Iasolino nacque da Mario Iasolino e Lucrezia Calfuna, discendenti da un'antica famiglia di Monteleone. Si raccontava che prima che lui nascesse ci fu una carestia cos\u00ec terribile nel suo paese natale che una donna divor\u00f2 suo figlio e che i suoi antenati aprirono i loro granai per aiutare la popolazione a superare questa carestia. Questo nobile gesto, secondo un antico manoscritto, \u00e8 ricordato su un'iscrizione su una delle porte della citt\u00e0. La lapide esiste ancora oggi, ma \u00e8 cos\u00ec levigata dal tempo che risulta difficile decifrarla. Sui frammenti ritrovati di questa lapide si pot\u00e9 interpretare:\n\"...]o Iyezzo/lino [in tempo/ d]i una fame/crudel[issima che la/ madre] fe de li s[oi] neona[ti]...\"\nNon si sa di preciso quando la famiglia si estinse, ma ad oggi ne \u00e8 sparita ogni traccia a Monteleone. \nNon sappiamo con certezza quanti furono i suoi fratelli; sappiamo ne ebbe almeno due, uno dei quali, Vespasiano, era tenuto in gran conto sia a Monteleone che a Napoli.\nEgli si dedic\u00f2 agli studi in et\u00e0 giovanile. Dapprima si ciment\u00f2 negli studi letterari per poi prediligere, presumibilmente attorno ai 18 anni, la passione per le scienze naturali e la medicina. Quest'ultima in particolare lo spinse ad intraprendere i primi studi di medicina prima in Sicilia, presso l'Universit\u00e0 di Messina, e successivamente a Napoli, dove fu allievo di Gianfilippo Ingrassia, professore di anatomia e medicina pratica, che insegn\u00f2 a Napoli fino al 1556, quando decise di tornare in Sicilia, nel suo paese natale. Nonostante le ripetute sollecitazioni rivolte all'Ingrassia a riprendere la cattedra di Anatomia presso l'Universit\u00e0 di Napoli, egli non vi fece ritorno e indic\u00f2 il suo allievo Iasolino come suo possibile successore. Iasolino occup\u00f2 la cattedra di Anatomia presumibilmente nel 1563.\nProfessore universitario e medico presso l'ospedale degli Incurabili, dove comp\u00ec numerose sezioni, in pochi anni Iasolino si accredit\u00f2 come uno dei pi\u00f9 rispettabili ed eminenti membri del mondo medico napoletano, al punto da essere chiamato in veste di perito a stabilire la sanit\u00e0 mentale di Tommaso Campanella, rinchiuso in carcere per la congiura contro gli spagnoli in Calabria. \nNello stesso periodo intrattenne corrispondenza con moltissimi letterati e scienziati, tra i quali Giovanni Faber, botanico nativo di Bamberga, insegnante alla Sapienza di Roma e membro fondatore dell'Accademia dei Lincei. Fu medico di fiducia di numerosi nobili napoletani, tra cui Donna Geronima Colonna, duchessa di Monteleone, che fece restaurare a proprie spese il Bagno del Gurgitiello a Ischia, avendo ottenuto con quelle acque la guarigione, alla quale n\u00e9 le acque del Cantariello n\u00e9 i pi\u00f9 rinomati bagni di Pozzuoli avevano giovato.\nTra i suoi pazienti vi era anche Fra Andrea Avellino, religioso appartenente al convento dei Chierici Regolari di San Paolo Maggiore, dove lo Iasolino soleva recarsi a far visita. Il 13 novembre del 1608, tre giorni dopo la morte di Fra Andrea Avellino, egli si rec\u00f2 al convento, ignaro dell'accaduto, con il suo allievo prediletto Marco Aurelio Severino. I monaci lo condussero a visitare la salma ed egli, con immensa sorpresa, la trov\u00f2 rosea come se fosse in vita e non scorse nessun segno tipico della morte avvenuta: gli occhi erano ancora umidi e le giunture del braccio ancora pieghevoli. Con un paio di forbici fece tre incisioni sull'orecchio e con sommo stupore non vide scorrere da queste ferite siero, bens\u00ec sangue rosso e fluido. I monaci raccolsero il sangue in alcune ampolle e, anche dopo un anno dal decesso, si pot\u00e9 constatare che il corpo non era ancora in decomposizione e che scuotendo le ampolline il sangue era rimasto fluido. Tutto ci\u00f2 egli lo afferm\u00f2 sotto giuramento il 15 aprile del 1614 in occasione del processo di canonizzazione di Fra Andrea Avellino, dove afferm\u00f2 di non aver mai visto niente di simile nel corso della sua carriera professionale e durante le copiose dissezioni di cadaveri da lui effettuate.\nDobbiamo supporre che gli ultimi anni della vita di Iasolino diventarono sempre pi\u00f9 solitari. Con molta probabilit\u00e0 sia lui che il fratello Vespasiano rimasero scapoli, tanto che dopo la morte di quest'ultimo, lo Iasolino rimase solo, senza parenti vicini. Il fatto che fu Vespasiano a provvedere nel suo testamento ad una tomba comune, ci d\u00e0 la conferma che Giulio Iasolino non abbia avuto n\u00e9 moglie, n\u00e9 figli che avrebbero potuto occuparsi di una degna sepoltura.\nMor\u00ec nel 1622.\nL'uomo Iasolino.\nCome si \u00e8 sopra accennato, egli si spense pacificamente di vecchiaia all'et\u00e0 di 84 anni, nel 1622 e fu sepolto nella Basilica di Santa Chiara in una bella cappella gentilizia, entrando per il portale principale a sinistra, vicino al pilastro che portava l'affresco trecentesco di tipo senese della Madonna delle Grazie.\nCi vollero dodici anni finch\u00e9 si pose una lapide e finch\u00e9 vi si collocassero anche i resti mortali del fratello Vespasiano, come da lui desiderato secondo le sue ultime volont\u00e0.\nIl testo dell'epigrafe comune dei due fratelli \u00e8 dovuto al gesuita Giovan Battista Orso, definito \"miracolo de'latini oratori\", un maestro nell'arte di inventare dei testi per lapidi commemorative.\nEcco il testo della duplice iscrizione:\n\"Geminis vit\u00e6 hominum indigentiis\"\n\"Gemini, pro se quisque, consuluere Fratres\"\n\"Aevo salubriter producendo Iulius\"\n\"Otio, fortunisque fruendis,\"\n\"I.V. Consultus, consultorque magni nominis\"\n\"Columen pietatis\"\n\"Vespasianus Iasolinus:\"\n\"Hausta e civilis sapienti\u00e6 oraculis,\"\n\"Vultuque dictisque factisque\"\n\"Expressa, defensa, probata aequitate\"\n\"Ad an.usque aet. LXX S. H. CI\u05dbI\u05dbCXX.\"\n\"Iulius Iasolinus Hipponiata\"\n\"Seculi Epidaurus sui:\"\n\"Molli manu ferrum retundere instantis Fati,\"\n\"Et arte P\u00e6onia,\"\n\"Fines producere mortalis \u00e6vi potens,\"\n\"Suique potens, Viduatis ope, ope fovens gratuita:\"\n\"Nec sibi nec nomini metuens suo,\"\n\"Vespasiani Fratris testamento,\"\n\"Hic commendatur lapide Posteris\"\n\"An. sal. hum. CI\u05dbI\u05dbC XXXV\"\nEcco qui riportata la traduzione:\n\"A due bisognosi gemelli della vita umana soccorsero,\"\n\"Ciascuno a suo modo, due fratelli gemelli;\"\n\"Giulio allungando in salute la vita:\"\n\"giureconsulto e consigliere di gran nome,\"\n\"e culmine di piet\u00e0, Vespasiano Iasolino,\"\n\"con giustizia attinta dagli oracoli della sapienza civile,\"\n\"espressa difesa provata dal volto, dai discorsi, dalle azioni,\"\n\"Fino all'et\u00e0 di 70 anni Nell'Anno della Salute 1620.\"\n\"Giulio Iasolino di Hipponium,\"\n\"Epidauro del secolo suo, \"\n\"capace di ottundere con mano soave il ferro del Fato imminente\"\n\"e di allontanare con arte peonia i confini dell'et\u00e0 umana;\"\n\"signore di s\u00e9, di vita innocente, superiore all'oro, benigno di gratuito aiuto a chi di ogni aiuto era privo,\"\n\"senza timore n\u00e9 per se, n\u00e9 per il suo nome,\"\n\"per testamento del fratello Vespasiano, \"\n\"\u00e8 raccomandato ai posteri da questa pietra.\"\n\"Nell'Anno di Salute 1635.\"\nQuest'epigrafe, ed il modo come parlano di lui i contemporanei, ci permette di dedurre che lo Iasolino era un uomo veramente buono, interamente dedito al suo compito di sanare e di aiutare, caritatevole fino all'eccesso. Non conosceva avidit\u00e0 ed ambizione, il suo concetto dell'etica professionale era altissimo. In ci\u00f2 il suo grande maestro Ingrassia gli rimase per tutta la vita modello luminoso. Sono per lui un orrore i suoi numerosi colleghi \"che hanno con l'ignoranza congiunta la superbia\", e pensano in primo luogo al lucro e alla gloria. Per lo Iasolino la salute dell'ammalato sta sopra tutto. Egli infatti consiglia al medico curante di seguire l'opinione dei colleghi che \u00e8 risultata, dopo un consulto, essere meglio fondata. I veri medici sono per lui quelli \"che servono per carit\u00e0 cristiana e,che il fine loro sia l'honor di Dio, e l'utile del Prossimo, e non il vano lucro.\" Perci\u00f2 non ha mai pensato di tacere i risultati delle sue osservazioni: il suo sapere sulle straordinarie propriet\u00e0 curative dei bagni d'Ischia appartiene all'utilit\u00e0 pubblica.\nEgli afferma:\n\"Io per fare cosa grata agli huomini da bene, e, che meritano, alli quali si devono ancora cose maggiori, e migliori di queste mie prove, et esperienze, voglio qui manifestarle, perch\u00e9 vadano in pubblico, et in luce sicurissimamente\".\nE il Baccio conferma questa sua ampiezza di vedute quando scrive nella sua dedica che l'autore avrebbe scritto il suo libro non per ambizione, \"m\u00e0 a un fine laudabile e Christiano per amplificare la notizia delle cose et a comune utilit\u00e0.\"\nL'aiutare e curare rappresentavano i sommi comandamenti della sua professione: egli pensava ben poco ai beni di questo mondo.\n\u00c8 evidente che un uomo simile non tramandava ai suoi alunni esclusivamente gli argomenti \"aridi\" della materia medica, ma cercava contemporaneamente di infondere in questi giovani il suo alto concetto del vero medico: emblematica \u00e8 l'abitudine dei suoi alunni di prendere la comunione insieme al maestro durante i giorni festivi.\nLa moralit\u00e0 di Giulio Iasolino ebbe le sue radici in una profonda religiosit\u00e0, ed \u00e8 molto significatovo che il suo De rimedi inizi con un passo di Platone, il quale dice che ci sono due tipi di uomini: quelli che vivono in Dio e quelli che vivono lontani da Dio, gli uni beatissimi, gli altri ricchi di miseria.\nOpere.\nI trattati di anatomia.\nIasolino diede alle stampe tre trattati di anatomia umana, editi a Napoli presso l'editore Orazio Silvano:\nQueste opere di anatomia non resistettero per\u00f2 al tempo ed alle critiche, iniziate, seppur in modo equilibrato e rispettoso, da Marco Aurelio Severino, suo allievo e successore alla cattedra di Patologia di Napoli.\nIl \"De' rimedi\".\nSorte diversa tocc\u00f2 invece alla sua opera pi\u00f9 significativa, considerata ad oggi il pi\u00f9 antico e completo trattato di idrologia medica: il \"De' rimedi naturali che sono nell'isola Pithaecusa, hoggi detta Ischia\", dedicata a Geronima Colonna. Fu infatti proprio quest'ultima a sollecitare la traduzione della sua opera dalla lingua Latina, in cui era stato steso il suo manoscritto, a quella italiana pi\u00f9 comprensibile a tutti.\nL'opera consta di due volumi:\nNell'opera non \u00e8 trascurato neppure l'aspetto decorativo e ornamentale del corpo, specialmente per rendere bella la pelle e levarne tutte le macchie. Essa fu pubblicata per la prima volta a Napoli nel 1588 da Giuseppe Cacchi, dopo ben quattordici anni di lavoro assiduo; in realt\u00e0 Iasolino aveva completato un manoscritto in latino sull'isola e le sue sorgenti gi\u00e0 nel 1582, ma le sue nobili pazienti lo indussero a pubblicarlo in lingua italiana, per cui passarono altri sei anni prima che l'opera vedesse la luce, dopo essere stata purgata dalle questioni estremamente tecniche ed integrata con nuovi capitoli riguardanti la descrizione topografica dell'isola e con questioni di carattere generale.\nNel 1586 l'incisore romano Mario Cartaro mise a punto la \"Carta dell'Isola D'Ischia\", una delle prime cartine geografiche dell'isola, sulle precise indicazioni fornitegli da Iasolino.\nFortuna del \"De' rimedi\".\nPrimo libro che tratti solo dell'isola d'Ischia, il De' rimedi ebbe grande fortuna anche dopo la morte dell'autore: \nClassificazione delle acque di Ischia.\nIn base alle ricerche e agli studi condotti da Iasolino, \u00e8 oggi possibile classificare le acque termali presenti ad Ischia secondo questo schema:"}
{"id": "642870", "revid": "2519", "url": "https://it.wikipedia.org/wiki?curid=642870", "title": "Porsanger", "text": "Porsanger, in lingua sami Pors\u00e1\u014bggu e in finlandese Porsangin, \u00e8 un comune norvegese della contea di Troms og Finnmark."}
{"id": "642872", "revid": "486946", "url": "https://it.wikipedia.org/wiki?curid=642872", "title": "British Royal Navy", "text": ""}
{"id": "642874", "revid": "116719255", "url": "https://it.wikipedia.org/wiki?curid=642874", "title": "Tunnel di Ezechia", "text": "Il tunnel di Ezechia \u00e8 una galleria scavata sotto l'Ophel nella Gerusalemme orientale sotto il regno di Ezechia (c. 700 a.C.). Il tunnel mette in comunicazione la sorgente di Gihon con il pozzo di Siloam, ed aveva lo scopo di fungere da acquedotto per fornire d'acqua Gerusalemme durante l'imminente assedio della citt\u00e0 da parte degli Assiri guidati da Sennacherib. Lo scavo \u00e8 lungo circa 533 metri e tramite un leggero dislivello tra le due terminazioni della galleria, convoglia l'acqua dall'oasi al pozzo.\nStoria.\nSecondo un'iscrizione ritrovata nel tunnel, la cosiddetta iscrizione di Siloam, esso venne scavato da due gruppi differenti, che lavorarono separatamente incontrandosi a mezza via. \u00c8 evidente dalla natura stessa dello scavo che vennero fatti diversi tentativi prima di riuscire a trovare la giusta direzione dove scavare. \nRecenti scoperte hanno portato al ritrovamento di un ulteriore tunnel - noto come canale Warren - e suggeriscono che il tunnel potrebbe essere stato il frutto dell'allargamento di una fenditura naturale preesistente o (\"karst\").\nFunzione ed origine del tunnel.\nL'Ophel, essendo un monte, era naturalmente difendibile da ogni fianco, ma presentava un punto debole nel fatto che la sua principale risorsa di acqua corrente, l'oasi di Gihon, si trovasse sulla cima che si affaccia sulla valle di Kidron. Questo comportava militarmente il problema di dover lasciare l'oasi al di fuori delle mura cittadine, lasciando la citt\u00e0 priva di acqua fresca nel caso di assedio.\nLa Bibbia narra che re Ezechia (c. VIII secolo a.C.), temendo che gli Assiri volessero mettere Gerusalemme sotto assedio, blocc\u00f2 il flusso delle risorse d'acqua all'esterno della citt\u00e0 e le dirott\u00f2 attraverso un canale nel pozzo di Siloam.\nNel 1899, venne scoperto un ulteriore tunnel, che conduceva anch'esso dalla sorgente di Gihon al pozzo di Siloam, ma in maniera molto pi\u00f9 diretta. Quest'ultimo \u00e8 ora noto come \"canale della Media Et\u00e0 del Bronzo\", in riferimento all'et\u00e0 a cui \u00e8 stato fatto risalire; lo studioso Reich ha stabilito che esso venne costruito intorno al 1.800 a.C., durante la (Media Et\u00e0 del Bronzo), per cui l'acqua della sorgente veniva deviata gi\u00e0 secoli prima dell'epoca di Ezechia. Si tratta di uno scavo profondo venti piedi, che dopo la costruzione venne ricoperto con delle ampie lastre di roccia (che venivano a quel tempo nascoste dal fogliame). Esso \u00e8 molto pi\u00f9 stretto delle altre gallerie, ma pu\u00f2 essere percorso da una persona per gran parte della sua lunghezza. Il tunnel di Ezechia agisce da rimpiazzo di questo primo passaggio, poich\u00e9 il pericolo che il nemico potesse scoprire le pietre di copertura era un rischio troppo grande da correre durante un assedio."}
{"id": "642875", "revid": "76963", "url": "https://it.wikipedia.org/wiki?curid=642875", "title": "Alexis Denisof", "text": "\u00c8 noto al pubblico per aver interpretato il ruolo di Wesley Wyndam-Pryce nella serie televisiva \"Buffy l'ammazzavampiri\" e nel suo spin-off \"Angel\".\nBiografia.\nDi origine russa (il padre era figlio di un emigrante e la madre apparteneva a una famiglia di Filadelfia), Denisof \u00e8 nato nel Maryland ed ha trascorso la sua infanzia a Seattle, con la madre. \u00c8 sposato dal 2003 con la collega di \"Buffy l'ammazzavampiri\" Alyson Hannigan, con la quale ha due figlie: Satyana Marie (24 marzo 2009) e Keeva Jane (23 maggio 2012).\nCarriera.\nDopo il diploma si \u00e8 trasferito in Inghilterra, dove ha frequentato la London Academy of Music and Dramatic Arts. Sempre in Inghilterra ha cominciato a recitare nella Royal Shakespeare Company, diretto da sir Ian McKellen, e lavorando, fra gli altri, anche con Anthony Head, che avrebbe poi ritrovato anni dopo nel cast di \"Buffy l'ammazzavampiri\".\nNel 1998, rincontra il vecchio amico Anthony Head, che lo raccomanda per la parte di Wesley Wyndam-Pryce, il nuovo, pedante e imbranato osservatore di Buffy e Faith. Nelle previsioni il personaggio avrebbe dovuto perire dopo un paio di episodi, ma la bravura di Alexis, la sua innegabile alchimia con Tony Head, con cui divide la maggioranza delle scene, e la particolarit\u00e0 del personaggio fecero s\u00ec che la parte di Wesley fosse invece ampliata per tutta la stagione. Torna dunque il Wesley imbranato e pasticcione lasciato in Buffy, che con la guida e l'amicizia di \"Angel\" cresce per\u00f2 rapidamente fino ad arrivare al livello del vampiro e, per un certo periodo, prendere il suo posto alla guida dell'agenzia.\nFra gli altri suoi lavori, ci sono \"Il primo cavaliere\" (1995), in cui interpreta la parte di sir Gaheris, \"L'arca di No\u00e8\" (1999) e \"La leggenda di Tarzan\" (2001). Alexis ha interpretato pi\u00f9 di venti ruoli rilevanti, fra televisione e cinema, senza contare i ruoli teatrali, per lo pi\u00f9 in Inghilterra, con spettacoli come il \"Cyrano de Bergerac\" e \"Romeo e Giulietta\". Nel 2013 \u00e8 apparso nella serie televisiva Grimm nel ruolo di Viktor Albert Wilhelm George Beckendorf. Ha inoltre preso parte alla serie TV How I Met Your Mother con il personaggio di Sandy Rivers, e dal 2014 diventa personaggio fisso della serie Finding Carter."}
{"id": "642877", "revid": "1543377", "url": "https://it.wikipedia.org/wiki?curid=642877", "title": "Adrian Willaert", "text": "Fu uno dei pi\u00f9 rappresentativi compositori del nord Europa a spostarsi in Italia e a importare lo stile polifonico della scuola franco fiamminga.\nBiografia.\nAdriaen Willaert nacque a Rumbeke, cittadina oggi fusa nella comunit\u00e0 di Roeselare/Roulers, nelle Fiandre Occidentali. Suo padre Denys Willaert era scavino e mor\u00ec nel 1549 o 1550. Della madre non si conosce il nome ma da un testamento si deduce che mor\u00ec nel 1552.\nSecondo alcuni studi del teorico musicale del tardo XVI secolo Gioseffo Zarlino, Willaert si trasfer\u00ec a Parigi per studiare legge ma decise poi di dedicarsi allo studio della musica. A Parigi incontr\u00f2 Jean Mouton, il principale compositore della Cappella Reale francese e compatriota di Josquin Desprez, e studi\u00f2 sotto la sua guida.\nIntorno al 1515 Willaert and\u00f2 per la prima volta a Roma. Secondo un aneddoto Willaert fu sorpreso di ascoltare nell'esecuzione della Cappella papale una delle sue composizioni, il mottetto a sei voci \"Verbum bonum et suave\" e ancora pi\u00f9 sorpreso di apprendere che lo stesso era attribuito a Josquin des Prez (all'epoca all'apice della carriera e fama).\nQuando inform\u00f2 i cantori del loro errore, cio\u00e8 che era lui l'autore della composizione, questi decisero di estrarlo dal repertorio. In effetti lo stile iniziale di Willaert era molto simile a quello di Desprez con una soffice polifonia, voci bilanciate e frequente uso dell'imitazione.\nA luglio del 1515 Willaert entr\u00f2 al servizio del cardinale Ippolito d'Este di Ferrara. \nIl cardinale era un viaggiatore e Willaert lo accompagn\u00f2 nei suoi viaggi e fra l'altro in Ungheria dove si ferm\u00f2 dal 1517 al 1519. Quando il cardinale mor\u00ec nel 1520 il Willaert pass\u00f2 al servizio del duca Alfonso I d'Este a Ferrara. \nNel 1522 Willaert fu assunto nella Cappella del duca e qui rimase fino al 1525 quando pass\u00f2 al servizio di Ippolito II d'Este a Milano.\nMa il suo incarico pi\u00f9 importante e uno dei pi\u00f9 significativi dell'intero Rinascimento fu quello di maestro di cappella alla Basilica di San Marco a Venezia. Qui la musica aveva avuto un periodo poco brillante durante il periodo del suo predecessore Pietro de Fossis ma sotto Willaert ebbe una svolta decisiva.\nDalla sua elezione il 12 dicembre 1527 fino alla morte il 7 dicembre 1562 egli mantenne il suo incarico a San Marco, godendo di stipendi crescenti e vari permessi per tornare nelle Fiandre, prova della fiducia nei suoi confronti.\nCompositori di ogni parte d'Europa studiarono con lui perch\u00e9 Willaert era molto bravo sia nel canto che nella composizione. Era anche molto esigente coi cantori tanto da pretendere che conoscessero il contrappunto.\nDurante il suo precedente impiego presso il duca di Ferrara aveva avuto modo di prendere contatto con personaggi influenti di tutta Europa come la famiglia Sforza di Milano. Non fu comunque questo a far diffondere la sua reputazione in tutta Europa. In un documento della corte di Ferrara Willaert \u00e8 citato come \"Adriano Cantore\".\nStile musicale e influenze.\nWillaert fu uno dei pi\u00f9 versatili compositori del Rinascimento e scrisse musica in ogni stile e forma utilizzati in quel periodo. In forza della sua personalit\u00e0 e con l'autorit\u00e0 conferitagli dall'essere il maestro di cappella a San Marco, egli divenne il pi\u00f9 influente musicista in Europa fra la morte di Josquin des Prez e il tempo di Giovanni Pierluigi da Palestrina.\nSecondo Gioseffo Zarlino, Willaert fu l'inventore dello stile antifonale con cui la scuola veneziana evolver\u00e0 verso lo stile policorale. Questo consisteva in due cori ciascuno posto ad un lato dell'altare di San Marco, entrambi accompagnati da un organo. Willaert divise il corpo della corale in due sezioni entrambe cantando antifonalmente o simultaneamente. Egli inoltre compose e interpret\u00f2 salmi e altri lavori per due cori alternanti. Questa innovazione ottenne un rapido successo e influenz\u00f2 moltissimo le composizioni di quel periodo. Nel 1550 Willaert pubblic\u00f2 \"Salmi spezzati\", una scrittura antifonale di salmi, il primo lavoro policorale della scuola veneziana. Alcune ricerche recenti hanno dimostrato che Willaert non fu il primo compositore ad usare questo metodo in quanto prima di lui lo avevano usato Dominique Phinot e Johannes Martini, ma egli fu il primo a diventare famoso e universalmente imitato.\nAltro lavoro di immediato grande successo fu il Vespro di Natale, pubblicato a Venezia nel 1555 insieme ad altre composizioni col titolo \"I sacri et santi salmi che si cantano a Vespro e Compieta con li suoi Hymni, Responsori et Benedicamus\" per le edizioni Antonio Gardano. In queste opere lo stile torna all'antico riprendendo ad alternare alla polifonia il gregoriano.\nWillaert non fu meno apprezzato anche come insegnante; fra i suoi allievi vi furono Cipriano de Rore, suo successore a San Marco, Costanzo Porta, Gioseffo Zarlino, Nicola Vicentino e Andrea Gabrieli.\nQuesti formarono il nucleo centrale della scuola veneziana che ebbe un'importanza decisiva nell'inizio dell'epoca barocca.\nWillaert lasci\u00f2 un gran numero di composizioni: 8 messe, pi\u00f9 di 50 salmi, pi\u00f9 di 150 mottetti, circa 60 chanson, pi\u00f9 di 70 madrigali e diversi ricercare strumentali."}
{"id": "642888", "revid": "339392", "url": "https://it.wikipedia.org/wiki?curid=642888", "title": "William of Ockham", "text": ""}
{"id": "642891", "revid": "599", "url": "https://it.wikipedia.org/wiki?curid=642891", "title": "Buridano", "text": ""}
{"id": "642894", "revid": "123119385", "url": "https://it.wikipedia.org/wiki?curid=642894", "title": "Settentrione (rivista)", "text": "Settentrione \u00e8 una rivista accademica finlandese dedicata principalmente ai rapporti tra cultura finlandese e italiana e alle influenze dell'una sull'altra. Col tempo la rivista ha ampliato la sua sfera di interessi anche ad alcuni aspetti della lingua, letteratura e storia scandinava.\nStoria della rivista.\nLa rivista nasce nel 1989 su iniziativa di Lauri Lindgren, docente di filologia romanza, e di Luigi De Anna, responsabile del Dipartimento di lingua e cultura italiana dell'Universit\u00e0 di Turku. Tuttora ne sono rispettivamente direttore culturale e redattore.\nPubblicata fino al 1993 dalla casa editrice Casagrande di Turku, dal 1994 \u00e8 gestita dalla Societ\u00e0 di lingua e cultura italiana finlandese.\nNel 1998 ha ricevuto il \"Premio Nazionale per le traduzioni\" del Ministero Italiano per i Beni e le Attivit\u00e0 Culturali per la sua opera di diffusione delle traduzioni letterarie in lingua italiana e lingua finlandese. Il premio \u00e8 stato conferito dal Presidente Carlo Azeglio Ciampi con una cerimonia in Campidoglio."}
{"id": "642895", "revid": "15756", "url": "https://it.wikipedia.org/wiki?curid=642895", "title": "Equilibrio acido-base", "text": "L'espressione equilibrio acido-base, in biologia, indica l'insieme dei processi fisiologici che l'organismo mette in atto per mantenere al suo interno un livello di acidit\u00e0 compatibile con lo svolgimento delle principali funzioni metaboliche. Grazie a questi processi, il pH del sangue \u00e8 normalmente mantenuto su valori compresi tra 7,35 e 7,45.\nGeneralit\u00e0.\nMolte reazioni chimiche sono influenzate dall'acidit\u00e0 della soluzione in cui esse avvengono. Affinch\u00e9 una reazione possa avvenire, o possa avvenire con una determinata velocit\u00e0 si deve controllare il pH al quale la reazione avviene. Tale controllo \u00e8 esercitato dalle soluzioni tampone che hanno la caratteristica di opporsi a drastiche variazioni di pH dopo l'aggiunta o la rimozione di piccole quantit\u00e0 ioni H+ o OH-. Le reazioni biochimiche sono particolarmente sensibili al pH infatti le molecole biologiche contengono gruppi di atomi che possono caricarsi o essere neutri in funzione del pH e ci\u00f2 ha effetto sull'attivit\u00e0 biologica della molecola. Negli organismi pluricellulari il fluido all\u2019interno della cellula e i fluidi che circondano le cellule hanno un pH caratteristico e praticamente costante che viene mantenuto da sistemi tampone biologici come il sistema di idrogeno fosfato e il sistema acido carbonico.\nGli acidi (secondo la definizione di Arrhenius) sono sostanze che liberano ioni H+ quando sono in soluzione acquosa. Le basi, invece, sono sostanze che liberano ioni OH-. Il grado di acidit\u00e0 si misura tramite il pH, su una scala che va da 0 a 14.\nIl pH si definisce come il logaritmo negativo in base 10 della concentrazione di ioni di idrogeno libero in moli per litro.\nformula_1\nNell'acqua pura la quantit\u00e0 di protoni H+ \u00e8 perfettamente pari e bilanciata da quella degli anioni OH-, di segno opposto. Per entrambi gli ioni la concentrazione \u00e8 di 10\u22127 moli per litro, ragion per cui il pH dell'acqua pura corrisponde a formula_2, ossia a formula_3.\nLe variazioni nelle concentrazioni di H+ e OH- sono legate, poich\u00e9 la somma del pH e del pOH dar\u00e0 sempre 14 in soluzione acquosa.\nSe in una soluzione prevalgono gli ioni H+ (per aggiunta di acidi o sottrazione di basi) essa diventer\u00e0 acida ed il suo pH si abbasser\u00e0 a valori che vanno da meno di 7 a 1.\nAl contrario, il prevalere degli ioni OH- ed il diminuire dei protoni comporter\u00e0 la reazione basica (o alcalina) della soluzione, con un innalzamento del pH verso valori che andranno da pi\u00f9 di 7 a 14.\nL'organismo umano \u00e8 costituito in massima parte da acqua in cui sono disciolte svariate sostanze. \nLa maggiore o minor acidit\u00e0 di una soluzione \u00e8 determinata dalla concentrazione degli ioni idrogeno H+ (o protoni idrogeno) in essa disciolti. Questi ioni si legano alle molecole di acqua H2O formando ioni idronio H3O+. La misurazione della concentrazione degli ioni idronio consente pertanto di valutare il grado di acidit\u00e0 della soluzione. Per semplificare i calcoli si utilizza come valore Il pH.\nLe reazioni enzimatiche multiple e necessarie al funzionamento dell'organismo umano dipendono dal mantenimento del pH del sangue entro valori compresi tra 7,35 e 7,45.\nConsiderazioni alla base del compenso acido base.\n\u00c8 fondamentale capire che la respirazione tissutale \u00e8 rifornita da:\nInfatti la CO2 \u00e8 trasportata per lo pi\u00f9 idratata enzimaticamente (grazie all\"'anidrasi carbonica, presente nei globuli rossi\") ad acido carbonico H2CO3, che si dissocia, al livello dei capillari polmonari spontaneamente in HCO3- + H+.\nformula_4\nQuindi gli HCO3-, detti ioni idrogenocarbonati, da una parte sono i vettori per secernere la CO2, (trasportandola dalla periferia ovvero tutti i tessuti come muscoli, cuore, cervello...) dall'altra sono utilizzati per mantenere stabile il valore del pH.\nIl mantenimento del pH nel range di normalit\u00e0 alla pressione parziale della CO2 (circa 40 mmHg) necessita (in condizioni di perfetto equilibrio e sanit\u00e0) di una quantit\u00e0 di bicarbonati di circa 24 mEq/litro nel sangue.\nOgni variazione degli ioni di idrogeno e bicarbonato o dell'anidride carbonica determinano una alterazione di questo equilibrio con spostamenti a sinistra o a destra (della formula soprariportata), che dovranno essere corretti dai vari sistemi tampone dell'organismo.\nIn pratica, in periferia dove, in conseguenza del lavoro (muscolare o di qualsiasi altro organo), si consuma O2 e si produce CO2, quest'ultima, nel sangue, viene idratata ad acido carbonico (H2CO3), il quale si scinde in H+ e HCO3- e viene trasportata ai polmoni (per essere eliminata con l'espirazione). (Vedi Fig. 2)\nMeccanismi tampone dei liquidi corporei.\nIl metabolismo dell'organismo umano deve quindi mantenere costantemente in equilibrio il pH, attraverso alcuni principali meccanismi tampone:\nNei liquidi corporei sono presenti sostanze che fungono da tampone, e che hanno comportamento anfotero, tamponando aggiunte di acidi e anche di basi. Questo sistema \u00e8 il meno efficace a disposizione del corpo, ma in assoluto il pi\u00f9 rapido. Nei liquidi corporei troviamo:\nMeccanismi tampone del sistema polmonare.\nIl polmone ha la possibilit\u00e0, tramite l'espirazione, di allontanare la CO2, diminuendone la concentrazione nell'organismo. Per il principio di Le Ch\u00e2telier la reazione dell'acido carbonico si muove verso sinistra, riducendo il numero di H+, e quindi l'acidit\u00e0. Il processo \u00e8 innescato da chemocettori che avvertono la quantit\u00e0 di CO2 nel sangue. Essi ne trasmettono l'eventuale eccesso ai centri superiori di controllo della ventilazione che aumenteranno la frequenza respiratoria, e di conseguenza la ventilazione. Normalmente la concentrazione di CO2 nel sangue \u00e8 di 40mmHg. Anche questo \u00e8 un tampone rapido, ma non efficace al massimo. \nMeccanismi tampone del sistema renale.\nIl meccanismo tampone del sistema renale \u00e8 il sistema pi\u00f9 efficace ma pi\u00f9 lento. I reni contribuiscono a mantenere l'equilibrio acido-base principalmente mediante due meccanismi: l'eliminazione di acidi (sotto varie forme) in quantit\u00e0 equivalente alla produzione di acidi non volatili e soprattutto il riassorbimento del bicarbonato (HCO3-). Questi processi avvengono, con diverse modalit\u00e0, all'interno del tubulo renale. \nRiassorbimento dei bicarbonati.\nIn seguito alla filtrazione glomerulare, grandi quantit\u00e0 di bicarbonato si ritrovano nel liquido tubulare a livello del tubulo prossimale. A questo livello viene riassorbito l'80% del bicarbonato filtrato dai glomeruli. Sulla membrana apicale delle cellule tubulari, infatti (a contatto con il liquido tubulare) sono presenti trasportatori che mediano lo scambio di uno ione sodio con uno ione idrogeno, cos\u00ec che per ogni ione sodio riassorbito nella cellula, uno ione idrogeno viene eliminato nel lume tubulare. Al tempo stesso il sangue, e dunque l'interstizio, sono carichi di CO2 che entra liberamente nella cellula del tubulo, dove l'anidrasi carbonica la trasforma in H2CO3, che si scinde spontaneamente in HCO3- e H+. Gli ioni idrogeno provenienti dalla scissione dell'acido carbonico vengono eliminati nelle urine con il meccanismo descritto in precedenza, mentre il bicarbonato viene riassorbito a livello della membrana basolaterale della cellula e passa nel sangue. Con meccanismi simili, anche l'ansa di Henle e il tubulo distale concorrono al riassorbimento del bicarbonato, contribuendo rispettivamente per il 15% e per il 5% al processo; tuttavia \u00e8 importante sottolineare che nel tubulo distale (e nel dotto collettore) il riassorbimento del bicarbonato non \u00e8 legato a quello del sodio, ma piuttosto a quello del potassio. Il riassorbimento del bicarbonato \u00e8 regolato da diversi fattori: in particolare l'acidosi sistemica, l'ipovolemia e l'angiotensina II aumentano il riassorbimento dello ione, cos\u00ec come l'ipokaliemia (carenza di potassio); al contrario, questo processo \u00e8 inibito dal paratormone. L'aldosterone agisce invece aumentando la secrezione di ioni idrogeno nel dotto collettore.\nEscrezione renale di fosfati.\nDescritta dalla formula:\n[Na++ HPO42- (escreto dal rene)] + [H+ (escreto dal rene)+ HCO3-] \u21d2 H2PO4- (escreto nelle urine) + [Na++ HCO3- (riassorbito dal rene)]\nMotore di questo tampone \u00e8 una pompa attiva di scambio Na+ (riassorbito) e H+ escreto.\nIl fosfato rappresenta il principale sistema tampone urinario e proviene esclusivamente dagli alimenti. La regolazione della sua escrezione, per\u00f2, dipende anche dal metabolismo del calcio (bilancio calcio/fosforo), ma, il concetto importante \u00e8 il seguente: nel perdurare della acidosi, il sistema ormonale di regolazione del calcio e dei fosfati agisce sempre di pi\u00f9 portando alla alterazioni del metabolismo calcio-fosforo ed alla osteodistrofia uremica.\nEscrezione renale di ammonio.\nI reni sono capaci di metabolizzare l'aminoacido glutammina nelle cellule del tubulo prossimale; nella reazione, per ogni molecola di glutammina, vengono prodotte due molecole di ammonio, indicato con NH4+, e un anione divalente. Questo processo determina inoltre, alla fine, la produzione di due molecole di bicarbonato, che viene riassorbito nel sangue. Lo ione ammonio, invece, fuoriesce dalla cellula passando nel liquido tubulare, dove si trova in equilibrio chimico con l'ammoniaca NH3; a seconda del pH del liquido prevarr\u00e0 l'una o l'altra forma. Se il pH \u00e8 molto basso, prevarr\u00e0 lo ione ammonio, che viene eliminato con le urine; per valori di pH maggiori, invece, una parte consistente sar\u00e0 sotto forma di ammoniaca, che diffonde liberamente attraverso le membrane e sar\u00e0 quindi riassorbita, per cui: \nNa+R + NH3 + H+ + HCO3- \u2192 NaHCO3- (riassorbito) + NH+4R (escreto nelle urine) \n(R \u00e8 un qualunque acido non volatile) (idem come sopra, nella pratica legano gli H+ e li eliminano nelle urine).\nL'escrezione di ammonio (che comporta, per quanto detto, un'eliminazione urinaria di H+) \u00e8 stimolata dall'acidosi e dall'ipokaliemia e inibita dalle condizioni opposte."}
{"id": "642897", "revid": "14496", "url": "https://it.wikipedia.org/wiki?curid=642897", "title": "Meridione", "text": ""}
{"id": "642902", "revid": "1494169", "url": "https://it.wikipedia.org/wiki?curid=642902", "title": "De Havilland", "text": ""}
{"id": "642908", "revid": "6066", "url": "https://it.wikipedia.org/wiki?curid=642908", "title": "Porta a porta", "text": ""}
{"id": "642909", "revid": "1442080", "url": "https://it.wikipedia.org/wiki?curid=642909", "title": "Funzionalismo (psicologia)", "text": "Il funzionalismo \u00e8 un indirizzo di ricerca in psicologia, inaugurato negli Stati Uniti alla fine dell'Ottocento da William James e John Dewey, che interpreta i fenomeni psichici non come elementi disgiunti fra loro (come cercava di fare il coevo strutturalismo europeo di Edward Titchener), ma come \"funzioni\" mediante le quali l'organismo si adatta all'ambiente sociale e fisico.\nIl Funzionalismo fu una scuola di studi e di pensiero che ebbe radici nell'Evoluzionismo, e che si svilupp\u00f2 principalmente nel campo filosofico e pedagogico lasciando da parte il campo psicologico. Si fa in genere coincidere il Funzionalismo Psicologico con la Scuola di Chicago (Dewey, 1896; Angell, 1907) ma nel panorama di questo movimento non si possono trascurare gli apporti di studiosi come William James, Granville Stanley Hall e James McKeen Cattell.\nIl manifesto del Funzionalismo \u00e8 da considerarsi il classico articolo \"The Province of Functional Psychology\", di James Rowland Angell (1907). Nell'articolo, Angell sostiene che le funzioni psichiche non sono \"enti astratti\", ma sono il risultato evolutivo dei processi funzionali che, nell'uomo, mediano il rapporto tra ambiente e bisogni dell'organismo. Inoltre, si chiarisce che il Funzionalismo vuole scoprire le modalit\u00e0 di funzionamento e non analizzare contenuti mentali \"in vitro\", per non rischiare pi\u00f9 di attribuire (definendoli come strutture) caratteri di assolutezza a elementi fluttuanti ed evanescenti. L'attivit\u00e0 mentale \u00e8 parte di un pi\u00f9 vasto complesso di forze biologiche e contribuisce al procedere dell'insieme complessivo di tutte le attivit\u00e0 organiche.\nCon Harvey A. Carr (1925) la scuola Funzionalista raggiunge il suo massimo sviluppo, insieme all'idea di dover approdare a un pensiero pi\u00f9 complessivo e globale, divenendo una dottrina sistematica.\nAnche se il funzionalismo, come scuola psicologica specifica, ha conosciuto un declino a partire dalla fine degli anni '20 (in contemporanea con la coeva crescita del Comportamentismo nella psicologia accademica Statunitense), alcuni dei suoi assunti di base (l'analisi \"molaristica\" e non \"molecolaristica\", l'attenzione ai processi funzionali ed al loro scopo adattativo) sono \"filtrati\" all'interno dei principi impliciti della ricerca psicologica contemporanea, sia in settori specifici come la Psicologia evoluzionistica e, pi\u00f9 di recente, nella Psicologia funzionale che pi\u00f9 in generale, in buona parte della Scienza cognitiva.\nPrincipi del funzionalismo.\nI principi metateorici su cui si basa il funzionalismo sono:\nL'Evoluzionismo.\nLa teoria di Darwin viene interpretata come un assetto utile al superamento della dicotomia corpo-psiche. La psiche ed i suoi processi funzionali vengono infatti considerati come un diretto risultato dell'evoluzione, in quanto permettono all'uomo la massima adattabilit\u00e0. Nell'uomo permangono altres\u00ec gli automatismi comportamentali presenti nelle altre specie: ove non vi sia una risposta automatica appresa subentra la coscienza; una volta instaurati dei nuovi automatismi comportamentali questa si eclissa per lasciar loro spazio.\nL'Olismo.\nEpistemologicamente, il Funzionalismo \u00e8 diametralmente opposto sia al riduzionismo strutturalista che a quello comportamentista: \"la totalit\u00e0 dell'individuo-ambiente \u00e8 pi\u00f9 esplicativa dell'analisi delle singole parti, considerate indipendentemente dalle loro funzioni complessive\", (1999).\nDewey, nel celebre articolo \"The Reflex Arc Concept in Psychology\" (1896), afferma che nemmeno l'arco riflesso \u00e8 da considerarsi scomponibile nelle sue singole parti (stimolo e risposta), in quanto ogni comportamento dell'organismo deve essere considerato all'interno del contesto esplicativo della funzione complessiva che svolge.\nL'Utilitarismo.\nIl Funzionalismo non \"definisce\" le funzioni mentali. Per il funzionalismo, le funzioni mentali sono l'oggetto di studio della psicologia, in quanto essa \u00e8 interessata a verificare a che cosa queste servano globalmente, e come funzionino.\nLa mente ed il corpo (ovvero le funzioni psichiche e fisiologiche) sono considerate allo stesso livello: ad esempio, sia la funzione psichica della percezione che quella fisiologica della respirazione hanno entrambe il fine evoluzionistico di garantire la sopravvivenza e l'adattamento al mondo esterno."}
{"id": "642911", "revid": "599", "url": "https://it.wikipedia.org/wiki?curid=642911", "title": "Johannes Buridanus", "text": ""}
{"id": "642930", "revid": "17351", "url": "https://it.wikipedia.org/wiki?curid=642930", "title": "Focke-Wulf Fw-189", "text": ""}
{"id": "642932", "revid": "17351", "url": "https://it.wikipedia.org/wiki?curid=642932", "title": "Junkers Ju-290", "text": ""}
{"id": "642937", "revid": "17351", "url": "https://it.wikipedia.org/wiki?curid=642937", "title": "Beech T-34", "text": ""}
{"id": "642949", "revid": "363629", "url": "https://it.wikipedia.org/wiki?curid=642949", "title": "Soluzione fisiologica", "text": "Una soluzione fisiologica (o soluzione salina) \u00e8 una soluzione di cloruro di sodio (NaCl) in acqua pura.\nLa soluzione salina \u00e8 reperibile in diverse concentrazioni per scopi differenti.\n\u00c8 usata comunemente per infusioni endovenose, per sciacquare le lenti a contatto, per alcune pratiche di igiene di irrigazione nasale. \nAlla concentrazione di 0,9% di NaCl (9 g/l di NaCl) viene comunemente chiamata anche \"soluzione isotonica\", ma la sua osmolarit\u00e0 \u00e8 leggermente pi\u00f9 elevata rispetto al sangue, a circa 300 mOsm/L, quindi \u00e8 tecnicamente inesatto dire che questa soluzione \u00e8 isotonica rispetto al sangue. A questa concentrazione \u00e8 usata frequentemente per terapie intravenose su pazienti che non possono assumere fluidi oralmente e sono affetti da disidratazione. In caso di infusioni massive di liquidi la soluzione fisiologica tende a portare l'organismo all'acidosi metabolica ipercloremica, quindi vengono spesso preferite soluzioni saline con composizione differente e iso-osmolari al sangue, come Ringer lattato, Ringer acetato, soluzione di Hartmann.\nPoich\u00e9 le infusioni di una soluzione con bassa osmolarit\u00e0 possono creare emolisi per shock osmotico, le soluzioni di NaCl per uso endovenoso con concentrazioni inferiori a 0,45% sono solitamente accompagnate da glucosio."}
{"id": "642951", "revid": "77358", "url": "https://it.wikipedia.org/wiki?curid=642951", "title": "Lochkeed Ventura/Harpoon", "text": ""}
{"id": "642954", "revid": "17351", "url": "https://it.wikipedia.org/wiki?curid=642954", "title": "Lochkeed Ventura", "text": ""}
{"id": "642955", "revid": "17351", "url": "https://it.wikipedia.org/wiki?curid=642955", "title": "Britten-Norman Islander/Defender", "text": ""}
{"id": "642958", "revid": "547034", "url": "https://it.wikipedia.org/wiki?curid=642958", "title": "Origini della societ\u00e0", "text": "La teoria dell'evoluzione spiega che la societ\u00e0 umana odierna \u00e8 frutto di una lunga e lenta evoluzione genetica. \nEt\u00e0 primordiale.\n\"L'uomo di Pechino\u201d 300.000 anni fa. Era un esperto cacciatore e aveva gi\u00e0 imparato ad usare il fuoco. Inoltre comunicava con i suoi simili attraverso suoni e gesti, anche se non ancora organizzati in un vero e proprio linguaggio.\n\u201cL'Homo sapiens sapiens\u201d, 42.000 anni fa. Affinando le capacit\u00e0 proprie degli ominidi precedenti, inizi\u00f2 un lungo processo di aumento della complessit\u00e0 delle organizzazioni sociali, tanto che nessun animale esistente, riesce ad eguagliarci. Oltre al fatto che, le organizzazioni sociali animali sono trasmesse totalmente o quasi, geneticamente, mentre l'uomo sovrappone all'eredit\u00e0 genetica, anche l'eredit\u00e0 culturale, conseguenza della capacit\u00e0 di apprendere.\nSociet\u00e0 di cacciatori / raccoglitori.\nTali societ\u00e0 oggi non esistono pi\u00f9 o sono in via d'estinzione a causa del contatto con le societ\u00e0 moderne. Gli studi su questo tipo di societ\u00e0 quindi, non si possono basare solo sull'osservazione dei pochi casi tuttora presenti, ma si debbono tenere in considerazione le ricerche archeologiche e i resoconti degli esploratori di secoli fa.\nIn queste societ\u00e0, l'attivit\u00e0 umana \u00e8 minimizzata ad un'attivit\u00e0 predatoria, infatti in queste societ\u00e0 non si produce, ma si consuma e basta, a costo di essere nomadi.\nQueste societ\u00e0 sono vissute (e in minima parte tuttora vivono) in molti ambienti differenti, non solo dove la natura offre molta abbondanza di cibo.\nSia la caccia che la raccolta sono indispensabili per soddisfare i bisogni di queste societ\u00e0. La divisione sessuale del lavoro fa s\u00ec che la raccolta e la caccia siano compiti esclusivi, rispettivamente della donna e dell'uomo.\nL'unit\u00e0 sociale di base \u00e8 la famiglia nucleare. Una decina di famiglie formano una banda, che \u00e8 un gruppo autosufficiente per la sopravvivenza, ma non per la riproduzione, per cui nasce il bisogno di rapporti spesso pacifici con le bande vicine da cui possono nascere anche occasioni per scambi e baratti.\nLe bande appartengono a un gruppo pi\u00f9 vasto (Trib\u00f9), unito territorialmente e dall'uso della stessa lingua. Se poi in una trib\u00f9 le bande si riconoscono nelle stesse origini, si tratta di un Clan che per celebrare tale unit\u00e0 si servir\u00e0 di qualche oggetto simbolico come ad esempio i Totem.\nQueste societ\u00e0 sono fortemente \u201cegualitarie\u201d dove non esistono privilegi. Il capobanda, quando c'\u00e8, \u00e8 l'uomo che mostra maggiore forza e destrezza, piuttosto che un anziano saggio.\nIl capotrib\u00f9 pu\u00f2 nascere solo in momenti eccezionali, quando ad esempio si apre una guerra \u00e8 serve una direzione strategica. Ma non nascono delle gerarchie di potere, ne ci sono particolari privilegi per il capo inoltre \u00e8 destinato a durare poco.\nL'unica figura di rilievo e di particolare prestigio \u00e8 lo sciamano, esso \u00e8 soprattutto un guaritore, e per le sue prestazioni riceve doni.\nQueste societ\u00e0, sono le societ\u00e0 umane pi\u00f9 semplici.\nSociet\u00e0 di coltivatori / pastori.\nLa capacit\u00e0 del pensiero astratto, ovvero di poter pensare ci\u00f2 che non c'\u00e8 pi\u00f9 e ci\u00f2 che non c'\u00e8 ancora ha permesso all'uomo di imparare la coltivazione. Questo periodo segna la \u201crivoluzione neolitica\u201d. Da l\u00ec in poi, il rapporto-uomo natura cambier\u00e0 data la consapevolezza umana che la natura non \u00e8 solo un serbatoio di risorse, ma un laboratorio controllabile (almeno in parte) per giungere a dei fini umani.\nQuesta rivoluzione permise la nascita dei villaggi e l'abbandono del nomadismo. Questo perch\u00e9 uno stesso territorio, non solo bastava al sostentamento continuo dei bisogni dei gruppi umani, ma bastava per un numero sempre maggiore di persone.\nLa tendenza all'espansione dei villaggi, porta spesso a guerre e alleanze coi villaggi vicini. La figura del capo acquista la sua fisionomia, anche se non si tratta di un vero e proprio sistema politico. \nLa terra \u00e8 propriet\u00e0 del villaggio, e di rado si presentano processi di specializzazione economica. Le eccedenze (quando ci sono) sono scambiate con i villaggi vicini. Gli scambi per\u00f2 non sono mai solo economici, ma possono avere una valenza rituale, diplomatica.\nNei villaggi, nonostante il loro grado di relativa complessit\u00e0 sociale, non esistono delle vere e proprie gerarchie di potere. Anche se questo non esclude livelli avanzati e stratificati di societ\u00e0 come nel caso delle civilt\u00e0 native americane.\nLa domesticazione degli animali si \u00e8 sviluppata parallelamente all'orticultura. Anch'essa rappresenta un salto di qualit\u00e0 nel rapporto natura-uomo. All'inizio si trattava di animali erbivori e di piccole dimensioni, che potevano offrire, carne, latte, pelli, letame. \nAlcune societ\u00e0 hanno sviluppato solo la domesticazione degli animali piuttosto che l'orticoltura. Questo accadde in luoghi laddove le condizioni climatiche non permettono la coltivazione. Ma questo ha innescato comunque rapporti di scambi con i villaggi agricoli.\nSociet\u00e0 di agricoltori.\nL'aratro segn\u00f2 un grande passaggio qualitativo dell'agricoltura. Perch\u00e9 assicurava la fertilit\u00e0 del terreno per tutto l'anno grazie al dissotterramento del terreno pi\u00f9 ricco di sostanze. Acquist\u00f2 ancora pi\u00f9 efficacia quando allo sforzo muscolare umano, venne sostituito quello animale.\nIl surplus produttivo delle derrate agricole cre\u00f2 il contesto per la differenziazione produttiva dei vari abitanti dei villaggi. Contemporaneamente a questo, nacque la teocrazia e i governi divini.\nI sacerdoti dal tempio, per conto di dio, amministravano le terre e le ridistribuivano ai coltivatori. I contadini rendevano ai sacerdoti e a \u201cdio\u201d il loro surplus produttivo.\nAl clero che si occupava dell'amministrazione, si deve l'invenzione della scrittura. Nata probabilmente per segnare le informazioni riguardanti determinate scorte alimentari in magazzino. La prima forma di scrittura fu quella cuneiforme inventata dai sumeri, le cui prime testimonianze risalgono alla fine del IV millennio a.C.\nCon la nascita della figura del governatore, nasce la spaccatura sociale che fino ai nostri giorni caratterizzer\u00e0 la societ\u00e0. Il surplus nei raccolti, soddisfa il governatore, la sua corte e una serie di altre professionalit\u00e0 intellettuali e/o amministrative. Le citt\u00e0 diventano il luogo del potere e della differenziazione sociale. Quanto pi\u00f9 la societ\u00e0 diventa complessa, e il potere si rafforza, tanto pi\u00f9 nasceranno codici civili sempre pi\u00f9 elaborati. Il primo codice fu quello di Hammurabi.\nLa migliore amministrazione delle citt\u00e0 fa nascere i regni, con dei confini molto pi\u00f9 grandi, e con la tendenza alla guerra data la volont\u00e0 di espansione o di resistenza. L'organizzazione militare diventa una necessit\u00e0 e quando un regno poi avr\u00e0 la meglio, il popolo sconfitto subir\u00e0 la schiavit\u00f9.\nSociet\u00e0 agrarie dell'antichit\u00e0.\nSulle civilt\u00e0 agrarie antiche come l'antica Grecia e l'impero di Roma, vi sono molte informazioni utili per capirne la societ\u00e0. Infatti in queste societ\u00e0, una particolare forma di scrittura, affiancava la trasmissione orale delle informazioni. Molti filosofi e pensatori in genere hanno lasciato importanti descrizioni delle societ\u00e0 dell'epoca.\nLa civilt\u00e0 urbana antica dipende esclusivamente dalla base agraria e dal lavoro dei contadini. I contadini potevano essere sia dei liberi proprietari, che degli affittuari o (in misura maggiore), degli schiavi.\nL'economia schiavistica, ha il problema che gli schiavi non sono riproducibili, o almeno non in larga scala, occorre quindi una politica di guerra continua che faccia da \u201cfabbrica di schiavi\u201d. \nLa citt\u00e0 antica quindi dipende interamente dalla campagna, ma nello stesso tempo la domina.\nLa propriet\u00e0 terriera \u00e8 il fondamento della partecipazione alla amministrazione del governo. I cittadini greci che potevano \u201cdemocraticamente\u201d partecipare alle assemblee, come i senatori della Roma imperiale.\nLa civilt\u00e0 greca fu un insieme di citt\u00e0-stato, in cui le forme di governo oscillavano dalla democrazia alla tirannia. Queste citt\u00e0 non raggiunsero mai l'unit\u00e0 politica piena. Anche a causa delle difficili vie di comunicazione nei territori greci. \nAnche l'espansione greca, non dava vita a una forma imperiale. Quando una citt\u00e0 diventava troppo grande, una parte prendeva il mare e fondava nuove citt\u00e0 sul modello greco. Ma nonostante i rapporti con l'ex citt\u00e0 continuassero, non si verific\u00f2 mai un'unit\u00e0 politica, e le nuove colonie conservarono lo status di \u201ccitt\u00e0-stato\u201d.\nRoma anche nacque come citt\u00e0-stato, ma la sua espansione sulla terra ferma, permise un controllo politico sul territorio circostante sempre pi\u00f9 vasto. La figura centrale dell'antica Roma, \u00e8 l'esercito di legionari. Un esercito imponente per l'epoca. Questo permise l'espansione territoriale su tutto il mondo conosciuto. Aumentava cos\u00ec anche la necessit\u00e0 di ingegneri, tecnici ecc.. per la creazione di strade, acquedotti, ponti ecc..\nLa societ\u00e0 feudale.\nL'impero romano cadde per una combinazione di fattori endogeni ed esogeni. Le grandi masse di popolazioni che si addensarono sui confini riuscirono a penetrare. Da quel momento per alcuni versi pu\u00f2 sembrare che ci sia stata una involuzione storica, ma in realt\u00e0 per altri versi, si tratta di evoluzione. Nel contesto dell'epoca, dove i germani circondarono e si contrapposero all'impero romano, reso sempre pi\u00f9 instabile nei rapporti tra periferia e il centro del sistema, si rafforzarono i poteri locali, dando vita a quel periodo europeo (ma non solo) del feudalesimo.\nIl feudo \u00e8 un'unit\u00e0 territoriale governata da un signore investito nella sua carica da un sovrano di rango superiore. Il feudatario, ha degli obblighi davanti al potere centrale, ma amministra da solo la giustizia, la difesa e lo sfruttamento del territorio che controlla.\nNasce la figura dei servi, in sostituzione degli schiavi. I servi sono esclusivamente legati alla terra (servi della gleba) e devono coltivarla per rendere al signore corv\u00e9e in natura o in lavoro. Il signore in cambio, si occuper\u00e0 di organizzare la difesa e l'amministrazione dei propri territori.\nIl feudo \u00e8 una unit\u00e0 autosufficiente, non ha necessit\u00e0 dei scambi molto elevati con i feudi circostanti. Anche perch\u00e9 in quel periodo le vie di comunicazione erano lasciate a s\u00e9 stesse, rendendo molto pericolosi gli scambi commerciali. Il Castello, centro del potere del feudo, \u00e8 anche luogo di sicurezza per gli abitanti del villaggio intorno, che in caso di necessit\u00e0 vengono fatti entrare al di qua delle mura.\nIl cambiamento della societ\u00e0 feudale, avviene quando un numero sempre maggiore di vie commerciali inizia a svilupparsi sulla volont\u00e0 di privati. Questi nuovi commercianti, che speculano sulle differenze di prezzo tra un feudo e un altro, rendono sempre pi\u00f9 dinamiche le citt\u00e0 feudali attorno ai castelli. \nI mercanti in questo periodo reclamano la loro totale indipendenza e si organizzano in corporazioni e/o gilde per evitare la concorrenza reciproca e stipulano patti per la difesa comune contro i soprusi dei feudatari e dei briganti.\nLa rinascita delle citt\u00e0 port\u00f2 spesso i feudatari a lasciare il castello e a trasferirsi in citt\u00e0 per contendere con il nuovo ceto mercantile, il potere cittadino."}
{"id": "642959", "revid": "17351", "url": "https://it.wikipedia.org/wiki?curid=642959", "title": "Lockheed Harpoon", "text": ""}
{"id": "642960", "revid": "6923", "url": "https://it.wikipedia.org/wiki?curid=642960", "title": "Di Blasi", "text": "La Di Blasi \u00e8 una casa costruttrice di ciclomotori, biciclette, tricicli e scooter pieghevoli, adatti ad essere trasportati su automobili, imbarcazioni e velivolo come veicoli ausiliari o destinati a persone con impedite o ridotte capacit\u00e0 motorie. La progettazione e la produzione dei veicoli, viene effettuata integralmente in Italia.\nStoria.\nL'azienda \u00e8 stata fondata a Vizzini, nella seconda met\u00e0 degli anni settanta da Rosario Di Blasi da Francofonte, ex pilota dell'Aeronautica Militare Italiana. Apprezzato esperto della tecnica di volo, \u00e8 l'inventore del \"Regolo per Carteggiare\", uno strumento per effettuare i calcoli necessari alla navigazione aerea, da lui realizzato nel 1940.\nDopo il conflitto, Di Blasi torna nella sua terra natia per occuparsi dell'azienda agricola di famiglia, tuttavia continuando a coltivare la sua passione per la meccanica. Sono, infatti, degli anni cinquanta i primi prototipi di \nscooter pieghevole realizzati a scopo di studio e sperimentazione.\nUn ulteriore passo verso la futura attivit\u00e0 di costruttore viene compiuto presentando, al Salone dell'automobile di Torino del 1968, un triciclo pieghevole adatto alle esigenze di utenti disabili, denominato \"DIBLA 7\", facilmente trasportabile e dotato di propulsore 2T Zanetti.\nAll'inizio degli anni settanta viene sperimentata l'innovazione del telaio conformato a quadrilatero articolato deformabile. Questa idea, protetta da brevetti internazionali, venne applicata ad una bicicletta pieghevole (modello \"Avia\") e a un ciclomotore pieghevole modello \"R2\": due veicoli caratterizzati da estrema semplicit\u00e0 di ripiegamento e da dettagli particolarmente originali, come i primi pedali pieghevoli mai prodotti.\nTali veicoli furono esposti per la prima volta alla Esposizione del Ciclo e Motociclo di Milano del 1973, ottenendo lusinghieri apprezzamenti della stampa specializzata, subito seguiti da un discreto successo commerciale che, oltre all'originalit\u00e0 dei prodotti, venne anche favorita dalla prima importante crisi petrolifera la cui conseguenza, in Italia, furono le famose \"domeniche senza auto\", pi\u00f9 note come \"austerity\".\nLa prima serie del ciclomotore pieghevole \"R2\", dotato di motore Franco Morini monomarcia e noto in Germania col nome commerciale di \"Paperino\", \u00e8 oggi molto ricercato dagli appassionati di moto d'epoca.\nNel 1979 il modello \"R2\" fu sostituito dal modello \"R7\" su cui \u00e8 montato un motore Di Blasi, con variatore automatico di velocit\u00e0. Recentemente \u00e8 stato affiancato da una versione elettrica, la \"R70\".\nNel corso degli anni questo ciclomotore \u00e8 stato poi oggetto di continui aggiornamenti. Le sue possibilit\u00e0 di impiego sono molteplici: come veicolo ausiliario nel camper, in barca o in auto.\n\u00c8 stato anche utilizzato come veicolo ausiliario imbarcato sugli elicotteri della Polizia di Stato.\nAnche le biciclette sono state oggetto di continua evoluzione, migliorando le caratteristiche d'ingombro e di peso: dopo il modello \"Avia\" sono venuti i modelli \"R20\" nel 1980, \"R50\" nel 1984, \"R6\" nel 1991, \"R4\" nel 1995, fino all'attuale modello \"R24\".\nDal 2000 l'azienda produce tricicli pieghevoli per adulti, sia a pedali che elettrici, destinati a persone con piccoli problemi di mobilit\u00e0. L'ultima creazione, a partire dal 2012, \u00e8 uno scooter elettrico per disabili, il mod. R30, richiudibile automaticamente con un pulsante."}
{"id": "642966", "revid": "770813", "url": "https://it.wikipedia.org/wiki?curid=642966", "title": "Britten-Norman Defender", "text": "Il Britten-Norman BN-2B Defender, a causa delle vicende societarie prodotto anche con la designazione Pilatus Britten-Norman BN-2B Defender, \u00e8 un bimotore multiruolo ad ala alta da trasporto leggero progettato e prodotto dall'azienda britannica Britten-Norman Limited, gi\u00e0 Pilatus Britten-Norman, dagli anni settanta.\nVersione militare del BN-2A Islander \u00e8 attualmente ancora in produzione nella sua pi\u00f9 recente versione turboelica, il BN2T-4S - Defender 4000 Surveillance Aircraft."}
{"id": "642967", "revid": "697352", "url": "https://it.wikipedia.org/wiki?curid=642967", "title": "Costipamento", "text": "Il costipamento \u00e8 un'operazione di riassetto del terreno, con la quale viene aumentata la compattezza, riducendo il volume degli spazi vuoti.\nIl parametro che definisce il grado di addensamento del terreno \u00e8 la massa volumica secca, pari al rapporto tra la massa secca del terreno e il suo volume:\nformula_1\nViene attuato, manualmente o meccanicamente, battendo il terreno con dispositivi, quali magli, costipatori, pestelli e mazzeranghe, capaci di vincere l'attrito fra le particelle, rompendo le zolle e conglomerandole.\nNell'operazione si pu\u00f2 anche modificare l'umidit\u00e0 del terreno per raggiungere un valore ottimale, in modo da effettuare il costipamento con la minore quantit\u00e0 di energia possibile.\nLa funzione del costipamento \u00e8 quella di evitare il cedimento delle scarpate, rinforzando in pi\u00f9 il sottosuolo di una fondazione.\nIl grado di addensamento da raggiungere \u00e8 determinato in laboratorio dalla prova Proctor.\nQuesta prova \u00e8 normata dall'American Association for State Highways and Transportation Officials (A.A.S.H.T.O.) e permette di misurare il grado di addensamento raggiungibile al variare dell'umidit\u00e0 del terreno, nonch\u00e9 il massimo grado di addensamento raggiungibile da un determinato terreno (formula_2) e il valore di umidit\u00e0 ad esso corrispondente (formula_3).\nGeneralmente i capitolati d'appalto richiedono di raggiungere con il costipamento un valore pari al 90 o 95% di formula_4.\nIn base alla prova Proctor si decide se bagnare il terreno o se farlo asciugare arandolo, inoltre si determina il macchinario da usare a seconda dell'energia necessaria.\nDurante i lavori si misura il grado di addensamento raggiunto con la prova del cono di sabbia e in base al risultato si decide se proseguire con l'operazione o se si \u00e8 raggiunta la compattezza desiderata."}
{"id": "642970", "revid": "79968", "url": "https://it.wikipedia.org/wiki?curid=642970", "title": "Giuseppe Prisco", "text": "Biografia.\nFiglio di napoletani che vivevano a Milano, si arruol\u00f2 negli alpini a 18 anni partecipando alla campagna italiana di Russia come tenente nel Battaglione \"L'Aquila\" del 9\u00ba Reggimento alpini 143\u00aa Compagnia, inquadrato nella Divisione Julia, e guadagnando una medaglia d'argento al valor militare: nel suo battaglione, di 159 alpini rientrati, lui era uno dei soli tre ufficiali superstiti. Dalla fine della guerra in poi, non si perder\u00e0 pi\u00f9 una singola adunata delle \"penne nere\".\nStudente dell'Universit\u00e0 degli Studi di Milano e capitano della squadra di calcio universitaria, dopo essersi laureato in Giurisprudenza nel 1944, il 10 maggio 1946 si iscrive all'albo degli avvocati. \u00c8 stato sposato con Maria Irene, da cui ha avuto due figli: Luigi Maria e Anna Maria. \u00c8 stato uno dei pi\u00f9 noti penalisti, principe del Foro di Milano, per anni \u00e8 stato presidente dell'Ordine degli Avvocati milanese. Dal 1980 al 1982 \u00e8 stato consigliere dell'istituto di credito Banco Ambrosiano Veneto.\nLa passione per l'Inter.\nLa vita di Prisco e il suo ricordo sono indissolubilmente legati all'Inter, di cui \u00e8 divenuto socio nel 1946, segretario dal 1949, consigliere dal 21 ottobre 1950 e infine vicepresidente dal 23 luglio 1963. Mentre era dirigente dell'Inter, la squadra ha vinto: sei scudetti, due Coppe dei Campioni, due Coppe Intercontinentali, tre Coppe UEFA, due Coppe Italia e una Supercoppa italiana. In oltre mezzo secolo di vita societaria Peppino Prisco ha costantemente seguito con amore la sua squadra, rimarcando ogni evento con tagliente ironia (celebri soprattutto le battute sulla rivale cittadina, il Milan).\nGli idoli calcistici dell'avvocato sono stati Giuseppe Meazza, che considerava il migliore di tutti, e il brasiliano Ronaldo. A fine anni novanta e nei primi anni duemila, la sua \"verve\" inimibitabile aveva fatto in modo che Prisco diventasse ospite fisso nelle trasmissioni sportive, come \"Controcampo\", nella quale era protagonista di divertenti siparietti con i rivali di tifo Diego Abatantuono e Giampiero Mughini.\nMuore a causa di un infarto il 12 dicembre 2001, tre giorni dopo la sua ultima apparizione televisiva e due giorni dopo il suo ottantesimo compleanno. Alla memoria dell'avvocato viene in via eccezionale conferito il premio \"Pirata d'Oro\", assegnato dagli Inter Club, normalmente destinato al miglior giocatore neroazzurro della stagione sportiva appena conclusa. \u00c8 sepolto nel cimitero di Arcisate, comune che nel 2005 gli ha intitolato lo stadio cittadino."}
{"id": "642971", "revid": "709406", "url": "https://it.wikipedia.org/wiki?curid=642971", "title": "Weybridge Pro", "text": ""}
{"id": "642974", "revid": "726373", "url": "https://it.wikipedia.org/wiki?curid=642974", "title": "Adobe InDesign", "text": "Adobe InDesign \u00e8 un programma di produzione editoriale prodotto da Adobe e rivolto all'editoria professionale.\nSviluppato come concorrente di QuarkXPress e distribuito nella sua prima versione nell'agosto del 1999, l'ultima versione, InDesign CC, \u00e8 inclusa nella Adobe Creative Cloud, comprendente molti dei pi\u00f9 noti software professionali di produzione video e grafica digitale quali Photoshop, Lightroom, Illustrator, Acrobat, Bridge, Premiere Pro, After Effects e, fin dall'acquisizione della concorrente Macromedia nel 2005, anche Dreamweaver.\nInDesign si colloca come successore ed alternativa ad alto profilo di PageMaker. Tra le sue caratteristiche principali: il supporto multilingua, la gestione avanzata di caratteri OpenType, la possibilit\u00e0 di gestire effetti di trasparenza, e la forte integrazione con gli altri prodotti di casa Adobe.\nIn combinazione con database relazionali e InCopy, costituisce il sistema di pubblicazione per riviste, giornali e prodotti editoriali di varia natura.\nL'estensione dei file di InDesign \u00e8 .indd anche se il programma permette un interscambio di dati tramite una rappresentazione di XML indicata con estensione .inx (fino alla versione 5.0) e \"InDesign Markup Language\" (.idml) dalla versione 6.0.\nAdobe InDesign permette di importare anche i file nativi di Photoshop, gestendone i livelli e le trasparenze. L'esportazione in PDF \u00e8 integrata nel programma e personalizzabile.\nNell'ottobre del 2005 \u00e8 stata distribuita una versione chiamata InDesign CS2 Server, che permette l'impaginazione in remoto tramite interfaccia web.\nFunzionalit\u00e0.\nAdobe InDesign \u00e8 in grado di creare rapidamente i layout per progetti destinati alla stampa, al web e ai dispositivi mobili. L'ultima versione del programma permette anche di estrarre risorse esistenti, tra cui forme vettoriali, immagini, colori e stili di testo, dalle proprie Creative Cloud Libraries e font professionali da Typekit, e consente di inviare subito i progetti in InDesign per elaborarli e completarli sul desktop.\nCreative Cloud Libraries.\nRispetto alla versione CS6, InDesign CC ha implementato alcune sue funzionalit\u00e0 con l'aggiunta delle \"Librerie di Creative Cloud\" che forniscono un meccanismo per acquisire risorse di progettazione da una variet\u00e0 di app. Grazie alla famiglia di app mobili di Creative Cloud, \u00e8 consentito sfogliare e accedere alle risorse creative (colori, stili di testo, forme e molto altro). \u00c8 possibile accedere facilmente alle risorse create dalle app mobile Shape CC e Color CC. Le librerie sono sincronizzate in \"cloud computing\" e possono essere condivise, cos\u00ec da poter avere sempre i file necessari al momento giusto. Sono stati aggiunti elementi di interattivit\u00e0 avanzati agli ePub a layout fisso, ad esempio collegamenti ipertestuali, presentazioni, animazioni e pulsanti di attivazione."}
{"id": "642975", "revid": "110157", "url": "https://it.wikipedia.org/wiki?curid=642975", "title": "Aartselaar", "text": "Aartselaar \u00e8 un comune del Belgio di 14.207 abitanti, situato nella provincia fiamminga di Anversa.\nSi parla l'olandese."}
{"id": "642983", "revid": "15431", "url": "https://it.wikipedia.org/wiki?curid=642983", "title": "Unione Cristiano Sociale di Baviera", "text": ""}
{"id": "642993", "revid": "78894", "url": "https://it.wikipedia.org/wiki?curid=642993", "title": "Ciclo biologico delle piante", "text": ""}
{"id": "642994", "revid": "285333", "url": "https://it.wikipedia.org/wiki?curid=642994", "title": "Lawrence Kasdan", "text": "Biografia.\nDopo aver lavorato come giornalista e redattore pubblicitario, Kasdan prov\u00f2 ad entrare nel mondo del cinema nella seconda met\u00e0 degli anni '70, quando vendette alla Warner Bros. una sua sceneggiatura per il film \"Guardia del corpo\". In seguito a diversi problemi, per\u00f2, il film fu congelato prima e cancellato poi (fu realizzato solo nel 1992, quando Kasdan lo produsse e ne firm\u00f2 la sceneggiatura).\nLa svolta nella carriera di Kasdan fu nel 1979, quando George Lucas lo contatt\u00f2 perch\u00e9 ultimasse la sceneggiatura de \"L'Impero colpisce ancora\", rimasta incompiuta a causa dell'improvvisa morte di Leigh Brackett. Convinto dal buon risultato ottenuto, Lucas commission\u00f2 a Kasdan anche la sceneggiatura de \"I predatori dell'arca perduta\" (1981), diretto da Steven Spielberg, e dell'ultimo film della trilogia originale di \"Star Wars\", \"Il ritorno dello Jedi\" (1983), diretto da Richard Marquand.\nNel 1981 Kasdan fece il suo esordio dietro la macchina da presa, con il film \"Brivido caldo\", di cui firm\u00f2 anche la sceneggiatura. Nel corso degli anni, pur continuando a scrivere sceneggiature, si \u00e8 affermato anche in questo campo, alternando pellicole molto acclamate dalla critica ad altre ritenute decisamente pi\u00f9 deludenti. Nel 1992 vinse l'Orso d'oro al Festival di Berlino per il film \"Grand Canyon - Il cuore della citt\u00e0\".\nComparve in un cameo nel film \"Qualcosa \u00e8 cambiato\" (1997), di James L. Brooks, nella parte del dottor Greene, e nel film \"Ti amer\u00f2... fino ad ammazzarti\" (1990), di cui fu regista e attore (non accreditato), nella parte dell'avvocato. Torna alla saga di \"Star Wars\" lavorando assieme a J. J. Abrams e Michael Arndt alla scrittura di ', settimo film della saga. Ha scritto, in seguito, insieme al figlio Jon Kasdan la sceneggiatura di '."}
{"id": "642997", "revid": "599013", "url": "https://it.wikipedia.org/wiki?curid=642997", "title": "S0", "text": ""}
{"id": "642998", "revid": "1305772", "url": "https://it.wikipedia.org/wiki?curid=642998", "title": "S1", "text": ""}
{"id": "642999", "revid": "1305772", "url": "https://it.wikipedia.org/wiki?curid=642999", "title": "S2", "text": ""}
{"id": "643000", "revid": "466539", "url": "https://it.wikipedia.org/wiki?curid=643000", "title": "Frank Macfarlane Burnet", "text": "Biografia.\nFrank MacFarlane Burnet si laure\u00f2 in medicina alla Melbourne University nel 1923. Dopo la specializzazione in batteriologia conseguita a Londra, fu per molti anni direttore del Walter and Eliza Hall Institute e professore incaricato di patologia sperimentale all'Universit\u00e0 di Melbourne. Autore di numerose pubblicazioni scientifiche e membro di varie accademie, tra cui la Royal Society di Londra e la US National Academy of Sciences, ha ricevuto durante la sua carriera molti riconoscimenti, culminati nel 1960 con l'assegnazione del premio Nobel per la medicina, condiviso con il brasiliano Peter Medawar.\nStudi.\nImmunologo al quale si deve l'intuizione dell'esistenza di una tolleranza immunitaria dell'organismo verso determinati antigeni, sviluppatasi durante la vita embrionale, e la formulazione della teoria della selezione clonale immunitaria, Burnet ha rivolto il suo interesse anche ai rapporti tra scienza e societ\u00e0 e allo sviluppo dei contatti internazionali in campo scientifico."}
{"id": "643001", "revid": "339392", "url": "https://it.wikipedia.org/wiki?curid=643001", "title": "Carro St.Chamond", "text": ""}
{"id": "643002", "revid": "1305772", "url": "https://it.wikipedia.org/wiki?curid=643002", "title": "S3", "text": ""}
{"id": "643003", "revid": "1305772", "url": "https://it.wikipedia.org/wiki?curid=643003", "title": "S4", "text": ""}
{"id": "643004", "revid": "1305772", "url": "https://it.wikipedia.org/wiki?curid=643004", "title": "S5", "text": ""}
{"id": "643006", "revid": "1305772", "url": "https://it.wikipedia.org/wiki?curid=643006", "title": "S6", "text": ""}
{"id": "643007", "revid": "121520147", "url": "https://it.wikipedia.org/wiki?curid=643007", "title": "Johannes Gerhardus Strijdom", "text": "Noto per le sue intransigenti simpatie per il nazionalismo afrikaner, come capo del governo convert\u00ec le sue opinioni in un vigoroso programma di apartheid, ovvero di separazione delle razze.\nGiovent\u00f9 e carriera professionale.\nStrijdom nacque il 14 o 15 luglio 1893 nella fattoria di famiglia a Willowmore, vicino a Klipfontein nella Colonia del Capo. Studi\u00f2 prima al Victoria College di Stellenbosch per poi studiare diritto a Pretoria. Da giovane si dedic\u00f2 allo sport, diventando capitano della squadra di rugby di Pretoria; fu anche allevatore di struzzi e nel 1914 entr\u00f2 nella pubblica amministrazione, proseguendo sempre i suoi studi da avvocato per poi tornare di nuovo all'agricoltura. Nel 1917 consegu\u00ec la laurea in legge, iniziando a esercitare la professione di avvocato a Nylstroom, la citt\u00e0 fondata dai Jerusalem gangers, poi denominata Modimolle della provincia del Limpopo.\nCarriera politica.\nIn questo periodo Strijdom cominci\u00f2 sempre pi\u00f9 ad appassionarsi di politica prestando particolare attenzione ai diritti dei suoi connazionali afrikaner. Alla fine degli anni venti divenne segretario del Comitato Provinciale del National Party dell'allora Primo Ministro J.B.M.Hertzog. Nel 1929 fu eletto in Parlamento come rappresentante del partito NP nel collegio di Waterberg vicino a Nylstroom, carica che manterr\u00e0 fino alla morte. Strijdom fu un leale seguace del Primo Ministro e leader dell'NP J.B.M.Hertzog fino al 1934 quando quest'ultimo form\u00f2 una coalizione con lo United Party di Jan Smuts: in tale occasione fu uno dei dodici deputati dell'NP e l'unico proveniente da un collegio del Transvaal che non aderirono alla coalizione preferendo seguire e sostenere Daniel Fran\u00e7ois Malan che si apprestava a fondare il Gesuiwerde Nasionale Party cio\u00e8 il Partito Nazionale Purificato.\nNella seconda met\u00e0 degli anni trenta scal\u00f2 rapidamente la gerarchia dell'NP diventando leader provinciale della sezione del Transvaal sbarazzandosi della maggioranza favorevole a Hertzog, dedicando le sue energie alla organizzazione e ristrutturazione del partito guadagnandosi cos\u00ec il soprannome di \"Leone del Nord\". Nello stesso periodo diresse anche il periodico \"Die Transvaaler\" il principale giornale in lingua afrikaans del nord del Paese. Nel 1939, allo scoppio della seconda guerra mondiale, parteggi\u00f2 per la Germania nazista e in molti suoi discorsi e comizi fece trasparire anche un certo antisemitismo.\nNel 1948 contribu\u00ec alla vittoria dell'NP alle elezioni ricevendo in cambio un posto di Ministro dei Suoli e dell'Irrigazione nel Governo di Malan. Nel ricoprire questa carica per sei anni egli si mostr\u00f2 come un rigido sostenitore della supremazia bianca in Sudafrica, anzi, si pu\u00f2 dire che fu sostenitore di una segregazione ancora pi\u00f9 spinta di quella che prevedeva la politica ufficiale dell'apartheid. Egli raccomandava una politica detta di \"baaskap\" cio\u00e8 una dominazione completa e assoluta del padrone bianco: sostenitore del rapporto padrone-schiavo, rifiutava tutte le collaborazioni con le altre razze che popolavano il Paese, collaborazione che per lui significava una morte lenta per la comunit\u00e0 bianca. Nel 1954 usc\u00ec per la prima volta dai confini del suo Paese per una breve vacanza in Europa.\nStrijdom Primo Ministro.\nCon il ritiro dalla vita politica di Malan, il 30 novembre 1954 Strijdom, nonostante la sua salute cagionevole, e nonostante l'ex primo ministro preferisse per la sua successione il pi\u00f9 moderato Nicolaas Havenga, divenne leader dell'NP e quindi Capo del Governo. La salita al potere di Strijdom rappresent\u00f2 una vittoria dell'ala pi\u00f9 conservatrice del partito, proveniente per lo pi\u00f9 dal Transvaal sulla fazione pi\u00f9 moderata proveniente dal Capo. Infatti, come primo ministro fece allontanare dal governo gli elementi pi\u00f9 moderati fino ad avere intorno a lui soltanto quelli che chiamava la \"gente del Nord\" del Sudafrica cio\u00e8 i pi\u00f9 radicali in tema di segregazione.\nFra di loro si trovarono il suo futuro successore Hendrik F.Verwoerd, il grande architetto dello sviluppo separato; Jan De Klerk, suo cognato e padre del futuro Presidente Statale del Sudafrica, F.W. de Klerk; Theophilus Ebenhaezer D\u00f6nges potente Ministro dell'Interno e Charles Robberts Swart Ministro della Giustizia. La conseguenza di ci\u00f2 fu il perseguimento di una politica di duro apartheid che fu favorito da un cambiamento radicale nel 1955 della composizione del Senato in modo da assicurare al governo la necessaria maggioranza dei due-terzi delle due Camere del Parlamento in seduta comune, necessaria per cambiare la Costituzione del 1909. Questo permise a Strijdom di risolvere, in modo non certo felice, la annosa questione dei Cape coloured.\nI suoi predecessori si erano destreggiati senza successo per togliere il diritto di voto ai Cape coloured: la questione era stata trincerata secondo i termini del \"South African Act\" e ogni cambiamento di questa legge richiedeva l'approvazione della maggioranza di due-terzi di entrambe le Camere del Parlamento. Strijdom abbandon\u00f2 ogni scrupolo al riguardo e semplicemente, con una legge, ampli\u00f2 e cambi\u00f2 la composizione, sia del Senato sia della Sezione di Appello della Corte Suprema: entrambi gli organi furono riempiti di sostenitori dell'NP.L'anno seguente i Cape Coloured furono rimossi dalle normali liste elettorali e posti in liste elettorali speciali. Le sue politiche estremistiche portarono ad una dura repressione politica e al protrarsi del cosiddetto \"Treason Trial\" un processo per alto tradimento contro 156 attivisti neri impegnati nella redazione della Freedom Charter in cui era implicato anche Nelson Mandela.\nStrijdom fu anche un ardente sostenitore dell'istituzione di una repubblica in Sudafrica, si impegn\u00f2 molto nella questione, anche se sar\u00e0 realizzata dopo la sua morte. Infatti introdusse molte misure per rendere il suo paese meno legato alla Gran Bretagna: nel 1957 abbandon\u00f2 la politica delle due bandiere, lasciando sventolare fuori dagli uffici pubblici la sola bandiera sudafricana, senza la Union Jack, come era in uso fino ad allora. Inoltre forn\u00ec al Sudafrica un unico inno nazionale \"Die Stem van Suid Afrika\" (il richiamo del Sudafrica) che fu tradotto e cantato in inglese per la prima volta nell'aprile 1957. Inoltre fino a quell'anno la Gran Bretagna aveva avuto il controllo della base navale di Simonstown ma con il governo Strijdom il controllo pass\u00f2 al Sudafrica. Ancora: nel 1958 le lettere OHMS (On His Majesty's Service) presenti sui documenti ufficiali furono cancellate in favore della sola dicitura OFFICIAL; Strijdom nomin\u00f2 Charles Robberts Swart noto simpatizzante repubblicano, come nuovo Governatore (Swart diventer\u00e0 il primo Presidente del Sudafrica quando verr\u00e0 instaurata la Repubblica).\nPer sottolineare anche il suo anticomunismo il suo governo tronc\u00f2 le relazioni diplomatiche con l'Unione Sovietica. Altri avvenimenti importanti durante il suo governo includono: la marcia di 20.000 donne contro il provvedimento dei \"pass\", l'approvazione a Kliptown vicino a Johannesburg della Freedom Charter che conteneva i principi ideologici dell'African National Congress e di altri movimenti di liberazione e una serie di misure restrittive che portarono ad arresti e bandi, soprattutto a partire dal 1956. Strijdom si ammal\u00f2 nel dicembre 1957 e mor\u00ec a Citt\u00e0 del Capo il 24 agosto 1958. Gli successe, come primo ministro e leader dell'NP Hendrik F.Verwoerd.\nNote.\nL'aeroporto internazionale di Windhoek, capitale della Namibia port\u00f2 il suo nome fino al 1990.\nNumerose vie e monumenti in Sudafrica continuano a rendergli omaggio.\nIl 31 maggio 1972 fu inaugurato a Pretoria dalla vedova, la signora Susanna Strijdom, un busto gigante raffigurante l'ex Primo Ministro, realizzato dallo scultore Coert Steynberg: l'opera faceva parte dell'insieme monumentale che dominava la piazza Strijdom, ma il 31 maggio 2001 il busto e la cupola che lo sovrastava sono crollati, a causa della corrosione, ferendo anche due passanti. Il busto \u00e8 stato allora rimosso e dovr\u00e0 aggiungersi alle opere che formano il museo situato dentro la sua casa a Nylstroom (ora Modimolle), suo antico feudo.\nSi spos\u00f2 con l'attrice Marga van Hulsteyn, ma il matrimonio dur\u00f2 poco: i due si separarono molto presto. Sposatosi nel 1931 in seconde nozze con Susanna de Klerk, sorella di Jan De Klerk dalla quale ebbe due figli (Johannes ed Estelle), egli \u00e8 cos\u00ec zio del futuro presidente F.W. de Klerk. Susan Strijdom mor\u00ec nel 1999"}
{"id": "643008", "revid": "1305772", "url": "https://it.wikipedia.org/wiki?curid=643008", "title": "S7", "text": ""}
{"id": "643011", "revid": "1305772", "url": "https://it.wikipedia.org/wiki?curid=643011", "title": "S8", "text": ""}
{"id": "643013", "revid": "1305772", "url": "https://it.wikipedia.org/wiki?curid=643013", "title": "S9", "text": ""}
{"id": "643015", "revid": "32116", "url": "https://it.wikipedia.org/wiki?curid=643015", "title": "J. G. Strijdom", "text": ""}
{"id": "643016", "revid": "26891", "url": "https://it.wikipedia.org/wiki?curid=643016", "title": "Saint Chamond", "text": ""}
{"id": "643022", "revid": "767487", "url": "https://it.wikipedia.org/wiki?curid=643022", "title": "Green Carnation", "text": "I Green Carnation sono un gruppo progressive metal norvegese formatosi nel 1990, conosciuti fino al 2002 con il nome In the Woods...\nStoria.\nLa band \u00e8 stata formata dal bassista degli Emperor Terje Vik Schei (conosciuto come Tchort), prima degli Emperor, che successivamente si sono sciolti (nel 2001). \nQuando Tchort entra negli Emperor i componenti rimasti formano la band black metal In the Woods...; ma nel 1999 Terje Vik Schei rientra nella band riformando i Green Carnation.\nIl primo album dei Green Carnation \u00e8 \"Journey to the End of the Night\" registrato nel 1999, contiene elementi Folk metal e Doom metal. \nDue anni dopo la band pubblica il secondo album \"Light of Day, Day of Darkness\" una singola traccia di 60 minuti con caratteristiche Progressive metal e Epic metal; questo \u00e8 considerato il loro disco migliore e inoltre la singola traccia \u00e8 considerata la canzone pi\u00f9 lunga della storia dell'heavy metal.\nIn seguito la band pubblica nel 2003 \"A Blessing in Disguise\", un disco da uno stile diverso rispetto ai precedenti. \nL'album \u00e8 una miscela di diversi stili Progressive metal, Progressive rock, atmosfere Gothic metal con sfumature Hard rock.\nLa band continua il suo percorso nel 2005 con l'album \"The Quiet Offspring\", pubblicato dall'etichetta The End Records. L'album \u00e8 costituito da uno stile Hard rock molto pesante, e da alcuni \u00e8 visto come il loro disco pi\u00f9 commerciale.\nLo stesso anno il gruppo registra un EP intitolato \"The Burden Is Mine... Alone\", nel quale il bassista/chitarrista Stein Roger Sordal debutta come cantante nella band, con la canzone che d\u00e0 il titolo all'album, scritta e suonata interamente da lui.\nNel 2006 registrano il loro quinto album \"The Acoustic Verses\", che segna un'altra svolta stilistica per la band: nell'album suonano con strumenti acustici che mostrano uno stile pi\u00f9 \"morbido\"."}
{"id": "643026", "revid": "92723", "url": "https://it.wikipedia.org/wiki?curid=643026", "title": "Maresso", "text": "Maresso (\"Mar\u00e8ss\" in dialetto brianzolo) \u00e8 una frazione del comune di Missaglia, in provincia di Lecco, posta a sudest del centro abitato, verso Lomagna.\n\u00c8 un piccolo borgo della Brianza, posto sulle dolci ondulazioni tra Montevecchia e Lomagna.\nOrigine del nome.\nIl nome di Maresso, secondo , potrebbe derivare da , infatti nella valle scorre un torrente e i terreni potevano essere allagati\nStoria.\nIl nome appare per la prima volta nell'879, in un documento di conferma all'abate Pietro del monastero di Sant'Ambrogio.\nNuovamente il nome appare nel 1162 in un'investitura data alla chiesa di Monza da Federico Barbarossa dei beni che possedeva in detta localit\u00e0. Maresso era feudo dell'arciprete di Monza che godeva la giurisdizione su molte terre della Brianza. Le tre pestilenze della seconda met\u00e0 del Trecento e quella del 1451 avevano dissanguato le campagne tanto che Maresso fu decimato; dopo l'ultima pestilenza, il paese si riduceva a pochissime famiglie.\nNel 1558 Maresso era Comune a s\u00e9. In quel tempo contava 71 famiglie e Maressolo 13, nel 1751 gli abitanti erano 90, nel 1770 risultavano 147; nel 1788 la popolazione ammontava a 149 abitanti. Il Comune rimase indipendente fino al 1809 quando Napoleone decret\u00f2 la prima unione con Missaglia annullata poi dagli austriaci, ma furono successivamente proprio i governanti tedeschi a cancellare definitivamente il municipio nel 1840, epoca nella quale \u00e8 stato fuso con Contra. Nel 1928 la sede del Municipio fu trasferita a Missaglia, quando questa annesse proprio Contra. La domanda presentata nel 1946 per la ricostruzione del Comune non ebbe seguito.\nRioni.\nOssola.\nIl rione pi\u00f9 consistente \u00e8 \"Ossola\". La localit\u00e0 \u00e8 rimasta quale doveva essere nel sec. XVI, col rifacimento dei cascinali e un nuovo insediamento edilizio ad est ed sud della frazione. Sull'unica piccola piazza \u00e8 stata eretta una grotta di Lourdes. Ossola guarda Maresso che sorge oltre la valle percorsa dal torrente Lavandaia.\nCascina Pianina.\nCascina Pianina (in dialetto brianzolo \"Cass\u00ecna Pian\u00ecna\") \u00e8 un rione medievale, situato nel Parco regionale di Montevecchia e della Valle del Curone. La sua economia \u00e8 prevalentemente agricola. Il territorio \u00e8 contraddistinto da boschi, ruscelli e campi coltivati.\nVi \u00e8 una grotta che i fedeli cattolici hanno consacrato a Maria Regina, ristrutturata in occasione del cinquecentesimo anniversario."}
{"id": "643027", "revid": "599013", "url": "https://it.wikipedia.org/wiki?curid=643027", "title": "Sb", "text": ""}
{"id": "643032", "revid": "46936", "url": "https://it.wikipedia.org/wiki?curid=643032", "title": "Nominalismo", "text": "Il nominalismo \u00e8 la dottrina dei filosofi chiamati \"nominales\", che rappresentarono una delle correnti pi\u00f9 importanti della Scolastica. La dottrina nominalista si posiziona nella cosiddetta disputa sugli universali sostenendo che i concetti, i termini di portata generale e quelli che in filosofia sono chiamati universali, non posseggono una loro propria esistenza prima o scollegata dalle cose, n\u00e9 esistono al di fuori o nelle cose ma vengono concepiti solo come nomi. Il nominalismo \u00e8 stato convenzionalmente diviso in estremo, come quello di Roscellino, e in moderato come quello di Abelardo.\nIl nominalismo si contrappone al concettualismo e al realismo filosofico, la posizione che sostiene che i termini generali dei quali si fa uso, come \"albero\" e \"verde\", rappresentano forme di portata generale che posseggono un'esistenza in un mondo di astrazioni indipendente dal mondo degli oggetti fisicamente definiti. Tale posizione si richiama in particolare a Platone.\nGli universali sono nomi.\nGli universali sono segni astratti che possono essere predicati dei soggetti concreti, gli individui che solo loro sono reali, mentre i concetti universali esistono solo \"post rem\", come convenzioni verbali associate agli oggetti specifici, ovvero nella immaginazione o memoria di chi ne parla.\nStoria del nominalismo.\nAspetti nominalisti possono rintracciarsi nella filosofia di Gorgia, Antistene ed Epicuro e in modo pi\u00f9 specifico nella dottrina stoica che distingue il suono (\"phon\u00e9\"), percepibile attraverso i sensi che procurano apparenza, dal significato della parola (\"lekt\u00f2n\") il quale non fa parte del suono e che non \u00e8 riconducibile a nessuna corporeit\u00e0 e che quindi \u00e8 da considerarsi come non esistente nella realt\u00e0.\n\u00c8 solo al principio del XV secolo che si inizia ad usare le espressioni \"nominalis\" e \"terminista\", ma Ottone di Frisinga riporta che fu Roscellino di Compi\u00e8gne il primo che, nell'epoca, analizz\u00f2 secondo logica la dottrina delle parole \"sententiam vocum\". Allo stesso modo Gottfried Wilhelm Leibniz fa iniziare il nominalismo moderno da Roscellino includendovi anche Thomas Hobbes e Mario Nizolio.\nIl nominalismo moderato.\nIl nominalismo moderato \u00e8 la posizione filosofica di stampo nominalista portata avanti da Guglielmo da Ockham (soprannominato \"Princeps Nominalium\") nel XIV secolo, il quale definiva gli universali come concetti della nostra mente, espressi attraverso un nome. Per questo, egli sosteneva, bisogna togliere di mezzo gli universali (\"Rasoio di Occam\") nell'ambito della conoscenza in quanto, oltre ad essere inutili, portano a moltiplicare all'infinito la ricerca della verit\u00e0 (se devo conoscere Socrate che bisogno c'\u00e8 che io conosca l'umanit\u00e0 intera a cui egli appartiene, o sia pure quella dei soli ateniesi?). Egli ne scrisse nell'opera \"Quaestiones in IV libros sententiarum\" (I, d. II, q. 7 S-T).\nSecondo alcuni critici questa interpretazione del nominalismo sarebbe una ripresa cinico-stoica del pensiero di Severino Boezio e Cicerone su questo tema particolare.\nIl nominalismo estremo.\nFra gli esponenti principali del nominalismo estremo medioevale tra la fine dell'XI e l'inizio del XII secolo, c'\u00e8 il gi\u00e0 menzionato Roscellino, vero e proprio fondatore di questa posizione filosofica, secondo la quale gli universali erano semplici suoni (\"flatus vocis\"), espressione spesso usata per indicare ci\u00f2 che non ha nessun fondamento reale, come ad esempio il pettegolezzo. \nAbelardo aveva controbattuto che questo nominalismo implicava che l'\"ordo rerum\" e l'\"ordo verborum\", il mondo delle cose e quello delle parole, non potessero corrispondere e che quindi anche le scienze umane non potevano spiegare la realt\u00e0 che rimaneva distinta nella sua essenza da ogni interpretazione verbale.\nRoscellino per la sua dottrina venne anche accusato di triteismo, poich\u00e9, come notava Anselmo d'Aosta se le tre res della Trinit\u00e0 sono tre sostanze distinte e non come tre persone facenti parte di un'unica sostanza allora si cade nell'eresia. Infatti se in base al nominalismo di Roscellino non si potrebbe comprendere l'unit\u00e0 dei singoli \"uomini\" nella specie \"uomo\" allo stesso modo non si potrebbe capire che cosa significhi che tre persone siano unite in una sola divinit\u00e0. In realt\u00e0 Roscellino con le sue considerazioni intendeva dire che i misteri teologici sono ineffabili e trascendono il linguaggio umano tanto che alla fine egli ritir\u00f2 le sue formulazioni trinitarie e mut\u00f2 il proprio linguaggio dottrinale.\nIl nominalismo moderno.\nNella filosofia moderna il nominalismo \u00e8 sostenuto da George Berkeley e da David Hume. La concezione lockiana dell'astrazione, secondo autorevoli studiosi della sua filosofia, come John Yolton e Michael Ayers, che si basano su alcuni passi del secondo libro del \"Saggio sull'intelletto umano\" (1690), viene considerata di stampo nominalista.\nAltri autori invece, come R. Aaron, Sally Ferguson e Maurilio Lovatti, sostengono la tesi dell'interpretazione concettualistica della concezione lockiana dell'astrazione fondandola su molti passi del terzo libro del medesimo saggio lockiano.\nIl nominalismo \u00e8 molto diffuso nella filosofia analitica contemporanea."}
{"id": "643033", "revid": "30909", "url": "https://it.wikipedia.org/wiki?curid=643033", "title": "Hokuto no ken", "text": ""}
{"id": "643034", "revid": "599013", "url": "https://it.wikipedia.org/wiki?curid=643034", "title": "Sc", "text": ""}
{"id": "643038", "revid": "599", "url": "https://it.wikipedia.org/wiki?curid=643038", "title": "Realismo filosofico", "text": ""}
{"id": "643040", "revid": "3115", "url": "https://it.wikipedia.org/wiki?curid=643040", "title": "Raimondo D'Aronco", "text": "Biografia.\nFiglio di Girolamo D'Aronco, anch'egli progettista, e impresario edile, fu inviato dal padre a Graz, dove frequent\u00f2 una scuola per capomastri. Studi\u00f2 in seguito all'Accademia di Venezia, ottenendo il diploma di architetto, che gli permise di intraprendere la carriera di professore, prima all'Accademia di Carrara, in seguito a Cuneo, a Palermo, all'Universit\u00e0 di Messina, dove conobbe Ernesto Basile, altro importante esponente dell'arte nuova in Italia.\nContemporaneamente alla docenza, D'Aronco inizi\u00f2 l'attivit\u00e0 professionale come architetto. Progett\u00f2 alcune opere in Italia, mentre al 1893 risale il suo primo viaggio in Turchia, Paese nel quale lavor\u00f2 e progett\u00f2 per molti anni. Infatti, in seguito al terremoto del 1894, fu architetto-capo incaricato da Abdul Hamid II della ricostruzione di Istanbul (in quell'epoca ufficialmente chiamata Costantinopoli, in turco Kostantiniyye). Altern\u00f2 soggiorni e progetti in Turchia, dove realizz\u00f2 tra l'altro la residenza estiva dell'Ambasciata d'Italia (villa Tarabya, 1906) ad Istanbul, e in Italia, fino al 1909, quando, in seguito alla rivolta dei Giovani Turchi e alla deposizione del Sultano, rientr\u00f2 ad Udine.\nTra i progetti realizzati in Italia, si ricordano i padiglioni per l'Esposizione Internazionale d'Arte Decorativa Moderna di Torino (1902) e i padiglioni per l'Esposizione nazionale di Udine (1903).\nD'Aronco fu anche l'architetto del Nuovo palazzo per gli uffici municipali di Udine, per il quale gi\u00e0 nel 1888 aveva steso un primo progetto. Un secondo progetto fu presentato nel 1909, mentre nel 1910 vennero proposte altre due soluzioni, una delle quali fu la proposta scelta. Il Palazzo, in realt\u00e0, non pu\u00f2 essere definito un edificio Art nouveau. D'Aronco si ispir\u00f2 a canoni architettonici pi\u00f9 classici. Come scrisse nella relazione accompagnatoria al progetto prescelto, lo stile dell'edificio doveva \"Essere italiano e ispirato al Cinquecento e al Seicento per quanto \u00e8 compatibile con le esigenze dei tempi nostri, con quelle del palazzo e dei materiali da impiegarsi\". I lavori, iniziati nel 1911, e interrotti per la guerra, terminarono nel 1925, mentre le finiture interne furono ultimate negli anni trenta.\nParte del merito della riscoperta di d'Aronco va attribuito all'architetto italiano Manfredi Nicoletti che scrisse la prima monografia sulle sue opere nel 1955 e in seguito una seconda nel 1982.\nOpere.\n\"Progetti principali\"\nArchivio.\nIl fondo \"Raimondo D'Aronco\" composto da una collezione di migliaia di disegni di D'Aronco \u00e8 conservata presso Gallerie del Progetto - Civici musei di storia e arte di Udine in seguito alla donazione della nipote Raimonda Venturini Pistolese alla citt\u00e0 di Udine"}
{"id": "643042", "revid": "712828", "url": "https://it.wikipedia.org/wiki?curid=643042", "title": "Eremita della Gru", "text": ""}
{"id": "643045", "revid": "599013", "url": "https://it.wikipedia.org/wiki?curid=643045", "title": "Sg", "text": "Altri progetti.\nSG nell'ambito Esercito sta a significare Sergente di Giornata, in atto dai tempi della leva alcuni reggimenti ancora lo conservano."}
{"id": "643046", "revid": "599013", "url": "https://it.wikipedia.org/wiki?curid=643046", "title": "Locking", "text": ""}
{"id": "643048", "revid": "599013", "url": "https://it.wikipedia.org/wiki?curid=643048", "title": "Sh", "text": ""}
{"id": "643053", "revid": "1632387", "url": "https://it.wikipedia.org/wiki?curid=643053", "title": "Sj", "text": ""}
{"id": "643054", "revid": "44627", "url": "https://it.wikipedia.org/wiki?curid=643054", "title": "Peppino Prisco", "text": ""}
{"id": "643058", "revid": "599013", "url": "https://it.wikipedia.org/wiki?curid=643058", "title": "Sk", "text": ""}
{"id": "643060", "revid": "32116", "url": "https://it.wikipedia.org/wiki?curid=643060", "title": "Johannes Strijdom", "text": ""}
{"id": "643063", "revid": "838137", "url": "https://it.wikipedia.org/wiki?curid=643063", "title": "Sl", "text": ""}
{"id": "643066", "revid": "1898473", "url": "https://it.wikipedia.org/wiki?curid=643066", "title": "Notocorda", "text": "La notocorda, o corda dorsale, \u00e8 una struttura flessibile a forma di tubo che si riscontra in tutti gli embrioni dei cordati, animali che prendono tale nome proprio dalla presenza di questa struttura durante lo stadio embrionale. La notocorda \u00e8 disposta sotto la superficie ventrale del tubo neurale.\nNei cefalocordati (e anche nei vertebrati primitivi come \"Pikaia\" e \"Haikouicthys\") persiste per tutta la vita adulta come struttura di sostegno, negli urocordati \u00e8 presente solo nello stadio larvale, mentre nei vertebrati \u00e8 sostituita dalla colonna vertebrale.\nNon \u00e8 difficile sentir dire che l'embriogenesi ricapitola la filogenesi. In questo caso l'affermazione \u00e8 particolarmente coerente, in quanto un vertebrato esprime dapprima la \"notocorda\" a livello embrionale (che per i progenitori ancestrali era una forma stabile e definitiva di supporto dorsale) per poi sviluppare, attraverso tappe che sembrano riproporre quelle dell'evoluzione, la forma pi\u00f9 evoluta della colonna vertebrale nei mesi successivi.\nEmbriogenesi.\nLa notogenesi \u00e8 la formazione della notocorda a partire dalle cellule dell'epiblasto che costituiscono il pavimento dell'amnios.\nNell'uomo (ma i passaggi sono gli stessi degli altri vertebrati) al 16\u00ba giorno di sviluppo, subito dopo che cellule invaginate dell'epiblasto hanno invaso l'ipoblasto formando l' endoderma embrionale, inizia un secondo processo di invaginazione che porta uno strato di cellule ad interporsi tra l'epiblasto (che finiti i processi di gastrulazione viene detto ectoderma embrionale) e l'endoderma. Alcune di queste cellule che si invaginano dal nodo di Hensen migrano verso la membrana faringea in linea retta formando un cordone chiamato processo cefalico o processo notocordale.\nQuesto cordone inizier\u00e0 a cavitarsi:\nNei vertebrati superiori si estende per tutta la lunghezza della futura colonna vertebrale e raggiunge anteriormente il mesencefalo, dove finisce come un uncino nella regione della futura sella turcica dello sfenoide.\nVestigia dalla notocorda si trovano nel nucleo polposo dei dischi intervertebrali, ma non nei corpi delle vertebre da cui le cellule notocordali spariscono interamente. Nell'uomo, a 4 anni di vita, tutti i residui di notocorda sono sostituiti da una popolazione cellulare simile ai condrociti di origine incerta.\nEsperimenti e ricerca.\n\u00c8 stato dimostrato che la regione anteriore della notocorda \u00e8 in grado di indurre, nel sovrastante tubo neurale, le strutture del cervello, mentre la regione posteriore induce le strutture del midollo spinale. Se infatti si trapianta un pezzetto di notocorda cefalica in posizione caudale, si induce la formazione del cervello l\u00e0 dove dovrebbe esserci il midollo spinale. Il trapianto inverso ha avuto l'effetto opposto.\nLa notocorda produce una proteina, la \"Sonic hedgehog\" (Shh), che \u00e8 una chiave della regolazione dei processi di morfogenesi e organogenesi, inducendone precisi sviluppi in posizioni specifiche. \u00c8 il gradiente di questa proteina (insieme ad altri agenti) che stabilisce la distribuzione spaziale delle strutture dell'embrione e dei futuri organi."}
{"id": "643069", "revid": "198277", "url": "https://it.wikipedia.org/wiki?curid=643069", "title": "Luciano Gaucci", "text": "Biografia.\nNato a Roma nel 1938 da una famiglia di piccoli proprietari terrieri di origini marchigiane (i suoi nonni paterni erano originari di Fermo), inizi\u00f2 come dipendente dell'ATAC, dapprima come conducente di tram delle linee della capitale, e in seguito come impiegato dopo aver vinto un concorso interno alla municipalizzata. Pi\u00f9 tardi, Gaucci lasci\u00f2 il suo impiego all'ATAC ed entr\u00f2 in un'azienda di pulizie di cui era titolare il suocero.\nNel 1975, fond\u00f2 a Roma \"La Milanese\", ditta individuale di pulizie. La Milanese, che inizi\u00f2 con appena un centinaio di dipendenti, di l\u00ec a poco ottenne numerosi appalti con l'affidamento della gestione della pulizia di numerose strutture, quali pubbliche istituzioni, stazioni ferroviarie e aeroporti in tutto il territorio nazionale, operando spesso in regime di monopolio. Dopo appena un decennio di attivit\u00e0, l'impresa di Gaucci arriv\u00f2 a contare oltre 3.500 dipendenti in tutta Italia e un fatturato annuale che si aggirava sui 200 miliardi di lire. Nel 2001, la ditta cess\u00f2 le sue attivit\u00e0 e venne dichiarata fallita. Altri settori d'interesse di Gaucci furono l'ippica e il calcio. \nPadre di sei figli avuti da quattro diverse relazioni, dal 2005 si era costruito una nuova famiglia a Santo Domingo, capitale della Repubblica Dominicana. Malato di Alzheimer negli ultimi anni di vita, \u00e8 morto il 1\u00ba febbraio 2020 all'et\u00e0 di 81 anni: per sua volont\u00e0, \u00e8 stato sepolto in terra caraibica.\nI figli maggiori, Alessandro e Riccardo, avuti dalla prima moglie Veronica del Bono, sono ambedue dirigenti sportivi.\nAttivit\u00e0 nell'ippica.\nNel 1980, Gaucci fond\u00f2 la White Star, una scuderia ippica nella quale crebbe Tony Bin, un famoso cavallo che, acquistato per appena 12 milioni di lire quando era solo un puledro, riusc\u00ec a vincere corse per circa 3 miliardi di lire e fu infine rivenduto alla cifra record di 7 miliardi di lire.\nPersonaggio di spicco dell'ippica italiana, fino al 1993 \u00e8 stato consigliere dell'Unione nazionale incremento razze equine.\nAttivit\u00e0 nel calcio.\nL'ingresso nel mondo del calcio di Gaucci risale al 1975, quando divenne piccolo azionista della . Nel 1981, divenne componente del consiglio di amministrazione della societ\u00e0 giallorossa, all'epoca presieduta da Dino Viola, e di cui nel 1984 divenne vicepresidente. Gaucci, tifoso romanista oltrech\u00e9 dirigente del club, nel 1985 tent\u00f2 di assumerne il controllo della maggioranza la presidenza, a seguito delle dimissioni rassegnate da Viola, il quale poi cambi\u00f2 idea. Fallito il tentativo di rilevare la Roma, Gaucci intavol\u00f2 successivamente una clamorosa trattativa per rilevare la , che non ebbe alcun seguito. Rimasto vicepresidente della Roma, nel 1991, alla morte di Viola, fu in lizza per la sua acquisizione, ma il club giallorosso pass\u00f2 a Giuseppe Ciarrapico. \nFallito anche il secondo tentativo di rilevare la Roma, Gaucci rilev\u00f2 il , in Serie C1, con cui ha ottenuto una promozione in Serie B (1994) e due promozioni in Serie A (1996 e 1998), pi\u00f9 una promozione in B revocata per illecito sportivo al termine del campionato 1992-1993, che gli cost\u00f2 tre anni di squalifica. Durante le stagioni in massima serie la squadra umbra raggiunse la semifinale di Coppa Italia 2002-2003 e la partecipazione alla Coppa UEFA 2003-2004, quest'ultima successiva alla vittoria della Coppa Intertoto 2003, primo trofeo confederale della societ\u00e0. Gaucci \u00e8 stato presidente della societ\u00e0 biancorossa fino al 2004, succeduto dal figlio Alessandro, che fall\u00ec l'anno successivo.\nOltre che del Perugia, Gaucci \u00e8 stato anche proprietario della Viterbese (dal 1997 al 2000 con una promozione in C1), (dal 2000 al 2004 con una promozione in B) e (dal 2000 al 2004 con 2 promozioni dalla Serie D alla C1). Nell'estate 2004, tent\u00f2 di rilevare il , reduce da un modesto tredicesimo posto nel campionato di Serie B 2003-2004, e prossimo al fallimento: Gaucci si accord\u00f2 con la propriet\u00e0 del club partenopeo con un piano che prevedeva il fitto di ramo d'azienda per 46 milioni di euro, pagabili in cinque rate, con una rata finale di 21 milioni per concludere tutto e azzerare i debiti. La FIGC respinse il piano di salvataggio della societ\u00e0 azzurra poich\u00e9 il fitto del ramo d'azienda non \u00e8 riconosciuto dalle NOIF, che perci\u00f2 and\u00f2 incontro al fallimento.\nIn seguito nacque la \"Napoli Sportiva\", di cui Gaucci \u00e8 stato presidente, per la quale aveva ingaggiato Angelo Gregucci come allenatore. La nuova societ\u00e0 partenopea non riusc\u00ec per\u00f2 a ottenere l'iscrizione ad alcun campionato professionistico o dilettantistico.\nPresidente eccentrico, \u00e8 stato il primo e unico presidente ad affidare la panchina di squadra di calcio a un'allenatrice: nel 1999 chiam\u00f2 infatti Carolina Morace alla guida della Viterbese. Fu Gaucci, inoltre, a far debuttare, rispettivamente in Serie A e B, gli esordienti e semiconosciuti Serse Cosmi e Stefano Colantuono. Rinomata fu la sua attitudine nello scovare calciatori in serie minori (perfino in Eccellenza), per poi rivenderli a peso d'oro una volta esplosi a livello professionale.\nControversie.\nIndagato per il fallimento dell'Associazione Calcio Perugia, Gaucci \u00e8 stato inquisito assieme ai figli Riccardo e Alessandro per associazione a delinquere finalizzata alla bancarotta fraudolenta, rifugiandosi dal 2005 nella Repubblica Dominicana. Qui, da latitante, ha patteggiato tre anni per bancarotta fraudolenta e reati fiscali; la pena non \u00e8 stata scontata in quanto successivamente indultata. Una volta estinti tali reati, \u00e8 brevemente rientrato in Italia nel 2009, ma in seguito \u00e8 tornato a stabilirsi definitivamente a Santo Domingo fino alla morte."}
{"id": "643073", "revid": "599013", "url": "https://it.wikipedia.org/wiki?curid=643073", "title": "Sm", "text": ""}
{"id": "643077", "revid": "599013", "url": "https://it.wikipedia.org/wiki?curid=643077", "title": "Sn", "text": ""}
{"id": "643083", "revid": "599013", "url": "https://it.wikipedia.org/wiki?curid=643083", "title": "Sp", "text": ""}
{"id": "643085", "revid": "599013", "url": "https://it.wikipedia.org/wiki?curid=643085", "title": "Sq", "text": "Sigle.\nS.Q. Secondo Quantit\u00e0 usato principalmente nei menu di ristoranti"}
{"id": "643087", "revid": "599013", "url": "https://it.wikipedia.org/wiki?curid=643087", "title": "Sr", "text": ""}
{"id": "643091", "revid": "599013", "url": "https://it.wikipedia.org/wiki?curid=643091", "title": "St", "text": ""}
{"id": "643096", "revid": "228587", "url": "https://it.wikipedia.org/wiki?curid=643096", "title": "Su", "text": ""}
{"id": "643100", "revid": "1305772", "url": "https://it.wikipedia.org/wiki?curid=643100", "title": "Sv", "text": ""}
{"id": "643103", "revid": "1929979", "url": "https://it.wikipedia.org/wiki?curid=643103", "title": "Toni cardiaci", "text": " I toni cardiaci sono prodotti durante il \"battito cardiaco\", l'aspetto sonoro della cinetica cardiaca. Tali \"toni\" vengono prodotti dalle valvole cardiache, al loro chiudersi, o dal flusso sanguigno che passa attraverso esse.\nDescrizione.\nQuando le valvole si chiudono in seguito all'innalzamento della pressione nelle camere a valle, producono una breve vibrazione che assomiglia al rumore di una vela riempita dal vento. Questa vibrazione si trasmette alle pareti del torace, dove pu\u00f2 essere percepita con la mano o udita dall'orecchio umano, dal fonendoscopio, registrati con un fonocardiogramma o con un ecocardiografo.\nDi solito i toni vengono riferiti con una circonlocuzione onomatopeica, \"tum-ta\" in italiano, \"lubb-dub\" in inglese, \"doop-teup\" in tedesco, \"rrupp-ta\" per i turchi, \"htat-ta\" per i russi, \"frou-ti\" in francese e \"do-ki\" per i giapponesi.\nI toni.\nI toni udibili dall'orecchio umano nell'individuo sano sono quattro:, detti primo, secondo, terzo e quarto tono. \nNel primo e secondo tono si possono auscultare le due componenti separatamente, soprattutto in determinate condizioni, siano esse fisiologiche che patologiche. Lo sdoppiamento del secondo tono \u00e8 per esempio di pi\u00f9 facile osservazione nel giovane e in inspirazione."}
{"id": "643107", "revid": "599013", "url": "https://it.wikipedia.org/wiki?curid=643107", "title": "Sw", "text": ""}
{"id": "643108", "revid": "287204", "url": "https://it.wikipedia.org/wiki?curid=643108", "title": "Christ The Bootleg", "text": "Christ The Bootleg \u00e8 un album live dei Crass pubblicato nel 1989. Anche se pubblicato come bootrleg, nel 1997 venne ristampato dalla \"Allied Recordings\" col permesso della band e successivamente, quando la \"Allied\" chiuse, nuovamente stampato dalla \"No Idea Records\".\nAll'interno dell'album \u00e8 presente un artwork dell'artista anarchico John Yates.\nLe tracce sono state registrate a Nottingham nel 1984, durante l'ultimo tour della band."}
{"id": "643111", "revid": "228587", "url": "https://it.wikipedia.org/wiki?curid=643111", "title": "Sx", "text": ""}
{"id": "643114", "revid": "287204", "url": "https://it.wikipedia.org/wiki?curid=643114", "title": "SY", "text": ""}
{"id": "643125", "revid": "599013", "url": "https://it.wikipedia.org/wiki?curid=643125", "title": "Sz", "text": ""}
{"id": "643127", "revid": "88295", "url": "https://it.wikipedia.org/wiki?curid=643127", "title": "Becchino", "text": ""}
{"id": "643129", "revid": "339392", "url": "https://it.wikipedia.org/wiki?curid=643129", "title": "Carro 2C", "text": ""}
{"id": "643131", "revid": "767487", "url": "https://it.wikipedia.org/wiki?curid=643131", "title": "Alabama Thunderpussy", "text": "Gli Alabama Thunderpussy sono stati una band heavy metal / sludge metal originaria di Richmond (Virginia).\nStoria.\nBryan Cox, Erik Larson e Asechiah Bogdan fondarono la band nel 1996. Bill Storms e Johnny Throckmortin completarono la formazione che nel 1998 firm\u00f2 con l'etichetta Man's Ruin Records. Il gruppo debutt\u00f2 con l'album Rise Again lo stesso anno e nel 1999 pubblic\u00f2 invece il secondo progetto, River City Revival. Nel 2000 fu il turno dell'album Constellation e nel 2002 di Staring at the Divine. Gli Alabama Thunderpussy firmarono anche lo stesso anno con la Relapse Records con cui esordirono con il nuovo frontman Johnny Weils. Nel 2004 fu pubblicato Fulton Hill. Per ragioni sconosciute Weils ha recentemente lasciato gli ATP ed \u00e8 stato rimpiazzato da Kyle Thomas, ex Exhorder."}
{"id": "643133", "revid": "1226", "url": "https://it.wikipedia.org/wiki?curid=643133", "title": "Organizzazione Borderline di Personalit\u00e0", "text": ""}
{"id": "643136", "revid": "767487", "url": "https://it.wikipedia.org/wiki?curid=643136", "title": "La seconda ombra", "text": "La seconda ombra \u00e8 un film del 2000 diretto dal regista Silvano Agosti.\nIl film tratta le vicende legate a Franco Basaglia direttore del manicomio di Gorizia e promotore della legge che porta il suo nome che ha rivoluzionato la concezione del malato mentale.\nTrama.\nSotto la veste di fattorino quello che sar\u00e0 il nuovo direttore del manicomio di Gorizia si rende conto delle condizioni in cui vivono i pazienti del manicomio.\nTra elettroshock, lobotomie, camicie di forza, percosse e clausura i malati mentali vivono in una raccapricciante situazione. Diventato direttore riesce a modificare il ruolo di operare dei medici e degli infermieri e migliorare le condizioni di vita dei pazienti. Sfrutter\u00e0 l'ampio giardino dell'ospedale prima interdetto ai pazienti per passeggiate e pranzi all'aperto. Arriver\u00e0 a proporre l'abbattimento del muro che divide i malati dal resto della societ\u00e0 e cos\u00ec avverr\u00e0.\nProduzione.\nGran parte del cast \u00e8 composto da persone che hanno realmente lavorato o vissuto nei manicomi di Gorizia e Trieste.\nIl titolo del film avrebbe dovuto essere \"Il Muro\", \u00abperch\u00e9 io volevo raccontare questo momento fiabesco in cui Basaglia ha detto ai suoi 1200 ricoverati buttiamo gi\u00f9 il muro in modo che la gente veda cos'\u00e8 il manicomio, e ho costruito questa fiaba di questi straordinari personaggi che decidono di buttare gi\u00f9 la barriera fisica che li separa dal mondo circostante, sperando inutilmente che cadano anche tutte le altre barriere... io ho intitolato il film \"la seconda ombra\" perch\u00e9 questo personaggio mi ha profondamente colpito, guardate che sintesi perfetta di 250 anni di realt\u00e0 manicomiale: \"Quando medici e infermieri con la scusa di curarmi, mi torturavano, io mi rifugiavo nella mia seconda ombra, e non sentivo pi\u00f9 niente\". E cos'\u00e8 la seconda ombra forse? \u00c8 il destino che ogni persona non ha vissuto e non sta vivendo, mi sarebbe straordinariamente caro che le persone si chiedessero almeno una volta al mese o alla settimana, \"ma io sto vivendo il destino che mi ero preconizzato e che volevo vivere?\". Sarei tanto contento che i pi\u00f9 rispondessero di s\u00ec, finora credo che le cose siano organizzate in modo tale che sia abbastanza impossibile rispondere di s\u00ec\u00bb."}
{"id": "643138", "revid": "1005847", "url": "https://it.wikipedia.org/wiki?curid=643138", "title": "Storia delle ferrovie in Italia", "text": "La storia delle ferrovie in Italia ebbe inizio nel Regno delle Due Sicilie borbonico con l'apertura di un breve tratto di linea ai piedi del Vesuvio, la Napoli-Portici di poco pi\u00f9 di sette chilometri, inaugurata il 3 ottobre 1839.\nLa nascita delle ferrovie negli Stati preunitari.\nL'inaugurazione della Stockton-Darlington, prima linea ferroviaria commerciale, avvenuta nel 1825, accese entusiasmi e progetti in tutta Europa per l'utilizzo di quello che si era rivelato subito essere un formidabile mezzo di trasporto al servizio sia delle persone sia dell'industria e del commercio.\nA differenza di altri stati come il Regno Unito o la Francia, in Italia lo sviluppo venne frenato da fattori negativi quali l'accidentata orografia della penisola e, soprattutto, la divisione politica e l'influenza politica straniera che indirizzava la scelta di percorsi e di tecnologia secondo interessi diversi da quelli delle popolazioni che la struttura doveva servire. Un esempio: la scelta di collegare Bologna con Pistoia, oltre alle diatribe economiche e campanilistiche fra Pistoia e Prato, deriv\u00f2 dalla volont\u00e0 dell'Austria di unire il Regno Lombardo Veneto con il porto di Livorno, considerato strategico per un veloce spostamento di uomini e materiali a supporto della marina imperiale che non possedeva basi sul Tirreno.\nRegno delle Due Sicilie.\nIn Italia, il primo tronco ferroviario, costruito a doppio binario da Napoli a Granatello di Portici (km 7,640), venne inaugurato il 3 ottobre 1839 dal re Ferdinando II di Borbone. Il 1\u00ba agosto 1842 la ferrovia aveva raggiunto Castellammare di Stabia, il 20 dicembre 1843 fu inaugurato il tratto Napoli-Caserta, oggi facente parte della linea (Ferrovia Roma-Cassino-Napoli) e un anno dopo Pompei e Nocera (circa 40\u00a0km) ma lo sviluppo successivo non fu altrettanto celere, la via ferrata si ferm\u00f2, in direzione Nord, a Sparanise (circa 48\u00a0km) e, in direzione Sud, nei pressi di Salerno (circa 55\u00a0km) e tale rimase fino all'unit\u00e0.\nNel 1846 il governo borbonico aveva rilasciato anche la concessione per il prolungamento della ferrovia da Nocera fino a San Severino e ad Avellino; negli anni cinquanta erano state rilasciate varie concessioni per la costruzione della ferrovia delle Puglie e per la ferrovia degli Abruzzi che avrebbero dovuto realizzare i collegamenti verso lo Stato Pontificio, a Ceprano e al Tronto e verso Bari, con diramazioni per Brindisi e per Foggia.\nOltre alla strada ferrata fu avviata la realizzazione di un complesso industriale che rimase all'avanguardia per anni in Italia. Nel 1840 fu promossa la realizzazione dell'Opificio di Pietrarsa, pi\u00f9 ampio e in posizione pi\u00f9 felice del preesistente Opificio Meccanico, ubicato nel Castel Nuovo (meglio noto come Maschio Angioino). Nel 1845 inizi\u00f2 la costruzione di locomotive (all'inizio ne furono fabbricate sette utilizzando componenti inglesi del medesimo modello della locomotiva inglese acquistata nel 1843). La maggior parte del ferro necessario alla costruzione delle reti ferrate proveniva dalle Reali ferriere ed Officine di Mongiana, complesso industriale che era stato realizzato a Mongiana (Calabria, in prossimit\u00e0 delle gi\u00e0 allora antiche ferriere) a partire dal 1770 dagli stessi Borbone e che nel 1860, con circa 1500 operai, era uno dei principali poli siderurgici d'Europa.\nVenne avviata, nello stesso stabilimento, anche una scuola per macchinisti ferroviari e navali. Nonostante gli interessanti progetti in cantiere, alla data del 1860 la rete ferroviaria del Regno in esercizio regolare assommava a circa 127\u00a0km di ferrovie.\nNegli ultimi anni di vita del Regno (dopo il 1855) vennero approvati dal governo borbonico altri progetti di ampliamento della rete ferroviaria: al momento dell'annessione ne erano state completate 60 miglia (circa 110\u00a0km) ma questi nuovi tratti non erano ancora utilizzati.\nRegno Lombardo-Veneto.\nI primi progetti ferroviari, nel Regno soggetto all'Impero Austriaco, si concretizzarono il 2 settembre 1835 quando la Camera di Commercio di Venezia prese in esame la proposta di Sebastiano Wagner, commerciante, e Francesco Var\u00e9, ingegnere, entrambi veneziani, di una linea ferroviaria che unisse le due capitali del Regno: Milano e Venezia. Considerata all'epoca un'impresa di dimensioni epiche per la sua lunghezza e per la necessit\u00e0 del ponte sulla laguna, la costruzione della Ferrovia Milano-Venezia inizi\u00f2 il suo cammino, cosparso di insidie e complicazioni anche di carattere internazionale. Fra feroci polemiche, atti giudiziari, interventi politici anche presso la corte di Vienna la realizzazione procedette faticosamente; nel 1842 venne inaugurato il tratto Padova-Mestre di 29\u00a0km, e nel 1846 i tratti Milano-Treviglio di 32\u00a0km, il tratto Padova-Vicenza di 30\u00a0km e il ponte sulla laguna di Venezia. Nel 1854 venne aperto il tratto tra Verona e Coccaglio, nell'ottica di collegare il Veneto con Milano passando per Bergamo.\nLa vicenda della \"Ferdinandea\" (come venne chiamata in onore dell'imperatore austriaco Ferdinando I che vide i suoi primi passi) arriv\u00f2 a una conclusione solo nel 1878, ad annessione del Veneto gi\u00e0 avvenuta, quando fu completato il collegamento diretto fra Treviglio e Coccaglio che eliminava la deviazione per Bergamo, peraltro non prevista nel progetto iniziale dell'opera, stilato dall'ing. Giovanni Milani nel 1838.\nSul numero di agosto del 1836 di Biblioteca Italiana, l'ingegner Giuseppe Bruschetti pubblic\u00f2 il che aveva avuto come promotore iniziale Zanino Volta, ingegnere e figlio del molto pi\u00f9 noto Alessandro. Il progetto gener\u00f2 un'accanita discussione fra il progettista stesso e Carlo Cattaneo, che ne rilev\u00f2 decine di manchevolezze. Ad ogni modo i tentativi di Volta non ebbero successo e il progetto, per certi versi, conflu\u00ec in quello della ferrovia Milano-Monza.\nQuest'ultima era stata inaugurata nel 1840 ed era lunga poco pi\u00f9 di 12\u00a0km; l'imperatore d'Austria ne aveva concesso il privilegio alla ditta Holzhammer di Bolzano, guidata dal finanziere Johann Putzer von Reibegg.\nQuesti primi progetti e prime realizzazioni misero in moto altri progetti, come la Venezia\u2013Trieste, prolungamento della linea proveniente da Vienna; il progetto per una Milano-Piacenza, che verr\u00e0 conglobato nella concessione della Ferrovia dell'Italia Centrale; il previsto collegamento fra la \"Ferdinandea\" e Mantova port\u00f2 all'idea della linea Mantova-Borgoforte anch'essa da prolungarsi fino a Reggio Emilia dove sarebbe confluita nella \"Centrale\". Si stesero binari anche verso il Ticino nella previsione di dover collegare Milano con Torino, capitale del Regno di Sardegna.\nNel 1859 fu inaugurato il tratto Verona\u2013Bolzano della linea ferroviaria del Brennero; Bolzano fu poi collegata a Innsbruck nel 1867.\nRegno di Sardegna.\nLa prima richiesta di studio di un tracciato ferroviario nel Regno di Sardegna si ha nel 1826 quando alcuni affaristi genovesi, i signori Cavagnari, Pratolungo e Morro, avanzarono la proposta di unire Genova con il Po, senza aver alcun seguito. Il Piemonte, dopo l'abortito progetto, non vide un grande fervore ferroviario. L'ingegnere lombardo Luigi Tatti, gi\u00e0 nel 1837 aveva delineato le principali tratte ferroviarie necessarie in Italia in una corposa \"nota 1\" di \"L'architetto delle strade ferrate\" dove Torino vi aveva la parte principale; e Carlo Ilarione Petitti di Roreto, nobile intellettuale sabaudo, aveva sottoposto ad attenta analisi l'intera questione ferroviaria italiana, eppure, come ci segnalano gli \"Annali universali di statistica\": \"Al principio del 1848 non eravi col\u00e0 in esercizio un solo chilometro di strada\". Per\u00f2 non tutto era rimasto fermo e le cose, una volta iniziate, procedettero velocemente. Tanto \u00e8 vero che gli stessi Annali ammettevano che,\nIl 18 luglio 1844, con le il re Carlo Alberto dispose la costruzione della ferrovia Torino-Genova via Alessandria, attraverso il crinale appenninico, che richiese la costruzione della galleria di valico dei Giovi, lunga 3265 metri, il cui scavo fu effettuato interamente a mano e che venne inaugurata il 18 dicembre 1853 e attivata il 16 febbraio 1854; seguiva l'apertura di altri tronchi in Piemonte che, nel 1859, aveva cos\u00ec collegato tra loro le frontiere svizzere e francesi con quella austriaca del Lombardo-Veneto.\nA differenza di altri Stati dove la progettazione era affidata all'impresa privata, a volte totalmente straniera (la Napoli\u2013Portici era un progetto del francese Bayard e francesi erano anche i capitali), nel Regno di Sardegna l'impulso lo aveva dato lo Stato.\nDietro impulso del conte di Cavour, allo scopo di liberarsi dal monopolio inglese nel settore, nel 1853 venne fondata a Sampierdarena l'Ansaldo, industria meccanica che dall'anno successivo avrebbe avviato anche la fabbricazione di locomotive e materiale ferroviario.\nStato Pontificio.\nNello Stato Pontificio, fino alla morte di papa Gregorio XVI, che aveva espresso la sua disapprovazione sulla prima ferrovia del Regno delle due Sicilie, nulla si era deciso. Si intravedevano alcune iniziative e progetti scoordinati, tendenti a sopperire a carenze locali pi\u00f9 che a realizzare una rete organica. \nLa memoria verr\u00e0 pubblicata nel 1844. Il 1\u00ba agosto dello stesso 1844 si form\u00f2 un gruppo di dieci \"caratanti\" che comprendeva fra gli altri lo stesso Pancaldi, due marchesi Pizzardi, un \"certo\" Gioachino Rossini, un capitano Ganzoni e un ingegnere Scarabelli, che risulteranno i promotori dell'iniziativa. Il 25 settembre successivo il gruppo present\u00f2 alla corte papale il progetto che una strada ferrata che doveva snodarsi \"da Ancona al confine modenese\". Il progetto non ebbe seguito.\nL'elezione del nuovo papa, Pio IX, a met\u00e0 del 1846, sblocc\u00f2 la situazione; questi infatti nomin\u00f2 una Commissione per le Strade Ferrate dello Stato di Sua Santit\u00e0 e costitu\u00ec una societ\u00e0 nazionale per lo sviluppo e la costruzione delle ferrovie che diede inizio dopo qualche anno alla costruzione di alcune linee nel centro Italia, come la ferrovia Roma-Frascati in servizio dal 1856, la ferrovia Roma-Civitavecchia in servizio dal 1859 e, molto pi\u00f9 tardi, la ferrovia Pio Centrale tra Roma ed Ancona, cos\u00ec chiamata in onore del papa, inaugurata il 29 aprile 1866.\n\u00c8 necessario ricordare per\u00f2 che gi\u00e0 dal 1851 era iniziata - con alterne vicende e per la tratta di competenza - la costruzione della Strada Ferrata dell'Italia Centrale e il 21 luglio 1859 fu inaugurata la linea Piacenza-Bologna di cui 25 chilometri circa, dal confine con il Ducato di Modena nei pressi di Castelfranco Emilia a Bologna, erano in territorio papalino. Della stessa Strada Ferrata dell'Italia Centrale era inoltre in costruzione(e inaugurata da Vittorio Emanuele II nel 1864) la tratta della Porrettana che, da Bologna fino oltre Porretta Terme, correva anch'essa nel territorio dello Stato Pontificio. Infine, \u00e8 necessario precisare che nel 1861 il neonato Regno d'Italia tenne a battesimo la linea Bologna-Ancona che naturalmente aveva visto i lavori iniziare quando ancora regnava il pontefice.\nGranducato di Toscana.\nNel 1838 anche il Granduca di Toscana aveva autorizzato un consorzio privato per la costruzione della linea \"Leopolda\" tra Livorno, Pisa e Firenze.\nNella seconda met\u00e0 del XIX secolo il Granducato di Toscana vantava una rete ferroviaria molto organica ed estesa (la terza per estensione in Italia): la linea Leopolda Firenze-Pisa-Livorno; la linea Maria Antonia Firenze-Prato-Pistoia; la Pisa-Lucca e la Centrale Toscana fra Empoli-Siena. In tale periodo venne iniziata la costruzione della Pistoia-Lucca e lo studio dei collegamenti Firenze-Chiusi e Firenze-Bologna attraverso il valico dell'Appennino, per inserire Firenze nella direttrice ferroviaria nord-sud dell'Italia.\nDucato di Lucca.\nCarlo Ludovico di Borbone autorizz\u00f2 la costruzione di tre linee ferroviarie verso Aulla, Pisa e Pistoia. Nel 1845 fu inaugurata la linea internazionale Lucca - Pisa. La Stazione di Lucca sorse fuori dalle mura del centro antico e fu progettata da Giuseppe Pardini ed Enrico Pohlmeyer. Il progetto della linea per Pistoia fu completato solo dopo l'annessione del Ducato di Lucca al Granducato di Toscana (1847) integrandolo con quello della Ferrovia Maria Antonia che cos\u00ec da Firenze portava fino a Lucca via Prato e Pistoia. Le vicende politiche fecero ritardare la costruzione della linea per Aulla che sar\u00e0 realizzata con la Ferrovia Pontremolese completata nel 1892.\nDucato di Modena.\nStretto fra il Lombardo Veneto e lo Stato Pontificio il ducato poteva solo seguire le vicende politiche \u2013e ferroviarie- straniere. Poich\u00e9 lo Stato Pontificio, come si \u00e8 visto, rest\u00f2 ferroviariamente immobile fino all'avvento di Pio IX il duca di Modena era interessato ad un collegamento attraverso l'Appennino che portasse la ferrovia da Modena a Lucca e da l\u00ec al Tirreno. Se il progetto poteva aiutare l'economia delle vallate montane interessate (come accadde a quelle poi attraversate dalla Porrettana), le condizioni economiche del piccolo Stato non permettevano la realizzazione di un tracciato tanto impegnativo. La svolta ferroviaria per il ducato avvenne nel 1851 con la Convenzione del 1\u00ba maggio la cui Concessione diede vita alla Strada Ferrata dell'Italia Centrale. Il ducato era interessato per la tratta dal torrente Enza, confine con il Ducato di Parma e il confine con lo Stato Pontificio all'altezza di Castelfranco Emilia (che allora si chiamava Forte Umberto ed era compreso nelle terre del Papa).\nDucato di Parma e Piacenza.\nAnaloga situazione si era a venuta a creare per questo ducato. Il fatto che i duchi fossero strettamente legati alla famiglia imperiale austriaca non facilit\u00f2 lo sviluppo ferroviario del ducato, tutt'altro. Nondimeno\nFinalmente con il decreto del 10 gennaio 1848 che prolungava di sei mesi i termini di quello del 15 dicembre 1847 (N. 4554-4393), il nuovo duca di Parma concedeva\nCome si vede, solo \"\"studj locali\" e \"progetto tecnico\"\". Ma era gi\u00e0 un inizio. I lavori cominceranno, come per il Ducato di Modena, con la citata convenzione dei \"Cinque Eccelsi Governi\" del 1\u00ba maggio 1851. Sempre a Parma, il \"16 novembre il duca di Parma mosse e trasport\u00f2 le prime zolle del tratto di ferrovia da Parma al Po per Colorno\" (dove sorge la famosa reggia\u2026).\nLa congiunzione del ducato con il Tirreno comportava, invece, due grosse difficolt\u00e0: l'essere troppo strategicamente vicina ai confini del Regno di Sardegna, storico avversario e nemico degli Asburgo, e il divieto assoluto del Duca di Modena \u2013interessato a una ferrovia che utilizzasse solamente il suo territorio- ad attraversare i suoi domini attorno a Massa-Carrara. Con ci\u00f2, per il Ducato di Parma la strada per Pisa e Livorno era preclusa. Si apr\u00ec solamente, a riprova delle limitazioni poste dalla divisione politica della Penisola, con l'unificazione dell'Italia.\nAlcune considerazioni.\nLa difficile situazione geopolitica del territorio italiano, le difficolt\u00e0 connesse alla provenienza dei finanziamenti (spesso frutto di accordi trasversali tra stati e banchieri esteri) facevano s\u00ec che le previsioni non coincidessero con le realizzazioni; a volte si davano per complete tratte e linee ancora in nuce o parzialmente realizzate. Tali motivazioni (ed altre) sono alla base delle grandi discordanze esistenti sull'effettivo ammontare dei chilometri di linee realizzate nel periodo pre-unitario. Un'indicazione di massima mostra che alla vigilia dell'unit\u00e0 d'Italia la rete piemontese (al di qua delle Alpi) assommava gi\u00e0 a oltre 800\u00a0km (cui andrebbero aggiunti, secondo alcune fonti almeno 50\u00a0km in costruzione e detratti circa 30\u00a0km di tratte comuni), quella del Lombardo-Veneto a oltre 500\u00a0km, quella Toscana a oltre 300\u00a0km, quella del Regno delle Due Sicilie a poco pi\u00f9 di 120\u00a0km mentre quella dello Stato Pontificio aveva 101\u00a0km in esercizio; si aggiungevano a queste le tratte ferroviarie ricadenti o realizzate negli altri stati pi\u00f9 piccoli.\nLa Sicilia avr\u00e0 la sua prima, brevissima, ferrovia solo nel 1863 con la Palermo-Bagheria.\nGli ostacoli che ritardarono in Italia il progresso del settore ferroviario sono quindi ascrivibili solo in parte alle condizioni orografiche ma anche a quelle politiche ed economiche; lo sviluppo delle linee ferroviarie nei singoli Stati fu diverso perch\u00e9 diverse erano motivazioni, esigenze e politiche economiche, ciascuno lo realizz\u00f2 con sistemi e mezzi differenti. Le ferrovie, di cui alla fine fu compresa l'importanza sul piano militare, vennero poi utilizzate per questo scopo in maniera decisa e decisiva. Si rivelarono infatti determinanti nella sconfitta di Carlo Alberto a Peschiera del Garda perch\u00e9 proprio con la ferrovia affluirono ingenti truppe austriache e in breve tempo, e nella sconfitta austriaca di Palestro e Magenta perch\u00e9 le truppe francesi di rinforzo arrivarono rapidamente con la Torino-Milano e stabilirono un campo di scontro lungo la massicciata, usata come trincea.\nLe ferrovie nell'Italia unificata.\nAlla sua costituzione, nel 1861, il Regno d'Italia si trovava in possesso di una rete ferroviaria dello sviluppo complessivo di km ( secondo altri); di questa soltanto il 18% era di propriet\u00e0 dello Stato ed il 25% in sua gestione diretta il restante 75% era ripartito in ben 22 societ\u00e0 private delle quali un buon numero a capitale prevalentemente straniero. L'insieme delle linee, per i motivi sopra esposti, non costituiva una rete organica e dal punto di vista della gestione versava in uno stato di reale confusione in quanto coesistevano ben 22 societ\u00e0 private con regimi, regole e concessioni differenti; vi erano linee di propriet\u00e0 statale, esercite dallo Stato stesso, linee di propriet\u00e0 privata ed esercite da societ\u00e0 a capitale privato e linee di propriet\u00e0 privata ma con esercizio affidato allo Stato.\nNel suo breve periodo dittatoriale Giuseppe Garibaldi, a Napoli, aveva decretato anche la costruzione a spese dello Stato di linee ferroviarie per 987\u00a0km complessivi. Per congiungere l'ex rete pontificia alle ferrovie del vecchio regno borbonico, sia sul versante tirrenico che adriatico incaric\u00f2 la \"Societ\u00e0 Adami e Lemmi\", la cui concessione era stata poi ratificata dal Governo d'Italia. Poco tempo dopo, il neocostituito governo italiano revoc\u00f2 la convenzione, trasferendo l'atto concessorio alla Societ\u00e0 Vittorio Emanuele (a capitale prevalentemente francese) contemporaneamente al riscatto da parte dello Stato della concessione della rete piemontese. In questi frangenti il conte Pietro Bastogi, con l'appoggio della Cassa di commercio e industria di Torino e il concorso di altri banchieri raccolse un capitale di 100 milioni di lire e nel 1862 assunse la concessione delle ferrovie meridionali preventivate con la legge del 21 agosto dello stesso anno. La societ\u00e0 si costitu\u00ec a Torino il 18 settembre 1862 come Societ\u00e0 italiana per le strade ferrate meridionali con presidente il Bastogi e vice presidenti il barone Bettino Ricasoli ed il conte Giovanni Baracco. La Societ\u00e0 per le strade ferrate meridionali fu la prima grande azienda ferroviaria d'Italia con sede direzionale a Firenze. Il patrimonio sociale era stato formato da italiani e con capitali italiani; i suoi titoli azionari vennero anche quotati in Borsa. Nel giugno del 1862 era stata anche firmata la convenzione per la ferrovia Adriatica da Ancona ad Otranto. La societ\u00e0 port\u00f2 a termine la costruzione della grande Stazione Centrale di Napoli, i cui primi progetti risalgono al 1860, completata nel 1867 con la grande copertura in ferro e vetro dell'ingegnere napoletano Alfredo Cottrau.\nAlla fine del 1864 la situazione era la seguente: vi erano 566\u00a0km di linee esercite direttamente dallo Stato, 502\u00a0km ripartite tra 14 piccole societ\u00e0 dell'Alta Italia, 743\u00a0km della Societ\u00e0 lombarda e dell'Italia centrale, 293\u00a0km della Societ\u00e0 Livornese, 224\u00a0km della \"Maremmana\", 171\u00a0km della \"Centrale Toscana\", 383\u00a0km delle ferrovie \"Romane\", 482\u00a0km delle \"Meridionali\" e appena 32\u00a0km della \"Vittorio Emanuele\" per un totale di \u00a0km con progetti per ulteriori \u00a0km da costruire dei quali ben \u00a0km erano di competenza della Societ\u00e0 Vittorio Emanuele che ne aveva la concessione per costruirli in Calabria e Sicilia.\nEra necessario creare un sistema organico e razionale delle ferrovie anche perch\u00e9 per connettere le varie linee, costruite in gran parte con un'ottica localistica, era stato necessario impegnare ingenti risorse statali che nel decennio successivo all'unificazione avevano raggiunto i 451 milioni di lire del tempo a cui andavano aggiunti 127 milioni di interessi sui titoli garantiti delle societ\u00e0 ferroviarie e 413 milioni di sussidi chilometri erogati. Il 14 maggio 1865 venne emanata la , detta la Legge dei grandi gruppi, voluta dall'allora ministro Stefano Jacini, dei lavori pubblici, e da Quintino Sella delle Finanze; con essa lo Stato si proponeva di porre ordine nel caotico sistema che fino ad allora aveva caratterizzato la costruzione e la gestione delle ferrovie: Veniva innanzitutto definita la distinzione netta tra Ferrovie pubbliche e ferrovie private analizzandone l'uso e la destinazione. Venivano definite le norme per la costruzione e l'esercizio non prevedendo pi\u00f9 sovvenzioni statali ma solo prestiti con interesse. Le concessioni dovevano essere rilasciate per legge stabilendo i rapporti in caso di riscatto anticipato o di termine della concessione e infine la partecipazione dello Stato agli utili oltre una certa soglia base.\nCi\u00f2 per favorire lo sviluppo ferroviario e industriale e per accorpare le numerose ma piccole societ\u00e0 ferroviarie, esistenti soprattutto al nord ove la rete era pi\u00f9 estesa, affidando poi le linee principali a cinque societ\u00e0 concessionarie:\nIn seguito a ci\u00f2 i lavori di allacciamento tra i tronchi esistenti e la costruzione di nuove linee iniziarono a creare una caratteristica di rete in un certo qual modo organica, anche se oltremodo tortuosa e spesso palesemente irrazionale.\nUn esempio fu in Piemonte (1866) l'autorizzazione alla costruzione con capitali privati britannici della ferrovia del Moncenisio a sistema Fell con terza rotaia, in concorrenza con il costruendo Traforo del Frejus, scommettendo gli investitori su un prolungamento dei lavori. Si ottenne cos\u00ec con la Mont Cenis Railway Company un collegamento ferroviario in anticipo di alcuni anni sul tunnel del Frejus (dal 1868 al 1871), superando difficolt\u00e0 tecniche non indifferenti per valicare a 2000 metri il Colle del Moncenisio, ma il bilancio dell'operazione, per quanto di tecnica ferroviaria suggestiva, fu negativo e la ferrovia \"a cremagliera\" fu immediatamente superata dai vantaggi della nuova linea Torino-Modane, con quota di valico a 1300 metri circa.\nSolo la SFAI aveva avute linee in gran parte gi\u00e0 pronte e in grado di produrre utili e dal 1867 anche le ferrovie ex-austroungariche del Veneto acquisite in seguito alla terza guerra di indipendenza. Le altre societ\u00e0, le \"Romane\" e le \"Meridionali\" dovevano ancora costruirne quasi la met\u00e0 mentre la \"Vittorio Emanuele\" e le ferrovie Sarde avevano quasi tutto da costruire. Il sistema entr\u00f2 quasi subito in crisi anche in seguito all'impegno economico sostenuto nella guerra del 1866; alla fine dell'anno erano in esercizio solo \u00a0km di linee con 79,2 milioni di lire di prodotto annuo lordo data la grave crisi di tutta l'economia italiana.\nLe societ\u00e0, \"Vittorio Emanuele\" e \"Strade Ferrate Romane\" si ridussero in stato fallimentare rendendo necessario l'intervento dello Stato per proseguire i lavori e per rilevarne poi l'esercizio. Solo le \"Meridionali\" avevano, alla fine del 1866, messo in esercizio l'Adriatica da Ancona a Brindisi realizzando il primo grande itinerario ferroviario nord-sud attraverso la penisola. Gli atti della prima legislatura del Regno d'Italia scrivevano: \"Fra non molto il porto di Brindisi, rinato a vita nuova, vedr\u00e0 giungere nel suo seno la Valigia delle Indie, sicuro indizio che il commercio del mondo sar\u00e0 tratto una seconda volta nei nostri mari. Or pochi giorni (24 maggio) merc\u00e9 la grande operosit\u00e0 spiegata dalla Societ\u00e0 delle Meridionali, malgrado gli ostacoli di ogni specie che ebbe a superare spingevasi la locomotiva fino al porto di Brindisi.\".\nEntro il 1866 era divenuto possibile attraversare tutta la penisola italiana da Torino a Lecce e andare da Milano Centrale a Roma via Perugia-Terni. In Sicilia si and\u00f2 per ferrovia da Palermo a Trabia.\nDal 1870 alla statizzazione delle principali ferrovie italiane.\nNel 1870 erano in funzione poco pi\u00f9 di \u00a0km di linee ferrate e iniziava l'allacciamento con alcune delle reti estere; nel settembre del 1871 il traforo del Cenisio rendeva possibile l'instradamento sul territorio italiano della \"Valigia delle Indie\" sottraendola all'itinerario di Marsiglia\nNello Stato Pontificio Roma era collegata con Frascati, Civitavecchia, Terni e Cassino (via Velletri), e modeste stazioni facevano da capolinea di queste linee.\nAl 1872 esistevano, in Italia, poco meno di \u00a0km di linee ferroviarie complessivamente, il cui esercizio veniva assicurato da 4 Societ\u00e0 principali per un complesso di \u00a0km:\nAltre linee erano divise tra varie Societ\u00e0 minori, linee secondarie nelle quali il fine sociale era nettamente prevalente rispetto a quello economico.\nCon l'unificazione ricevettero impulso nuove costruzioni ferroviarie; l'attivazione del tratto di linea Orte-Orvieto (1875) complet\u00f2 la linea diretta tra Roma e Firenze, accorciando il pi\u00f9 lungo percorso precedente, via Foligno-Terontola.\nNel 1875 il governo Minghetti-Spaventa fece un primo tentativo di riscatto delle linee concesse per riunirle in un solo organo di gestione, ma il Parlamento respinse la proposta e provoc\u00f2 la caduta del governo. Intanto venivano accumulate forti passivit\u00e0 soprattutto da quelle linee secondarie che non avevano traffici consistenti di viaggiatori e di merci. Queste linee presto determinarono il fallimento del regime delle concessioni.\nNello stesso periodo nel resto d'Europa si affermava la tendenza ad affidare l'esercizio delle ferrovie alla gestione diretta dello Stato, dato il fatto che le societ\u00e0 concessionarie, perseguendo fini esclusivamente economici, trascuravano quelli sociali lasciando cos\u00ec completamente sprovviste di comunicazioni le zone depresse.\nL'intervento dello Stato italiano fu tuttavia caratterizzato da quella lentezza burocratica che ha sempre accompagnato la maggior parte degli interventi statali dal 1861 ad oggi. Solo con le leggi del 1878 e del 1880 si decise di assumere l'esercizio delle linee gestite dalla Societ\u00e0 dell'Alta Italia e da quella delle Strade Ferrate romane, che presentavano un gravissimo deficit, pur costituendo la parte pi\u00f9 importante dell'intera rete ferroviaria italiana.\nL'emanazione nel 1879 della Legge Baccarini, cos\u00ec chiamata dal suo promotore, Alfredo Baccarini, Ministro dei lavori pubblici del IV Governo Depretis pose le premesse per uno sviluppo pi\u00f9 pianificato delle costruzioni ferroviarie stabilendone le priorit\u00e0 e i metodi di finanziamento. In seguito ad essa prese impulso una serie di realizzazioni ferroviarie in tutte le parti del paese; venne avviata la costruzione di ferrovie dette \"complementari\" per circa \u00a0km di percorsi e ci\u00f2 ebbe l'effetto di promuovere anche lo sviluppo delle costruzioni nazionali di locomotive e rotabili ferroviari. Nel 1885 la produzione nazionale di locomotive era in grado di soddisfare circa i 2/3 della domanda (mentre prima la maggior parte di esse proveniva dall'estero).\nConvenzioni del 1884: le ferrovie sotto il regime delle convenzioni.\nNeanche la legge del 1865, con tutte le sue buone intenzioni, aveva potuto far fronte alla carenza di capitali italiani, che aveva determinato il massiccio afflusso di capitali stranieri, inglesi, belgi in parte investimenti diretti di grandi banchieri, in parte frutto di collocamenti presso la Borsa parigina; la Casa Rotschild di Parigi e di Vienna ebbe un ruolo significativo nella creazione e gestione di grandi societ\u00e0 anonime i cui titoli azionari e obbligazionari erano quotati alla Borsa di Parigi. Questo gruppo intervenne anche in Italia, raccogliendo capitali anche sulla Borsa di Milano. La presenza di gruppi esteri suscitava il sospetto che agli investimenti ferroviari si unissero interessi industriali per la vendita di locomotive e altre attrezzature. Secondo alcuni critici poi vennero finanziate ferrovie in zone minerarie o commercialmente utili agli interessi stranieri pi\u00f9 che a quelli nazionali.. Permanendo le difficolt\u00e0 gestionali di molte aziende ferroviarie fu approntata una Commissione parlamentare d'inchiesta; le proposte e le conclusioni di tale commissione, pur se poco coerenti, si pronunciarono a favore dell'esercizio privato e furono per la maggior parte accolte. Il 23 aprile 1884 pertanto furono stipulate, per la durata di 60 anni (suddivisi in tre periodi di 20 anni ciascuno) apposite Convenzioni tra lo Stato e tre Societ\u00e0 private che furono approvate il 6 marzo 1885. In seguito all'emanazione della , conosciuta anche come \"legge sulle convenzioni\", le linee venivano ripartite in senso longitudinale (rispetto al paese) e assegnavano alla Societ\u00e0 Italiana per le strade ferrate meridionali l'esercizio della rete gravitante sull'Adriatico (Rete Adriatica) e alle Societ\u00e0 per le Strade Ferrate del Mediterraneo e Societ\u00e0 per le Strade Ferrate della Sicilia, rispettivamente, l'esercizio della rete gravitante sui mar Ligure, Ionio e Tirreno (Rete Mediterranea) e la rete siciliana (Rete Sicula). Rimanevano fuori dalle convenzioni le ferrovie sarde e alcune altre piccole reti private.\nLe linee concesse alle tre grandi societ\u00e0, distinte in principali e secondarie, avevano uno sviluppo complessivo di km 8640 cos\u00ec ripartiti:\nIl nuovo ordinamento prevedeva che la vigilanza sulle costruzioni e sull'esercizio, venisse assunta dal Ministero dei lavori pubblici, a mezzo di un Ispettorato Generale delle Ferrovie. Precedentemente questa era esercitata da un Regio Commissariato Generale.\nLo Stato per\u00f2 non riusc\u00ec a risanare la difficile situazione economica della rete; ci\u00f2 paralizzava lo sviluppo riflettendo i propri effetti negativi anche sul turismo.\nIl regime delle convenzioni, presentato nel 1885 come rimedio ai mali delle ferrovie, contribu\u00ec invece ad aggravarli lasciando allo Stato una pesante eredit\u00e0.\nLe Societ\u00e0 furono costrette a mantenere in vita linee la cui passivit\u00e0 superava i proventi forniti dalle linee a maggior traffico e assorbiva quasi per intero i contributi dello Stato. I proventi che le Societ\u00e0 potevano assicurare allo Stato, attivi per le reti principali e passivi per quelle secondarie, erano nettamente inferiori all'onere sostenuto dallo Stato per la costruzione e l'esercizio delle ferrovie che superava i trecento milioni di lire all'anno. Le strade ferrate, intanto, non cessavano di svilupparsi e avevano raggiunto i \u00a0km. Gli ultimi anni del XIX secolo e i primi del successivo videro i primi esperimenti di trazione elettrica in Italia volti soprattutto a ridurre le spese di esercizio delle societ\u00e0 ferroviarie. Nel 1898 il ministro dei lavori pubblici, ingegner Giulio Prinetti, istitu\u00ec una commissione tecnica (denominata Commissione Nicoli-Grismayer) che, studiato il problema, incaric\u00f2 le due maggiori compagnie ferroviarie dell'epoca, la Mediterranea e l'Adriatica, di eseguire studi ed esperimenti per la scelta del sistema pi\u00f9 adatto di trazione elettrica. I primi esperimenti furono quelli con automotrici ad accumulatori (1899) sulla Milano-Monza e sulla Bologna-San Felice, e quelli a corrente continua a 650 volt a terza rotaia sulle linee varesine, della Rete Mediterranea. Sulle linee della Valtellina ebbe luogo un esperimento destinato ad avere risonanza mondiale; furono le prime in Italia e nel mondo ad impiegare la corrente alternata trifase ad alta tensione per la trazione dei treni. Il 15 ottobre 1902 ebbe inizio l'esercizio sulla Lecco-Colico-Chiavenna e sulla Colico-Sondrio con linee elettriche aeree a volt, 15\u00a0\u00a0Hz.\nLa nascita delle Ferrovie dello Stato.\nIl XX secolo iniziava con una situazione precaria del sistema \"privatistico\" delle ferrovie italiane; la carenza di investimenti da un lato e la scarsa remunerativit\u00e0 di molti settori dell'esercizio dall'altro aveva spinto le societ\u00e0 ad un sempre maggiore sfruttamento dei lavoratori il cui impegno travalicava spesso ogni ragionevole limite. Sempre pi\u00f9 accese manifestazioni sindacali spinsero molti settori dell'opinione pubblica e della politica a chiedere la rescissione delle \"Convenzioni\". Alla fine del 1898 era stata istituita una \"Commissione parlamentare di studio per il riordino delle strade ferrate\" le cui conclusioni concordavano sull'ovvia constatazione che per il loro valore strategico le ferrovie non potevano ulteriormente essere lasciate in mano a gruppi finanziari privati. Il Regio decreto n.259 del 15 giugno 1905 istituiva l'\"Amministrazione autonoma delle Ferrovie dello Stato\" allo scopo di affidarle la gestione della rete fino ad allora gestita dalle precedenti compagnie.\nIl riscatto delle reti delle predette societ\u00e0 avvenne il 1\u00ba luglio del 1905, con l'entrata in vigore della sul riordino delle ferrovie detta anche \"legge Fortis\". Lo Stato assunse quindi la gestione diretta di \u00a0km di linee (di cui gi\u00e0 di sua propriet\u00e0), denominandola rete delle \"Ferrovie dello Stato\". L'anno dopo, con la confluenza della rete SFM rimasta, l'estensione della Rete di Stato raggiunse i \u00a0km, di cui a doppio binario. La struttura dell'amministrazione ferroviaria statale venne definita nel luglio del 1907 per mezzo di apposita legge \"per l'esercizio da parte dello Stato delle ferrovie non concesse all'industria privata\").\nLe Ferrovie si organizzano sotto la direzione di Riccardo Bianchi.\nDirettore Generale dell'Azienda F.S. venne designato l'ingegnere piemontese Riccardo Bianchi, che era stato gi\u00e0 Direttore generale della Rete Sicula. Questi univa alle qualit\u00e0 di tecnico di grande valore anche grande capacit\u00e0 amministrativa.\nBianchi fu coadiuvato, fino al 1907, da un Comitato di amministrazione e poi da un Consiglio di amministrazione, sotto la presidenza del Ministro dei lavori pubblici.\nL'organizzazione della nuova rete si present\u00f2 molto gravosa. Le condizioni degli impianti fissi e del materiale rotabile ereditati dalle cessate societ\u00e0 erano pessime; si rendeva necessario coordinare i regolamenti di esercizio ed unificarli, elaborare il nuovo inquadramento funzionale e disciplinare per il personale che proveniva da Societ\u00e0 differenti e con differenti regolamenti.\nFu creata una Direzione Generale, con 13 Servizi Centrali e 2 Ispettorati Generali, con Sede in Roma; alla periferia vennero istituite 8 Direzioni Compartimentali.\nIl problema pi\u00f9 urgente era quello del materiale di trazione e rimorchiato. All'atto della creazione delle F.S., il parco locomotive a vapore era costituito di unit\u00e0, 738 delle quali con pi\u00f9 di 30 anni di vita; le carrozze \u2014 a 2 o 3 assi \u2014 erano , anch'esse vecchie di pi\u00f9 di 30 anni; i carri merci ammontavano a , un quinto dei quali con 40 o pi\u00f9 anni di vita. Il primo provvedimento preso per fronteggiare la situazione fu, fra il 1905 ed il 1906, la decisione di costruire 567 locomotive, carrozze e carri. Per tamponare l'emergenza vennero acquisite 50 locomotive a vapore inglesi usate di concezione antiquata ma robuste ed affidabili che costituirono poi il gruppo 380 FS.\nNel 1906 veniva aperto al traffico il tunnel del Sempione (e con esso l'importantissima direttrice di traffico verso la Svizzera e il centro Europa) che si avvaleva, per l'esercizio nella lunghissima galleria, dei risultati pi\u00f9 che soddisfacenti della trazione trifase sulle linee Valtellinesi i quali diedero inoltre luogo a tutta una serie di progetti di locomotive a corrente alternata trifase e alla progressiva elettrificazione di buona parte delle linee del Piemonte e della Liguria e di alcune importanti direttrici come la Porrettana e la linea del Brennero.\nSotto la guida dell'ing. Bianchi le F.S. si misero rapidamente in grado di rispondere alle maggiori esigenze pubbliche.\nFra le altre iniziative prese, l'attivazione sulle principali linee del segnalamento semaforico (e graduale soppressione dei \u00ab dischi girevoli \u00bb), l'impianto delle prime cabine di apparati centrali idrodinamici di manovra degli scambi e dei segnali (in sostituzione dei pi\u00f9 antichi apparati centrali Saxby), dovuti all'ingegnere Bianchi, la creazione o l'ammodernamento di grandi stazioni per viaggiatori e per merci, costruzione di nuovo e pi\u00f9 moderno materiale rotabile (fra cui le prime carrozze a carrelli).\nLa direzione Bianchi dur\u00f2 10 anni, ma poco dopo la sostituzione con l'ing. De Corn\u00e8, le F.S. furono coinvolte nella prima guerra mondiale (24 maggio 1915 - 4 novembre 1918) che richiese un gravoso impegno organizzativo e successivamente di ricostruzione delle infrastrutture danneggiate dalle azioni belliche; le Ferrovie dovettero riorganizzarsi per far fronte ai nuovi compiti, aumentati nelle dimensioni tecniche e commerciali, anche per effetto dell'acquisizione di nuove linee (ex-austriache), diversamente attrezzate, e di personale con differenti regolamentazioni.L'avvento del fascismo produsse importanti cambiamenti.\nLe Ferrovie dello Stato nel periodo fascista.\nNel 1922 venne sciolto il Consiglio di Amministrazione e imposto un Commissario Governativo; nel 1924 venne costituito il Ministero delle comunicazioni, il Ministro divenne il capo delle FS e il consiglio di amministrazione solo un organo consultivo. Le nuove costruzioni passarono invece al Ministero dei lavori pubblici a cui sono rimaste fino a tempi recenti.\nIl periodo dal 1920 al 1939 fu uno dei pi\u00f9 importanti e densi di grandi lavori e perfezionamenti agli impianti fissi di linee e stazioni, nuove applicazioni tecniche, di mezzi di trazione pi\u00f9 potenti e veloci, di materiale trainato pi\u00f9 moderno e confortevole, di nuovi sistemi di esercizio (Dirigenza Centrale e Dirigenza Unica).\nFra le maggiori realizzazioni compiute, dopo l'assetto generale della Rete (arricchita di altri 400\u00a0km di linee, col riscatto delle Ferrovie Reali Sarde) conseguito ai primi anni del dopoguerra, vi fu l'attivazione delle importanti direttissime Roma-Napoli via Formia e Firenze-Bologna. La prima, che dalla capitale conduceva verso il Meridione, ridusse di un'ora e mezzo i tempi di percorrenza sul vecchio tratto via Cassino. Ma in particolar modo la seconda costitu\u00ec un motivo di vanto per il \"fascismo costruttore\"; la difficile linea, fra le due citt\u00e0 dell'Italia Centrale attraversando gli Appennini con una galleria che al tempo era la seconda pi\u00f9 lunga del mondo dopo il Traforo del Sempione, testimoniava l'impegno del regime in uno sforzo straordinario nel campo delle opere pubbliche.\nVenne inoltre dato l'avvio all'elettrificazione a corrente continua a , destinata a soppiantare il sistema a corrente trifase, adottato specialmente sulle linee liguri-piemontesi, all'estensione del blocco elettrico manuale e alle prime applicazioni di quello automatico, all'introduzione dei segnali luminosi e dei primi apparati centrali elettrici a leve singole, alla nuova costruzione o all'ammodernamento di numerose stazioni (Milano Centrale, Milano Smistamento, Roma Ostiense, Napoli Mergellina, Roma Termini ecc.).\nProgressi venivano fatti sia nel settore delle locomotive a vapore, gradualmente destinato a cedere il posto alla trazione elettrica, sia nel materiale rimorchiato; rilevante, poi, la comparsa dei mezzi \"leggeri\" \u2014 automotrici termiche ed elettriche (1933) che dava un nuovo apporto all'ammodernamento dei mezzi di trazione, e quello del materiale viaggiatori, con l'adozione delle carrozze a cassa metallica e l'estensione dei carrelli.\nSotto la guida tecnica dell'ingegner Giuseppe Bianchi e la direzione gestionale del Commissario Straordinario Edoardo Torre, nominato nel 1923 per l'esercizio provvisorio, dopo lo scioglimento del Consiglio di Amministrazione alla fine del 1922, venne sviluppata la prima generazione di locomotive elettriche, subito seguita dalle prime automotrici termiche e dalle elettromotrici rapide che ebbero grande successo e contribuirono a posizionare lo Stato fascista tra le potenze economiche ed industriali dell'epoca.\nIl parco dei carri merci subiva importanti trasformazioni, con lo sviluppo di traffici interni ed internazionali, e l'impiego di materiale refrigerante per l'esportazione dei prodotti ortofrutticoli.\nIl periodo d'oro delle Ferrovie.\nLe velocit\u00e0 assolute e quelle commerciali dei treni venivano sensibilmente aumentate, con lo sviluppo del materiale leggero (gli elettrotreni tra Roma e Milano impiegavano 5 ore e 38' a coprire i 629\u00a0km del percorso), gli orari si perfezionavano con l'introduzione dei primi treni colleganti, senza trasbordo, importanti centri del Nord con altri del Sud d'Italia (nel 1928 vennero istituite le prime comunicazioni dirette tra Napoli-Roma-Torino e Milano e viceversa). Il 6 dicembre 1937 un elettrotreno ETR 200 (con a bordo dei tecnici francesi invitati), viaggi\u00f2 sulla Roma-Napoli alla velocit\u00e0 di 201\u00a0km/h nel tratto fra Campoleone e Cisterna (leggenda vuole che alla guida vi fosse Benito Mussolini, ma \u00e8, per l'appunto, una leggenda: il treno era condotto dal macchinista Cervellati).\nIl 20 luglio 1939, sul percorso Firenze-Milano, nel tratto fra Pontenure e Piacenza l'ETR 212, condotto dal macchinista Cervellati tocc\u00f2 i 203\u00a0km/h, stabilendo il primato mondiale per la categoria e dando inizio vero e proprio e con trent'anni di anticipo all'alta velocit\u00e0 ferroviaria.\nIl decennio a cavallo degli anni venti e trenta vide in opera un grande impegno del regime fascista nello sviluppo dei trasporti ferroviari ma riport\u00f2 indietro le condizioni di lavoro del personale aumentando le ore di lavoro e diminuendo i salari. Una quasi maniacale ricerca della puntualit\u00e0 fece nascere il detto che \"durante il fascismo i treni arrivavano in orario\". Tuttavia l'organizzazione del lavoro dei ferrovieri aveva subito una forte involuzione con licenziamenti di massa e condizioni di lavoro appesantite, con orari prolungati per i macchinisti e multe e sanzioni in caso di ritardi dei treni. Nel 1923 fu istituita per legge la Milizia Ferroviaria, un corpo militarizzato di circa 30.000 elementi per il controllo politico sul personale e sull'amministrazione delle FS. Nel settore organizzativo venivano introdotte variazioni e modifiche: l'Azienda ferroviaria passava dalla giurisdizione del Ministero dei lavori pubblici (al quale rimase una Direzione Generale delle Nuove costruzioni ferroviarie) a quella del nuovo Ministero dei trasporti marittimi e ferroviari.\nNel 1938 la Direzione Generale risultava articolata su 7 Servizi Centrali (6 con sede a Roma, e quello del Materiale e Trazione, con sede a Firenze) e vari Uffici centrali, il Controllo viaggiatori e bagagli, a Firenze, ed il Controllo merci a Torino); alla periferia 14 tra Compartimenti e Delegazioni.\nI direttori generali che seguirono all'ingegner De Corn\u00e8 dal febbraio 1920 al 1939-1940 furono gli ingegneri Crova, Alzona (per poco pi\u00f9 di un anno), Oddone e Velani.\nL'entrata in guerra dell'Italia costitu\u00ec il periodo pi\u00f9 triste per le Ferrovie Italiane, e per tutto il Paese, col suo orrore e le sue devastazioni.\nDal secondo dopoguerra agli anni settanta.\nL'immediato dopoguerra trovava la Rete distrutta al 60% dagli eventi bellici e intere linee risultavano inagibili; il parco rotabili sconvolto e distrutto per oltre il 70%. Molte delle nuove locomotive elettriche erano state danneggiate e andavano sostituite o riparate in maniera radicale. Grazie anche all'aiuto del Piano Marshall si riusc\u00ec, con pochi mezzi finanziari (e scarsa fiducia di governi e di opinione) a superare lentamente la situazione.\nRicostruita gran parte della Rete, sia pure imperfettamente, giorno per giorno ripresero a circolarvi i treni carichi di uomini e cose. La scarsa attenzione al problema della ricostruzione e la miopia dei politici non permisero tuttavia, ora che si sarebbe potuto, di rimediare alle incongruenze della conformazione della rete che erano retaggio del passato, correggendo tracciati non pi\u00f9 funzionali, costruendone di interamente nuovi: si prefer\u00ec far presto e riattivare tutto il possibile.\nLa ricostruzione.\nRappresentante delle Ferrovie dello Stato (che avevano intanto assunto la denominazione di azienda autonoma delle Ferrovie dello Stato) in questa fase della ricostruzione fu il Direttore Generale ingegnere Giovanni Di Raimondo. Dall'esercizio 1957-58 in poi la dirigenza dell'amministrazione fu tenuta dai Direttori Generali Rissone, Renzetti e Fienga. Cominciava intanto un nuovo ciclo di intensa attivit\u00e0 ferroviaria, con lo scopo di liberare la rete dalle ultime conseguenze della guerra e avviarla a rapida rinascita. Nella struttura organizzativa vennero creati due nuovi Servizi (Sanitario e Affari Generali), e nel 1963 la giurisdizione del ministero dei trasporti venne estesa all'Aviazione Civile.\nNel campo tecnico le F.S., proseguivano nelle opere di ripristino, e alla costruzione di nuovi impianti nelle linee, raddoppio della fondamentale Battipaglia-Reggio Calabria, quadruplicamenti, infrastrutture, stazioni e depositi, rafforzamento dell'armamento, estensione del segnalamento luminoso e del blocco, introduzione degli apparati centrali a itinerari, ampliamento dell'elettrificazione delle linee a corrente continua a e inizio della trasformazione di quelle a corrente trifase.\nAmmodernamenti e nuove costruzioni vennero realizzati anche nel campo dei mezzi di trazione: si assistette a una progressiva diminuzione delle locomotive a vapore e alla crescita del numero di quelle elettriche e Diesel, alla costruzione di carrozze, materiale automotore e dei carri.\nNegli anni cinquanta ebbe inizio la costruzione di carrozze unificate europee e nacquero i primi esperimenti di interoperabilit\u00e0 tra le diverse linee ferroviarie nazionali, che culminarono nella creazione dei cosiddetti treni TEE (Trans Europ Express).\nSi crearono pi\u00f9 moderne navi traghetto per l'attraversamento dello Stretto di Messina e, nel 1961, iniziava analogo servizio tra il continente e la Sardegna, aggiungendo ai traffici tradizionali di viaggiatori e di merci quello delle automobili a seguito del viaggiatore. Il trasporto merci tramite cabotaggio (trascurando il trasporto fluviale, in quanto poco rilevante), misurato sulla base di una percorrenza media stimata di 500\u00a0km, supera i trasporti su ferrovia.\nIn tale periodo, tuttavia, la rete ferroviaria cominci\u00f2 una progressiva diminuzione della sua estensione complessiva (a differenza di quanto avvenne con la rete stradale). Osserva infatti il professor Vincenzo Leuzzi, direttore dell'Istituto dei trasporti della Sapienza di Roma:\nUn primo piano quinquennale, studiato ed attuato dall'Azienda tra il 1957 ed il 1962, pianificava i pochi mezzi finanziari erogati. Nel 1961, con la programmazione del \"Piano decennale di riclassamento, adeguamento e potenziamento della Rete F.S.\" veniva decisamente affrontata sotto tutti i suoi aspetti l'ulteriore sistemazione della rete; pot\u00e9 essere finanziato per 1500 miliardi di Lire e realizzato tra il 1962 ed il 1972; nel periodo iniziava la costruzione della nuova linea Direttissima Firenze-Roma, con ulteriore finanziamento di 220 miliardi di lire.\nI compartimenti ferroviari.\nLa rete ferroviaria era suddivisa in quindici compartimenti, che corrispondono grossomodo alle attuali Direzioni Operative Infrastrutture Territoriali. Si elencano i compartimenti con la sede e l'area grossomodo controllata.\nIl fervore del rammodernamento, progetti di alta velocit\u00e0.\nA quel tempo con i mezzi di trazione e il materiale rimorchiato disponibile le velocit\u00e0 massime dei treni in circolazione sulle linee principali non superavano i 160\u00a0km/h, (sia per l'inadeguatezza dell'armamento che per i mezzi frenanti esistenti).\nLe Ferrovie dello Stato elaborarono un programma che prevedeva la costruzione di materiale ad alta velocit\u00e0: vennero costruite 4 locomotive E.444 prototipo con velocit\u00e0 massima di 180\u00a0km/h; una di queste in una corsa a scopo sperimentale lungo la Roma-Napoli, con 6 veicoli rimorchiati, l'8 novembre 1967 raggiunse i 207\u00a0km/h. Intanto un treno di elettromotrici ALe 601 in un esperimento dell'ottobre 1968 raggiunse presso Campoleone sulla linea DD Roma-Formia-Napoli i 240\u00a0km/h ed i 278\u00a0km/h il 28 dicembre 1985 in corsa prova sulla linea DD Roma-Firenze. Alla stessa epoca venne potenziato il parco dei mezzi leggeri esistenti, 6 elettrotreni ETR 220, 4 ETR 250 \"Arlecchino\", 3 ETR 300 \"Settebello\" vennero trasformati e messi in grado di viaggiare a 200\u00a0km/h, mentre 39 elettromotrici Ale 601, con rimorchi, vennero autorizzate a velocit\u00e0 massima di 180\u00a0km/h e 26 potenziate e trasformate per i 200\u00a0km/h.\nAlla fine del 1970, le FS prevedevano di disporre di un parco di 53 locomotive E.444 \"Tartaruga\" atte alla velocit\u00e0 massima di 200\u00a0km/h per poter effettuare treni di carrozze su linee con blocco automatico a correnti codificate, impostati in orario a 160\u00a0km/h e con velocit\u00e0 massima di 200\u00a0km/h.\nPer garantire l'arresto dei convogli nello spazio di frenatura previsto di 2.700\u00a0m venne incrementato l'uso della frenatura elettrica reostatica del mezzo di trazione al di sopra dei 160\u00a0km/h, mantenendo la frenatura meccanica, sussidiata da quella elettrica, dai 160\u00a0km/h all'arresto.\nOltre a ci\u00f2, vennero condotti perfezionamenti al freno convenzionale esistente e al sistema di freno a dischi per il materiale rimorchiato.\nIl Servizio Trazione delle FS mise allo studio nuovi tipi di locomotive, elettromotrici e materiale rimorchiato, destinati a consentire l'effettuazione di convogli velocissimi. Si mise in cantiere il progetto di una locomotiva E.666 (primo esempio di locomotore con rodiggio Co-Co e 6000\u00a0kW) per trainare, a 200\u00a0km/h, convogli di elevata composizione e con frenatura elettrica reostatica da 200 a 30\u00a0km/h.\nIntanto, avvenivano importanti progressi, nella sistemazione delle linee, come l'installazione di dispositivi per la ripetizione in macchina dei segnali, l'adozione di nuove tecniche di esercizio e nello studio di moderni treni con gli esperimenti di rotabili a pendolamento attivo il cui prologo fu, nel 1967, una relazione dell'ingegner Camposano, vicedirettore del Servizio Materiale e Trazione delle Ferrovie dello Stato, presentata a Genova a un convegno internazionale di tecnici dei trasporti, in cui proponeva la realizzazione di un treno ad assetto variabile. A seguito di vari contatti con il professor Franco Di Majo della FIAT Divisione Materiale Ferroviario, alla fine dello stesso anno era pronto un progetto di massima.\nNel maggio del 1970 le FS stanziarono i fondi per lo sviluppo e la costruzione dell'ETR.401 \"Pendolino\", un prototipo che sarebbe dovuto diventare il capostipite di un nuovo gruppo di elettrotreni ad assetto variabile ma la crisi economica dei primi anni settanta e le incertezze politiche portarono al ridimensionamento del programma. L'ETR.401, primo treno rapido al mondo a pendolamento attivo ad entrare in servizio commerciale nel 1976, rimase un esemplare unico; gi\u00e0 all'inizio del 1976, si erano diffuse voci di un ridimensionamento del progetto a non pi\u00f9 di due o tre elettrotreni.\nLe Ferrovie dello Stato rinunciarono agli ordinativi per la costruzione di ulteriori unit\u00e0 in seguito al mutato orientamento della politica dei trasporti in Italia che, contraria a progetti per l'alta velocit\u00e0, prefer\u00ec destinare gli investimenti occorrenti ad altri settori. Non venne intravista la grande potenzialit\u00e0 di sviluppo offerta dal convoglio, nato non tanto per essere veloce quanto come rotabile capace di innalzare la velocit\u00e0 media su linee tortuose ma commercialmente interessanti per ammodernare le quali, altrimenti, sarebbero stati necessari onerosi investimenti per rettifiche ed aggiornamenti tecnologici. Rimasto esemplare unico venne sottoutilizzato e fatto circolare su linee secondarie.\nIl 25 giugno 1970, intanto, si apriva la storia della Direttissima Firenze-Roma, la prima vera linea ad alta velocit\u00e0 della rete italiana e la prima del genere in Europa. Si dava il via ai lavori della nuova linea partendo dall'opera di maggiore spicco: il viadotto sul Paglia, di metri di lunghezza, il pi\u00f9 lungo viadotto ferroviario d'Europa. Il 24 febbraio 1977 fu una data storica: venne inaugurato ufficialmente il primo tratto di 138\u00a0km da Roma Termini a Citt\u00e0 della Pieve. Era una tappa fondamentale della storia delle Ferrovie italiane, prime in Europa ad avere una linea ad alta velocit\u00e0, ma sarebbe stato presto dimenticata a causa dei successivi rallentamenti dei lavori imposti da mille ostacoli soprattutto di natura politica e la linea completa verr\u00e0 attivata solo nel 1992. L'ammodernamento delle linee esistenti negli anni settanta non aveva per\u00f2 la sola velocit\u00e0 come priorit\u00e0, ma anche l'esigenza di una maggiore capacit\u00e0, dal momento che le linee attuali erano giunte a saturazione (ad esempio, nel caso della Roma-Cassino-Caserta).\nLa \"pendolarizzazione\" delle ferrovie.\nUno dei problemi pi\u00f9 urgenti era rappresentato dall'obsolescenza generale del materiale rotabile ormai inadeguato allo standard qualitativo richiesto.\nIl \"Piano interventi straordinari\" del 1975 lo affront\u00f2 mediante un massiccio ordinativo all'industria ferroviaria. Tuttavia, i mutati orientamenti politici e di pianificazione dei governi di allora, dirottarono gli interventi verso il settore del trasporto pendolare, costringendo al rallentamento i programmi di velocizzazione della rete; cos\u00ec al posto di mezzi di trazione e di materiale rimorchiato veloci, vennero ordinate ulteriori 160 locomotive del tipo E.656 \"Caimano\", 80 complessi di elettromotrici dei tipi Ale 801 e Ale 940, 120 Automotrici del gruppo 668-1000, 35 locomotive diesel del gruppo D.345 e 215 da manovra dei gruppi 214, 225 e 245.\nPer quanto riguarda il materiale per viaggiatori vennero commissionate 530 carrozze del tipo X e 100 del tipo Z, oltre a 300 unit\u00e0 del tipo a piano ribassato e pilota nBz e npBDz e 100 tra bagagliai (Dz) e postali (UMIz). Completava il piano l'ordinazione di 7000 carri merce dei vari tipi.\nErano anche questi interventi utili ma si esager\u00f2 con il materiale per pendolari producendone un inutile esubero.\nGli anni della trasformazione.\nIl periodo a cavallo tra anni settanta e ottanta fu per le ferrovie uno dei pi\u00f9 controversi e difficili.\nNonostante fossero stati fatti degli investimenti notevoli questi vennero dispersi a pioggia in una miriade di lavori interminabili e spesso inutili (un esempio eclatante fu il lunghissimo viadotto di Castagnole delle Lanze per rettificare il tracciato di una linea a scarso traffico che di l\u00ec a qualche tempo sar\u00e0 inclusa tra i rami secchi). E non solo. Tale indirizzo, di natura essenzialmente politica ma senza un'ottica di programmazione razionale, fin\u00ec col mortificare soprattutto i principali programmi di sviluppo e ammodernamento della rete fondamentale. Anche l'avvio del sistema di \"Controllo Centralizzato Rotabili\" -C.C.R.- si inserisce in questa mancanza di programmazione razionale. A partire dal 1965, ma soprattutto con le modifiche degli anni tra il 1974 ed il 1979, le Ferrovie Italiane adottarono la numerazione duale per l'individuazione delle singole carrozze passeggeri e dei carri merci (Cfr. Bibliografia - S. Ciancio). Questa marcatura costitu\u00ec il presupposto per l'utilizzo dell'elaboratore in questo settore ferroviario. La realizzazione pratica iniziale riguard\u00f2 solamente la ricerca dei carri e non anche la fornitura degli stessi alla clientela oppure il loro inoltro in modo trasparente potendone verificare le varie fasi del viaggio (Cfr. Bibliografia - P. Ridolfi). Eppure questo nuovo servizio rappresentava una delle nuove e pi\u00f9 invocate richieste della clientela. Le aziende commerciali e produttive avevano la necessit\u00e0 di gestire la logistica; auspicavano rapidit\u00e0 e sicurezza dei tempi di riconsegna; desideravano contare sui prodotti con la pratica del just in time. Queste necessit\u00e0 erano imprescindibili nell'offerta dei servizi di trasporto merci e furono immediatamente rilevate dai Consulenti della Clientela per il Traffico Merci delle Ferrovie dello Stato a partire dal 1970 (Cfr.: Azienda Autonoma delle Ferrovie dello Stato - Tecnica dei Rapporti con la Clientela - Roma 1970). E vennero \"congelati\" anche i programmi di costruzione delle linee nuove, che se fatte allora, avrebbero alleggerito proprio quelle tradizionali favorendo automaticamente la circolazione dei treni pendolari e locali nel resto della rete. Un esempio la linea a monte del Vesuvio che, progettata all'inizio degli anni ottanta con lo scopo di alleggerire il traffico nel nodo di Napoli ha visto la luce solo nel giugno 2008.\nSi teorizzava che le ferrovie dovessero essere, fondamentalmente, dei mezzi di trasporto di massa a carattere pendolare e suburbano ma la dispersivit\u00e0 degli interventi e l'irrazionale programma di costruzione di nuovi rotabili port\u00f2 a fenomeni di esubero in certi settori e di carenza in altri facendo perdere l'occasione propizia alle industrie italiane di punta del settore, dato che il loro maggior committente erano proprio le F.S., preparandone la definitiva uscita di scena nei successivi anni novanta.\nLe tecnologie sviluppate nei mezzi di trazione e le avveniristiche tecniche di pendolamento attivo non trovarono pi\u00f9 spazio nelle commesse determinando presto l'uscita dal mercato di molte di esse per perdita di competitivit\u00e0. I preziosi brevetti dei carrelli pendolanti, sviluppati da Fiat Ferroviaria, finirono acquisiti dai francesi di Alstom, e molti storici costruttori italiani ridussero le proprie attivit\u00e0 o scomparvero dal mercato. Ci\u00f2, in seguito, sarebbe stato pagato duramente dall'industria ferroviaria nazionale con l'unificazione dei mercati europei.\nIl 1985 \u00e8 l'anno in cui cessa definitivamente l'amministrazione autonoma FS che, con la legge 210 del 17 maggio viene trasformata in \"Ente Ferrovie dello Stato\" sotto la vigilanza del Ministero dei trasporti.\nNel 1992 l'\"Ente ferrovie\" viene trasformato in una Societ\u00e0 per Azioni con unico azionista (al 100%) lo Stato, attraverso il Ministero del Tesoro, che tuttavia dovr\u00e0 trasferirle, questa volta in concessione, le attivit\u00e0 gi\u00e0 svolte. Il periodo successivo vedr\u00e0 costituirsi, sulle ceneri della vecchia Azienda autonoma delle Ferrovie dello Stato, una miriade di societ\u00e0 con finalit\u00e0 ed intenti perfino estranei all'attivit\u00e0 ferroviaria vera e propria.\nLa nuova fase organizzativa dovette misurarsi con la Direttiva 440/91/CEE, che stabiliva la separazione amministrativa tra il gestore della rete e il gestore del servizio. Venne scorporata quindi l'infrastruttura ferroviaria, cio\u00e8 il complesso degli impianti e delle linee ferroviarie, dalla gestione dei servizi, in ossequio al principio della liberalizzazione del mercato, in analogia a quanto avviene nel trasporto su strada, nel quale l'infrastruttura viaria permette la circolazione di vettori diversi. Con un certo ritardo, rispetto alla Direttiva venne emanato, nel 1998, il DPR 277 in seguito al quale nacque la Divisione Infrastruttura e, l'anno successivo, le tre \"Divisioni\", Divisione Passeggeri, DTR e Cargo, trasformando nel contempo il vecchio \"Servizio Materiale e Trazione\" (con sede a Firenze) in Unit\u00e0 Tecnologie Materiale Rotabile (UTMR).\nPer quanto riguarda il trasporto locale, assegnato alle regioni dalla legge n\u00b059 del 1997, apposite societ\u00e0 regionali, provinciali o consortili si iniziarono a costituire a \"macchia di leopardo\", determinando in alcuni casi situazioni di rapido sviluppo e in altri situazioni di inaccettabile ritardo con conseguenze non facilmente quantificabili nel tempo.\nIn attuazione del processo di trasformazione il 1\u00ba giugno 2000 avvenne la nascita di Trenitalia, societ\u00e0 a cui venne attribuita l'attivit\u00e0 di trasporto ferroviario di persone e di merci assieme alla dotazione di rotabili e di personale di condotta e di scorta dei treni; all'interno di questa fu mantenuta la ripartizione delle \"Divisioni\", passeggeri, cargo e trasporto regionale. L'anno successivo, il 2001, divenne operativa RFI, la societ\u00e0 proprietaria delle infrastrutture.\nNello stesso anno divenne operativo il \"CESIFER\" di RFI, un ufficio apposito per il rilascio della certificazione di sicurezza ferroviaria, indispensabile per la circolazione di rotabili e personale sulla rete ferroviaria e inizi\u00f2 a concretizzarsi la possibilit\u00e0 di usufruire delle infrastrutture nazionali previa certificazione pagamento di un canone e assegnazione di tracce orario, da parte di soggetti diversi da quelli tradizionali.\nCon il decreto legislativo n. 162 del 10 agosto 2007 (che recepiva le raccomandazioni contenute nella direttiva europea 2004/49/CE relativa alla sicurezza delle ferrovie comunitarie) il \"Cesifer\" \u00e8 stato demandato alla nuova Agenzia Italiana per la Sicurezza delle ferrovie divenuta operativa dal 16 giugno 2008.\nDopo la quasi automatica certificazione dal 2000 di Ferrovie dello Stato S.p.A. e Trenitalia S.p.A. sono aumentate, di anno in anno, le imprese Ferroviarie autorizzate a circolare nella rete RFI (previo possesso del Certificato di Sicurezza).\nLa scelta dell'alta velocit\u00e0.\nL'inizio del secolo XXI \u00e8 caratterizzato dalla ripresa, in Italia, del programma e dello sviluppo delle linee ad alta velocit\u00e0 e dei principali collegamenti internazionali. La scelta progettuale viene definita ad \"alta velocit\u00e0/alta capacit\u00e0\" e identifica linee con caratteristiche atte anche al trasporto pesante e merci speciale con interconnessioni frequenti al resto della rete ferroviaria classica. Avviene anche il passaggio definitivo dall'alimentazione elettrica a corrente continua a 3.000 volt a quella a corrente alternata monofase a 25 kV, 50\u00a0Hz. Le maggiori potenze richieste imponevano tale decisione a causa delle alte correnti conseguenti che determinavano sezioni improponibili della linea di contatto e problemi di difficile soluzione nei dispositivi di captazione.\nLa prima linea veloce in Italia era stata la Direttissima tra Firenze e Roma (254\u00a0km), ma costruita a tratte nel lungo arco di tempo tra il 1970 e il 1992 era rimasta un caso isolato; solo all'approssimarsi del nuovo secolo si ebbe la rapida ripresa delle costruzioni di linee veloci. Il programma della RFI S.p.A. del Gruppo FS S.p.A., attuato sia direttamente che tramite la controllata TAV S.p.A., previde le linee alta velocit\u00e0-alta capacit\u00e0 (AV-AC) lungo le direttrici Torino-Trieste e Milano-Salerno, di cui \u00e8 gi\u00e0 in funzione la maggior parte. Venne anche operata la scelta, (prima in Europa per le linee AV), dell'avanzato sistema ERTMS di 2\u00ba livello per incrementare la sicurezza e migliorare la gestione della circolazione dei treni; mentre nel resto della rete tradizionale fu estesa l'applicazione dei sistemi SCC e SCMT.\nSono in corso di finanziamento o costruzione: la Voghera/Novi Ligure-Genova e i collegamenti internazionali con Lione (Galleria di base Torino Lione), Innsbruck (Galleria di base del Brennero) e Lubiana (ferrovia AV \"Trieste-Lubiana\").\nLa linea ad alta capacit\u00e0 tra Salerno e Reggio Calabria (ed il suo successivo proseguimento tramite il ponte sullo Stretto di Messina in Sicilia, con la tratta \"Messina-Catania-Palermo\") sono ancora in fase di progettazione. Altri progetti riguardano il potenziamento dell'asse Napoli-Bari ad alta capacit\u00e0\nIl programma di servizio ad alta velocit\u00e0 di Trenitalia ha visto inizialmente un ampio uso di rotabili a cassa oscillante (\"Pendolino\") con il grosso del trasporto sulle nuove linee AV/AC svolto dagli ETR 500 politensione. \u00c8 stata ripresa l'antica denominazione di \"Freccia\" per indicare i treni veloci creando le nuove categorie \"Frecciarossa\", \"Frecciargento\" e \"Frecciabianca\".\nGli anni 2000 e la nascita delle private.\nGli inizi degli anni duemila sono stati caratterizzati dalla cosiddetta liberalizzazione, cio\u00e8 dalla possibilit\u00e0 che pi\u00f9 imprese ferroviarie possano effettuare servizi sulla rete. Tale liberalizzazione tuttavia riguarda i servizi ma non l'infrastruttura rimasta di propriet\u00e0 e gestita da un soggetto unico, RFI, di fatto monopolista. Sull'infrastruttura, in seguito alle autorizzazioni ottenute, hanno per\u00f2 iniziato a transitare treni di soggetti diversi, a volte concorrenti altre volte con accordi di complementarit\u00e0. Nel settore del trasporto merci, soprattutto di tipo specializzato o a treno completo si \u00e8 assistito alla nascita di numerose imprese a partire dal 2001, prima in assoluto Ferrovie Nord Milano Cargo, poi Ferrovie Nord Cargo, ramo di Ferrovie Nord Milano Esercizio, che ha di fatto interrotto il monopolio delle Ferrovie Statali effettuando il primo treno merci \"privato\" da Melzo a Zeebrugge in Belgio il 25 settembre 2001, un treno combinato trainato dal locomotore \u0160koda E630-03; successivamente l'impresa a capitale privato RTC Rail Traction Company operante sull'asse del Brennero; mentre \u00e8 rimasta carente la concorrenza ai servizi viaggiatori di Trenitalia da parte dei soggetti privati.\nUnica eccezione la NTV (Italotreno), ma nel settore dell'alta velocit\u00e0. La societ\u00e0, fondata nel 2006 da Luca Cordero di Montezemolo, Diego Della Valle, Gianni Punzo e Giuseppe Sciarrone in vista della liberalizzazione del settore ferroviario, nel gennaio 2008 modificava il suo assetto societario con l'ingresso di Intesa Sanpaolo e, nell'ottobre dello stesso anno, della Soci\u00e9t\u00e9 nationale des chemins de fer fran\u00e7ais (SNCF). Nel marzo 2011, NTV denunciava un tentativo di ostruzionismo da parte di Rete Ferroviaria Italiana (RFI), azienda del gruppo Ferrovie dello Stato e gestore della rete ferroviaria italiana. Ma il 19 ottobre dello stesso anno otteneva dall'Agenzia Nazionale per la Sicurezza delle Ferrovie (ANSF) il certificato di sicurezza per poter accedere alle linee ad alta velocit\u00e0 italiane e ad alcune ad esse afferenti. Il 28 aprile 2012 iniziava l'attivit\u00e0 sulla relazione Milano Porta Garibaldi \u2013 Napoli Centrale.\nIl tentativo di dare origine a un trasporto pendolare o a lunga distanza effettuato da Arenaways \u00e8 invece andato incontro al fallimento a causa di molteplici motivazioni tra cui la difficolt\u00e0 ad ottenere da RFI \"tracce orario\" e itinerari ritenuti convenienti.\nIn atto, fino al 2014, la \"liberalizzazione delle ferrovie\" in Italia ha prodotto, oltre all'operatore interamente privato NTV, pochi esempi di circolazione di treni viaggiatori di altri soggetti, solo apparentemente privati, ma in realt\u00e0 collegati ad enti regionali o locali o da essi dipendenti, su tratte di interesse prettamente locale o pendolare. "}
{"id": "643145", "revid": "33689", "url": "https://it.wikipedia.org/wiki?curid=643145", "title": "Marchetto da Padova", "text": "Le sue innovazioni nel campo della notazione musicale furono determinanti per l'affermazione dell'Ars nova italiana, cos\u00ec come i suoi lavori nel definire i modi musicali e fu anche il primo teorico musicale a parlare di cromatismo.\nBiografia.\nDella sua vita si conosce molto poco; si sa che fu \"magister cantus\" nella cattedrale di Padova dal 1305 al 1307 e che lasci\u00f2 Padova nel 1308 per lavorare in altre citt\u00e0 del Veneto e della Romagna.\nUn Marchetto, chierico e figlio del sarto Egidio da Padova, compare in un atto notarile del 14 giugno 1307; le circostanze per le quali fu redatto il documento e la comparazione con un altro atto coevo hanno fatto ritenere altamente probabile che si tratti proprio di Marchetto da Padova. In quella data il Marchetto citato scrisse da Avignone (sede della curia papale), dove si era recato per perorare la propria conferma a \"magister scolarum\" presso la scuola capitolare di Cividale del Friuli, rinunciando invece ai suoi diritti in favore di Artico di Castello, politicamente molto pi\u00f9 potente. Ad Avignone si trovava infatti il patriarca di Aquileia, Gastone della Torre (nipote di Raimondo della Torre) dalla cui giurisdizione dipendeva Cividale.\nNel 1318 figura nella lista degli ecclesiastici al seguito di Roberto d'Angi\u00f2, re di Napoli.\nSembra che i suoi due maggiori trattati sulla teoria musicale \"Lucidarium in arte musice plane\" e il successivo \"Pomerium in arte musicae mensuratae\" (a cui va aggiunto il compendio \"Brevis compilatio\") siano stati scritti a Cesena e a Verona fra il 1317 e il 1319, poco prima che Philippe de Vitry redigesse il suo celebre \"Ars nova\".\nLa fama di Marchetto fu universalmente nota e i suoi scritti influenzarono la musica successiva al XIV secolo.\nOpere.\nNon molti componimenti possono essergli attribuiti con certezza. \u00c8 senza dubbio opera sua il mottetto \"Ave regina celorum/Mater innocencie\" poich\u00e9 contiene nel duplum il nome di \"Marcum Paduanum\" sotto forma di acrostico:\nIl triplum cela invece, nella stessa maniera, una lode di San Gabriele alla Madonna; per questo motivo si ritiene che il mottetto sia stato composto per la consacrazione della Cappella degli Scrovegni di Padova, avvenuta il 25 marzo del 1305:\nSono probabilmente suoi, vista la stretta correlazione teorica con i dettami del \"Pomerium\", anche i mottetti Ave corpus sanctum / Exaudi protomartir / Adolescens protomartir e Cetus inseraphici / Cetus apostolici. Il primo venne composto tra il 1329 ed il 1338 per la festa di Santo Stefano e contiene un riferimento al doge Francesco Dandolo.\nScritti e influenze.\nMarchetto pubblic\u00f2 due trattati principali: \"Lucidarium in arte musice plane\", probabilmente nel 1317, e \"Pomerium in arte musice mensurate\", attorno al 1318. Pubblic\u00f2 inoltre un'edizione ridotta del \"Pomerium\" con il titolo di \"Brevis compilatio\" (la data di questo lavoro non \u00e8 nota).\nLe date precise di questi trattati sono importanti per i musicologi perch\u00e9 a seconda dell'anno di pubblicazione si pu\u00f2 desumere se Marchetto sia stato influenzato dall'Ars nova, come scrissero Philippe de Vitry e Johannes de Muris nel 1320, o se sub\u00ec altri tipi di influenze.\nMolto probabilmente i lavori di Marchetto sono precedenti a quelli dei francesi, anche se egli era ben al corrente della situazione francese del periodo. Tutti i trattati, tranne il \"Brevis compilatio\", utilizzano una struttura fortemente scolastica, e provengono sicuramente da una raccolta di lezioni orali.\nLe innovazioni di Marchetto vertono su tre aspetti: tono, cromatismo, e notazione mensurale. Egli fu il primo a proporre la divisione di un tono intero in cinque parti uguali, un piccolo intervallo chiamato diesis. Un semitono pu\u00f2 consistere in uno, due, tre, o quattro di questi piccoli intervalli, a seconda che si tratti di un diesis, di un semitono enarmonico, di un semitono diatonico o di un semitono cromatico.\nNel campo del valore delle note, Marchetto miglior\u00f2 il sistema di notazione di Francone da Colonia; la notazione musicale si evolse nel metodo usato ancora oggi, dove un simbolo rappresenta un determinato valore. Marchetto contribu\u00ec a questo risultato sviluppando un metodo di divisione del tempo che assegnava ad una particolare forma della singola nota in funzione della durata della stessa.\nInoltre si occup\u00f2 dei \"modi ritmici\", un sistema di notazione ritmica in uso presso i musicisti dell'Ars antiqua del XIII secolo, aggiungendo 4 modi imperfetti ai 5 perfetti gi\u00e0 esistenti, adeguando cos\u00ec quella teoria alla pratica italiana dell'epoca, che richiedeva un ritmo flessibile, misto ed espressivo.\nI trattati di Marchetto influenzarono enormemente la musica del XIV e XV secolo e furono ampiamente copiati e diffusi in tutta Europa. Il Codice Rossi, che \u00e8 la prima raccolta di composizioni polifoniche profane in Italia, contiene musiche scritte dal 1325 al 1355, e dimostra l'ampia influenza di Marchetto specialmente nell'uso della notazione mensurale.\nSenza le innovazioni di Marchetto, la musica italiana del XIV secolo, ad esempio la musica profana di Francesco Landini, non sarebbe stata possibile."}
{"id": "643146", "revid": "287204", "url": "https://it.wikipedia.org/wiki?curid=643146", "title": "Giuseppe Petitto", "text": "Biografia.\nHa diretto, prodotto e montato cortometraggi di finzione e documentari distribuiti nelle sale cinematografiche di diversi paesi europei e degli Stati Uniti, prodotti con emittenti nazionali e internazionali tra le quali: BBC, ZDF, RAI, PBS, TVO, YLE, CANAL +. Ha ricevuto numerosi riconoscimenti internazionali per i suoi film, che si concentrano prevalentemente su diritti umani, temi sociali e di politica internazionale, tra i quali lo \"Human Rights Watch Nestor Almendros Award for courage and commitment in human rights filmmaking\". Laureato in Giurisprudenza e diplomato in Regia alla Scuola nazionale di cinema del Centro Sperimentale di Cinematografia.\nMuore nel settembre 2015 all'et\u00e0 di 46 anni in seguito a un incidente con la sua auto, scontrandosi con un TIR, sulla Strada statale 106 Jonica in corrispondenza della Localit\u00e0 Pietragrande di Stalett\u00ec.\nCuriosit\u00e0.\nNel giugno del 2001, nella sala Alice Tully Hall del Lincoln Center di New York, il venerabile regista statunitense Arthur Penn, consegnando a Giuseppe Petitto il premio dell'organizzazione Human Rights Watch per il coraggio nella realizzazione di film sui diritti umani, dichiarava: \"Fare film come questi richiede un altro tipo di coraggio. Il coraggio di dire che queste storie non si conoscono abbastanza, che meritano di essere raccontate. Questo \u00e8 un film straordinario, ve lo assicuro.\" (Fonte: indieWIRE, quotidiano on-line di informazione cinematografica - U.S.A. 15/06/2001)\nNel febbraio del 2002 il regista statunitense Martin Scorsese rendeva pubblico il proprio apprezzamento per i suoi documentari. (Fonte: Human Rights Watch, organizzazione non governativa per la tutela dei diritti umani - U.S.A., febbraio 2002)\nNel 2000 ha trascorso alcuni mesi in Afghanistan per la produzione di un film sulle attivit\u00e0 di Gino Strada e dell'ONG italiana Emergency nel paese (Fonte: indieWIRE, quotidiano on-line di informazione cinematografica - U.S.A. 26/11/2001)\nNel 2012 ha affiancato Matteo Renzi nel camper che ha attraversato tutto il Paese durante le Elezioni primarie di Italia. Bene Comune del 2012, realizzando un film documentario sul dietro le quinte della campagna elettorale (Fonte: Il Fatto Quotidiano - 19/10/2012).\nFilmografia parziale.\nLungometraggi\nCortometraggi\nDocumentari\nRiconoscimenti.\nSilver Wolf Award (IDFA International Documentary Film Festival Amsterdam); ACTUAL Award Barcelona; Nestor Almendros Award (Human Rights Watch Film Festival New York); Phoenix Award (Cologne Conference); \u201cFreedom of expression honor\u201d della National Board of Review (USA); Menzione speciale della Giuria e Premio del pubblico al One World Film Festival (Praga); Vancouver International Film Festival premio per il miglior documentario; Columbine Award per il miglior documentario al Moondance Film Festival (USA); Premio Daunbail\u00f2 del Genova Film Festival; Premio UNICEF al R.I.F.F. Rome Independent Film Festival; Menzione speciale al Festival Internaci\u00f2nal de cine e derechos umanos (Barcellona).\nFonti.\nQuotidiani e periodici: The New York Times (15 giugno 2001; 18 novembre 2001; 23 novembre 2001), The Guardian (Londra, 27 agosto 2002), Los Angeles Times (3 ottobre 2001), Volkskrant (Paesi Bassi novembre 2002), Der Spiegel (Germania, novembre 2001), The New Yorker (27 novembre 2001), Panorama, Il Fatto Quotidiano (19/10/2012), Corriere della Sera, Il Tempo, Avvenimenti, San Francisco Examiner (15 marzo 2002), San Francisco Chronicle (15 marzo 2002), San Francisco Bay Guardian (marzo 2002), Variety (30 novembre 2001), Indiewire (15 giugno 2001), Indiewire (26 novembre 2001), The Hollywood Reporter (7 gennaio 2002), La Vanguardia (Barcellona, 12 novembre 2003)."}
{"id": "643154", "revid": "363629", "url": "https://it.wikipedia.org/wiki?curid=643154", "title": "Luigi Calori", "text": "Biografia.\nFamiglia e formazione.\nNacque a San Pietro in Casale l'8 febbraio 1807, figlio di Francesco Calori (medico condotto del paese) e Teresa Gibelli.\nTrascorse la sua infanzia tra le guerre, le riforme e i fermenti del periodo napoleonico. La sua prima istruzione gli fu data in casa, dove pot\u00e9 conoscere il significato della professione del medico. Prosegu\u00ec i suoi studi a Ferrara dove, ospite di una zia paterna, frequent\u00f2 un istituto scolastico retto dai Gesuiti per cinque anni, per terminare la sua formazione filosofica e letteraria a Bologna. \nAll'et\u00e0 di 17 anni si iscrisse alla facolt\u00e0 di medicina presso l'Universit\u00e0 di Bologna, conseguendo, nel 1829, la laurea ad honorem. Calori inizi\u00f2 l'universit\u00e0 in un momento in cui era gi\u00e0 in atto la rivoluzione della medicina, che stava trasformando profondamente la societ\u00e0. Allievo di Francesco Mondini presso l'Istituto Anatomico, conseguita la laurea, rimase presso il maestro, e nel 1830 ottenne la nomina a prodissettore e l'anno dopo quella a capo dissettore.\nL'Accademia di belle arti.\nIn quegli anni di studio ebbe modo di conoscere numerosi esponenti della cultura italiana tra cui Gioachino Rossini. Nel 1833, dopo la morte di Mondini, venne nominato supplente della cattedra di anatomia, che resse fino al 1835, quando, apprezzato per le sue competenze, inizi\u00f2 ad insegnare anatomia pittorica presso l'Accademia di belle arti di Bologna. Subito dopo la sua nomina si dedic\u00f2 all'ampliamento del Museo anatomico e cre\u00f2 quello di craniologia. Calori si applic\u00f2 con molto entusiasmo all'utilizzo del metodo topografico nell'insegnamento, arricchendo l'istituto di due apparati scheletrici completi e numerosi modelli plastici di scheletri umani e animali. Per molto tempo collabor\u00f2 con Cesare Bettini, che esegu\u00ec numerose tavole litografiche, utilizzate sia nelle pubblicazioni scientifiche di Mondini che di Calori; insieme realizzarono numerosi preparati anatomici pi\u00f9 grandi del naturale che, riguardanti malformazioni congenite ed altre patologie, sono conservati presso il Museo delle cere anatomiche Luigi Cattaneo di Bologna.\nUltimi anni di vita.\nNel 1844 divenne alunno dell'Accademia benedettina, ma solamente dieci anni dopo ne divenne membro effettivo. L'11 settembre 1844, dopo aver discusso la tesi \"De axe cerebro-spinali\", gli fu assegnata la Cattedra di Anatomia umana dell'Universit\u00e0 di Bologna, che mantenne per 52 anni, ma soprattutto diresse il Museo anatomico bolognese, dal 1850 fino al giorno della sua morte nel 1896. A questo proposito, in un articolo apparso sul \u00abResto del Carlino\u00bb pochi giorni dopo la sua scomparsa \u00e8 scritto:\nOpera scientifica.\nAnatomia.\nCalori visse in un'epoca in cui l'anatomia, prima ridotta alle sole conoscenze mediche e chirurgiche, iniziava ad allargarsi verso esperienze scientifiche sempre pi\u00f9 specialistiche.\nAnche per lui pu\u00f2 valere il giudizio di Salvatore De Renzi:\nAnatomia normale.\nLe osservazioni e le descrizioni morfologiche di Calori gli garantirono una fama internazionale nel campo dell'anatomia. La sua opera di maggiore respiro nel campo dell'anatomia umana normale furono le Tavole anatomiche rappresentanti la struttura del corpo umano e loro spiegazione a fronte, pubblicate in due volumi a Bologna (1850-1853), costituite da 196 tavole molto apprezzate dai cultori della materia, molte delle quali sono state riprese da L. Testut e da altri autori nelle loro opere.\nA conferma di ci\u00f2 l'anatomista Guglielmo Romiti disse: \nLa nascita dell'anatomia \"generale\", come studio di ogni formazione pi\u00f9 semplice ed elementare del corpo umano, insieme ai complessi sistemi di parti similari, composti da pi\u00f9 tessuti, era uno dei risultati pi\u00f9 importanti di quel tempo. Costituiva, quindi, la sintesi tra tutte le particolarit\u00e0 mostrate dall'indagine microscopica. Calori per\u00f2 ne rimase sostanzialmente estraneo, infatti i suoi studi si concentrarono su capitoli ancora incerti, come i rapporti tra le diramazioni arteriose e venose della milza, la corda del timpano, le variet\u00e0 muscolari dell'arto superiore e del tronco. Egli, inoltre, effettu\u00f2 numerose ricerche a carattere morfologico descrittivo sull'occhio umano, lasciando una netta impronta nella craniologia, che a quel tempo era oggetto di attenzione di molti studiosi.\nAnatomia comparata.\nLeggendo la commemorazione scritta da Giovanni Martinotti su Luigi Calori, \u00e8 significativa la critica a lui mossa per non aver promosso lo studio dell'istologia a Bologna. Per smentire questa accusa, \u00e8 sufficiente considerare le pubblicazioni di Calori sull'anatomia comparata. Circa trent'anni della sua vita sono caratterizzati da studi sulla morfologia di tutte le specie animali. Importante, infatti, \u00e8 la sua pubblicazione del 1851 sull'axolotl, in cui, con l'utilizzo del microscopio, document\u00f2 la struttura dell'apparato olfattivo, della mucosa orale, delle branchie, dei polmoni, della vescica urinaria e delle ovaie di questo anfibio. Egli riusc\u00ec a dimostrare che l'axolotl subisce una metamorfosi in cui, con la scomparsa delle branchie, rimangono solo i polmoni, come avviene per le salamandre, le rane ed i rospi. La conferma della sua teoria giunse a Parigi nel 1865, quando alcuni axolotl improvvisamente si trasformarono in salamandre adulte. Calori, per\u00f2, non si limit\u00f2 solamente alle osservazioni sull'apparato branchiale, sul polmone e sull'apparato cardiovascolare ed uro-genitale dell'axolotl ma esamin\u00f2 tutta l'anatomia dell'anfibio, di cui \u00e8 interessante anche la struttura dell'encefalo. Oltre a questo importante studio morfologico, Calori ne effettu\u00f2 molti altri su anfibi e rettili, caratterizzati dall'utilizzo del microscopio e della microdissezione, ancora una volta a smentita delle critiche di Martinotti.\nTeratologia.\nCalori riguardo alla teratologia affermava che:\nNel campo della teratologia, egli viene considerato l'iniziatore di una vera e propria scuola, che culminer\u00e0 con l'opera del suo allievo Cesare Taruffi. Calori, per realizzare alcune ricerche sulla presenza di circuiti linfatici sottocutanei connessi alla circolazione dei visceri, utilizz\u00f2 una tecnica che aveva messo a punto, ossia l'iniezione di condotti linfatici con soluzioni colorate fluide che permettevano la diffusione del liquido anche nelle diramazioni pi\u00f9 sottili. A conferma della sua bravura come teratologo, le rappresentazioni pi\u00f9 belle del Museo di anatomia patologica sono le sue: gli scheletri naturali, ancora uniti dalle articolazioni originarie, o i preparati essiccati, sono ancora ben conservati dopo quasi due secoli. I vasi, che aveva iniettato con coloranti, i nervi e i visceri sono ancora ben riconoscibili. Calori, per\u00f2, contrariamente allo zoologo francese Isidore Geoffroy Saint-Hilaire, fondatore dell'anatomia comparata, al quale si ispir\u00f2 per la nomenclatura utilizzata, non riteneva che le malformazioni seguissero schemi precisi per realizzarsi, e che potessero essere classificate in modo attendibile. Egli, per\u00f2, continu\u00f2 ad utilizzare il metodo della nomenclatura binomiale. Alla teratologia sono anche collegati gli studi morfologici su anfibi e rettili, che evidenziano il suo grande interesse per il sistema dei vasi linfatici, che lo porter\u00e0, nel 1891, ad opporsi al ruolo attribuito a Marcello Malpighi nella scoperta della struttura dei linfonodi. Calori, infatti, dimostrer\u00e0 che l'assenza dei linfonodi \u00e8 causata da complessi aggregati di cellule, che descrive come linfociti e istiociti, distinti dalla rete vasale. Egli, per\u00f2, anche se nel giusto, ritenne di non aver scoperto nulla, poich\u00e9 gi\u00e0 nel Seicento Malpighi aveva scritto le stesse cose. Calori, successivamente, studi\u00f2 il caso dei gemelli siamesi, descrivendo il punto nodale di tale malformazione, individuando nella placenta la presenza di comunicazioni vasali tra i due feti, attraverso le quali un gemello manda sangue all'altro. Interessante fu anche il suo studio sulla sirenomelia, in cui evidenzi\u00f2 le caratteristiche tipiche di questa malattia: assenza dei reni e della vescica e scarso sviluppo dei polmoni. Inoltre, suppose, correttamente, che la causa della malformazione consistesse nello scarso sviluppo dell'osso sacro.\nLettere.\nOltre alla sua grande cultura scientifica, Calori aveva anche una predisposizione per le lettere. Dei suoi anni giovanili ci restano due poesie: \"A Guerra, celebre saltatore equestre\", composta nel 1825, e sul \"Natale\", scritta nel 1826. Nel 1844 scrisse anche un racconto in prosa intitolato \"La campanella dello studio\", in cui Calori afferm\u00f2 la grande importanza dello studio, che a parer suo, nell'Italia del tempo, non era abbastanza coltivato. Appassionato anche di studi filologici, divenne socio della Regia Commissione pei Testi di Lingua delle Provincie dell'Emilia per poi curare l'edizione dei testi volgarizzati di due opere storiche: \"La guerra giudaica\" di Giuseppe Flavio e l'\"Epitome della storia romana da Romolo infimo a Cesare Augusto\" di Lucio Anneo Floro. Nel 1878 pubblic\u00f2 il \"Volgarizzamento della istoria delle guerre giudaiche di Josefo Ebreo cognomitato Flavio\", servendosi delle edizioni a stampa di Rufino. Successivamente, nel 1883, pubblic\u00f2 l'\"Epitome della storia romana da Romolo infino a Cesare Augusto di Lucio Anneo Floro antico volgarizzamento anonimo tratto da un manoscritto inedito\", anche se pochi anni prima Antonio Ceruti aveva pubblicato un suo volgarizzamento di quest'opera tratta da un manoscritto della Biblioteca Ambrosiana. Infine, Calori scrisse anche alcune iscrizioni da collocare in luoghi in cui avevano vissuto personaggi illustri, tra i quali la casa in cui abit\u00f2 Ulisse Aldrovandi, e la casa dove aveva vissuto Pier Crescenzi.\nAntropologia.\nCalori sin dai primi anni delle sue ricerche, si interess\u00f2 allo studio dell'antropologia. Effettu\u00f2 numerose ricerche di craniologia, raccogliendo oltre duemila crani appartenenti a diverse categorie umane di differenti estrazioni geografiche. Questa collezione, che attualmente \u00e8 oggetto di molte ricerche in vari settori medici specialistici, occupa un'importante sezione del Museo delle Cere Anatomiche \"Luigi Cattaneo\", di cui Calori \u00e8 considerato il fondatore. All'et\u00e0 di sessant'anni inizi\u00f2 uno studio sistematico sulla distribuzione del tipo di cranio brachicefalo o dolicocefalo nelle regioni italiane. Eseguendo alcune misurazione sui crani della sua collezione, giunse alla conclusione che il tipo brachicefalo fosse predominante nell'Italia settentrionale e centrale, mentre il dolicocefalo prevalesse nelle regioni del sud, essendo state soggette a numerose invasioni barbariche.\nArriv\u00f2 cos\u00ec ad affermare che:\nProsegu\u00ec le sue ricerche con uno studio, pubblicato nel 1870, in cui svolse un esame comparativo di crani brachicefali e dolicocefali e dei rispettivi cervelli, con lo scopo di individuare eventuali differenze morfologiche e dimensionali. La grande passione di Calori per l'antropologia lo porter\u00e0, infine, ad uno studio storico-antropologico sulla stirpe che aveva popolato l'antica necropoli della Certosa di Bologna, concludendo che questa necropoli fosse felsineo-etrusca.\nCariche e riconoscimenti.\nCalori, durante la sua lunga vita, raggiunse i vertici dell'amministrazione d'ateneo. Fu, infatti, preside della facolt\u00e0 di medicina (1869-72 e 1882-85) e rettore dell'Universit\u00e0 di Bologna (1876-77). Nella stessa citt\u00e0 fu, inoltre, presidente sia dell'Accademia delle Scienze (1863-71, 1880-81 e 1884-88) sia della Societ\u00e0 Medico-Chirurgica (1856 e 1888).\nUmberto I di Savoia lo nomin\u00f2 commendatore dell'Ordine dei Santi Maurizio e Lazzaro, in occasione della cerimonia promossa dall'Accademia delle Scienze per onorare i suoi cinquanta anni di insegnamento.\nQuando era ancora in vita, il consiglio comunale di San Pietro in Casale, con deliberazioni del 3 febbraio e del 1\u00ba maggio 1875, gli dedic\u00f2 la piazza principale del paese, vicino al giardino del monumento ai Caduti, e pose un'epigrafe sulla facciata della casa natia. Infine, all'interno della sede municipale, \u00e8 conservato un suo busto marmoreo, realizzato dallo scultore Carlo Monari nel 1876."}
{"id": "643155", "revid": "467420", "url": "https://it.wikipedia.org/wiki?curid=643155", "title": "Agostino Agazzari", "text": "Biografia.\nStudi\u00f2 a Siena, dove a soli diciotto anni pubblic\u00f2 il suo primo libro di madrigali. Fu organista presso la Cattedrale di Siena dal 1597 al 1602, posto che lasci\u00f2 per recarsi a Roma, dove dal 1602 al 1606 circa fu \"Praefectus musicae\" al Collegio Germanico, carica tenuta in precedenza anche da Tom\u00e1s Luis de Victoria. Nel 1606 compose l\"'Eumelio, dramma pastorale... con la musica dell'Armonico Intronato\", rappresentato al Seminario Romano in occasione del Carnevale. Nel 1607 rientr\u00f2 a Siena dove, pare, rimase sino alla morte. Qui, oltre a far parte dell'Accademia degli Intronati, ricopr\u00ec l'incarico di maestro di cappella del Duomo.\nAttivit\u00e0.\nFu prevalentemente autore di musica sacra, di cui compose messe, mottetti, salmi, \"litaniae\" etc.; scrisse anche alcuni libri di madrigali e il dramma pastorale \"Eumelio\", quest'ultimo particolarmente significativo per la storia del melodramma. Come autore di scritti teorici \u00e8 celebre soprattutto per il suo \"Del sonare sopra'l basso\", uno dei primi trattati sistematici sopra il basso continuo, importante per la comprensione di questa pratica ancora agli albori."}
{"id": "643156", "revid": "493092", "url": "https://it.wikipedia.org/wiki?curid=643156", "title": "D'amore si vive", "text": "D'amore si vive \u00e8 un film documentario del 1984 diretto dal regista Silvano Agosti.\nContenuti.\nTratto da oltre nove ore di interviste prodotte per la televisione e raccolte, nella citt\u00e0 di Parma, nel corso di due anni, il film si articola in varie sezioni dedicate ai vari aspetti e modi di vivere: tematiche quali l'amore, la tenerezza e la sensualit\u00e0.\nIl film \u00e8 composto da sette interviste di varia durata.\nLa scena finale, in cui un ragazzo con la sindrome di Down accarezza una bambola, si ricollega alla sequenza della giovane madre."}
{"id": "643159", "revid": "767487", "url": "https://it.wikipedia.org/wiki?curid=643159", "title": "Becoming the Archetype", "text": " \nI Becoming the Archetype sono un gruppo musicale statunitense formatosi nel 1999 ad Atlanta, Georgia. Il loro nome deriva da un verso della Genesi in cui si descrive Ges\u00f9 come l'architetto dell'umanit\u00e0.\nStoria del gruppo.\nLa band, fondata nel 1999 con il nome di Nonexistent Failure, dopo aver pubblicato una demo cambi\u00f2 nome in Nonexistent Failure, pubblicando un'altra demo e un album omonimo autoprodotto. Nel 2005 il gruppo firma con la Solid State Records con il nuovo nome Becoming the Archetype e pubblica il primo album \"Terminate Damnation\", contenente tracce metalcore, progressive metal e thrash metal. Il secondo album \u00e8 stato pubblicato nel 2007, con il titolo di \"The Physics of Fire\". Seguono \"Dichotomy\" (2008), \"Celestial Completion\" (2011) e \"I Am\" (2013)."}
{"id": "643161", "revid": "1321409", "url": "https://it.wikipedia.org/wiki?curid=643161", "title": "Canonico", "text": "Un canonico, nella Chiesa cattolica e nelle Chiese della Comunione Anglicana, \u00e8 un chierico membro del capitolo di una chiesa cattedrale, concattedrale o collegiata. \nLa parola deriva dal greco antico \u03ba\u03b1\u03bd\u03bf\u03bd\u03b9\u03ba\u03cc\u03c2 (trasl. \"kanonik\u00f3s\") \"conforme alla regola, regolare\", che a sua volta deriva da \u03ba\u03b1\u03bd\u03ce\u03bd (trasl. \"kan\u1e53n)\" \"regola\". \nVarie congregazioni religiose portano il nome di canonici regolari, come i Canonici Regolari del Santissimo Salvatore Lateranense. Si tratta di forme di vita comune del clero, sviluppatesi all'inizio del II millennio, che per lo pi\u00f9 vivono sotto la regola di sant'Agostino, con voti solenni di povert\u00e0, obbedienza e castit\u00e0.\nStoria.\nNei primi quattro-cinque secoli di storia della Chiesa i canonici erano gli ecclesiastici iscritti nell'apposito registro (il \"kan\u1e53n\" in greco, appunto) conservato presso ogni chiesa vescovile. I canonici si distinguevano per l'appartenenza al clero diocesano, e quindi per la diretta dipendenza dal vescovo.\nNei secoli successivi, il termine pass\u00f2 ad indicare i chierici che assistevano il vescovo nella sua azione pastorale. Essi vivevano insieme a lui in vescovado e seguivano una regola comune o \"canone\". I canonici si distinsero, cos\u00ec, dagli appartenenti alle istituzioni monastiche, come i Benedettini, o agli ordini mendicanti, come i domenicani e i francescani. La parrocchia, quale parte della diocesi affidata alla cura di un singolo sacerdote, nacque solo alla fine del X secolo. Per tutti i secoli precedenti la maggior parte dei sacerdoti diocesani visse in prossimit\u00e0 della cattedrale vescovile o delle chiese pi\u00f9 importanti, mentre le aree rurali potevano ospitare delle pievi.\nFunzioni.\nGeneralmente i canonici di una cattedrale, concattedrale o collegiata hanno l'obbligo di recitare insieme la liturgia delle ore, o per lo meno alcune delle sue parti pi\u00f9 importanti. Essi sono riuniti in capitoli, che possiedono spesso beni con i quali provvedono al mantenimento dei loro canonici. \nI cappellani del Sovrano Militare Ordine di Malta e i sacerdoti cavalieri dell'Ordine Equestre del Santo Sepolcro sono canonici onorari di tali rispettivi Ordini e hanno diritto al titolo onorifico di \"canonico\" e \"monsignore\", oltre all'abito di coro da canonico, che include il rocchetto e la mozzetta (nera con bordi viola o violacea per l'Ordine di Malta e bianca con la croce rossa potenziata per l'Ordine del Santo Sepolcro).\nUn discorso a parte valeva per i canonici di San Pietro in Vaticano, carica concessa perfino ai futuri imperatori del Sacro Romano Impero, oltre che agli ecclesiastici.\nAbito.\nQuando i canonici recitano l'Ufficio divino insieme o partecipano ad altre funzioni liturgiche indossano l'abito corale. Elemento proprio dell'abito corale dei canonici \u00e8 la mozzetta nera o grigia con occhielli, bottoni, bordi e fodera violacei. L'uso della mozzetta paonazza con occhielli, bottoni, bordi e fodera cremisi \u00e8 consentito solamente ai canonici vescovi a meno di speciali concessioni a specifici capitoli.\nI canonici di Rito ambrosiano.\nLa tradizione del rito ambrosiano presenta delle diversificazioni specifiche per i canonici appartenenti al clero di una cattedrale, di una basilica o di una chiesa prepositurale. Essi si distinguono innanzitutto in:\nEssi inoltre, al proprio interno, hanno una suddivisione basata sulle loro funzioni:\nEssi sono a loro volta divisi per tipologia:\nAll'interno di quelli effettivi, vi sono delle dignit\u00e0 che restano all'attivo:\nAltre dignit\u00e0 sono state abolite nel corso del Novecento:\nI penitenzieri, a loro volta, si dividono in:\nI mansionari (o mensionari), inoltre, godevano di un beneficio minore, senza essere per\u00f2 ritenuti membri costitutivi di un capitolo. Essi erano presenti anche al di fuori dell'Arcidiocesi di Milano, come ad esempio nel capitolo della Collegiata di Catania."}
{"id": "643162", "revid": "1305772", "url": "https://it.wikipedia.org/wiki?curid=643162", "title": "Windows Live Spaces", "text": "Windows Live Spaces (abbreviato WLSpaces) \u00e8 stata una piattaforma gratuita di \"web blogging\" appartenente alla famiglia Windows Live, sviluppata da Microsoft per tutti gli utenti registrati. Il sito \u00e8 stato presentato nel dicembre del 2004 come MSN Spaces con l'intento di dare ad ogni utente uno spazio dove parlare di s\u00e9 e dei propri interessi. Cos\u00ec Microsoft entr\u00f2 in competizione con altri servizi (MySpace, Bebo e Yahoo! 360\u00b0). Nell'ultima settimana di settembre 2010 Live Spaces ha annunciato la sua chiusura consigliando agli oltre 30\u00a0000 Space in possesso di migrare sulla piattaforma WordPress. La chiusura definitiva di Spaces sarebbe dovuta avvenire il 16 marzo 2011, ma la rimozione definitiva di tutti i vecchi blog non transitati sulla piattaforma WordPress \u00e8 avvenuta solo due settimane dopo.\nAttualmente il sito, ormai disattivato, rimanda alla pagina principale di Microsoft OneDrive.\nCaratteristiche.\nI blog di Windows Live Spaces (caratterizzati dall'URL http://\"nomesceltodall'utente\".spaces.live.com/) sono stati resi col passare del tempo sempre pi\u00f9 personalizzabili. Ecco nel dettaglio le caratteristiche principali:\nWindows Live Events.\nCon questo nuovo servizio, aggiunto nel mese di ottobre 2007, \u00e8 possibile aggiungere nel proprio Windows Live Spaces una pagina dedicata ad un evento specifico.\nIl servizio offre un centinaio di modelli per personalizzare nel miglior modo possibile l'evento e renderlo condivisibile sia al pubblico che a utenti che non possiedono un ID Live (solo tramite invito in posta elettronica).\nLa pagina dell'evento ha le stesse funzionalit\u00e0 di personalizzazione dei Windows Live Spaces, con l'aggiunta di un nuovo modulo, Discussioni, per rendere pi\u00f9 attiva la partecipazione degli utenti invitati a condividere l'evento.\nNella pagina stessa viene mostrato anche un modulo dove sono presenti gli invitati e quante persone porterebbero all'evento.\nGli invitati vengono a sapere dell'invito tramite la Homepage di servizio del proprio Windows Live Spaces e possono scegliere se partecipare all'evento, rifiutare o ignorarlo.\nNei Windows Live Events \u00e8 prevista l'integrazione col nuovo servizio in beta, Windows Live Calendar.\nElenco amici.\nL'elenco amici \u00e8 di sicuro la funzionalit\u00e0 pi\u00f9 richiesta in Windows Live Spaces perch\u00e9 consente ai visitatori di conoscere sempre persone nuove cliccando sull'immagine personale o sul nome. Per essere presenti nell'elenco amici basta cliccare sul tasto \"Invita come amico\" nel profilo della persona desiderata. Tramite un'e-mail di Windows Live Spaces verr\u00e0 chiesto se accettare o rifiutare la richiesta. Se accettata, la persona che ha fatto la richiesta verr\u00e0 integrata nell'elenco amici di entrambe le persone in questione.\nSchede dei contatti di Messenger.\nIn Windows Live Messenger le schede dei contatti integrano un sommario del contenuto recentemente aggiunto allo Space di un determinato contatto. Cliccando sull'\"omino\" di un qualsiasi contatto della lista compare questa scheda che mostra le miniature delle ultime foto sul blog e un sommario dei nuovi interventi. L'aspetto delle schede dei contatti \u00e8 stato modificato con l'uscita di Windows Live Messenger 8.1.\nWindows Live SkyDrive.\nWindows Live SkyDrive \u00e8 un servizio opzionale di Windows Live Spaces che permette di caricare dei files in \"cartelle\" immagazzinate in Internet nei server di Windows Live. Queste cartelle possono essere:\n\u00c8 un servizio opzionale perch\u00e9 occorre una registrazione supplementare al servizio, ossia non scatta in automatico con la creazione del blog di Windows Live Spaces."}
{"id": "643164", "revid": "404449", "url": "https://it.wikipedia.org/wiki?curid=643164", "title": "Agazzari", "text": ""}
{"id": "643185", "revid": "486946", "url": "https://it.wikipedia.org/wiki?curid=643185", "title": "Coppa Campioni (pallanuoto femminile)", "text": ""}
{"id": "643192", "revid": "834", "url": "https://it.wikipedia.org/wiki?curid=643192", "title": "Bodybuilding", "text": ""}
{"id": "643196", "revid": "228587", "url": "https://it.wikipedia.org/wiki?curid=643196", "title": "Small Soldiers", "text": "Small Soldiers \u00e8 un film del 1998 diretto da Joe Dante. \u00c8 un film d'azione/fantascienza americano \na tecnica mista, interpretato da Kirsten Dunst e Gregory Smith, con le voci di Frank Langella e Tommy Lee Jones. Raffigura due fazioni di giocattoli programmati con microprocessori militari, che mettono in pericolo il vicinato quando una fazione diventa violenta nel tentativo di eliminare la fazione nemica.\nUscito il 10 luglio 1998 negli Stati Uniti, il film ha ricevuto recensioni contrastanti, ma \u00e8 stato un successo commerciale. \"Small Soldiers\" ha segnato l'ultimo ruolo cinematografico di Phil Hartman, morto due mesi prima della prima americana del film, ed \u00e8 dedicato alla sua memoria. Inoltre, ha segnato l'ultimo ruolo cinematografico di Clint Walker prima del suo ritiro e poi della morte il 21 maggio 2018.\nTrama.\nLa multinazionale statunitense Globotech, che si occupa sia di equipaggiamenti militari che di giocattoli, mette in produzione due serie di soldatini giocattolo: i \"Gorgonauti\", pacifiche creature dall'aspetto mostruoso, alla continua ricerca della loro terra perduta, e i \"Commando Elite\", soldati in pieno stile americano, disposti a dare la vita per uccidere il \"nemico\" Gorgonauta. Per rendere pi\u00f9 all'avanguardia questi giocattoli, per\u00f2, i creatori Larry Benson e Irwin Wayfair fanno uso di un avanzatissimo chip militare, in grado di interagire con tutto quello che li circonda e anche di imparare, dando a questi pupazzetti una propria intelligenza artificiale.\nL'adolescente Alan Abernathy firma per una spedizione dei giocattoli nel negozio della sua famiglia senza il consenso di suo padre. Lui e il corriere Joe attivano i leader dei due gruppi, Archer e Chip Hazard. La vicina di casa e l'interesse amoroso di Alan, Christy Fimple, acquista Chip Hazard come regalo di compleanno per suo fratello, Timmy. Alan torna a casa per scoprire Archer nel suo zaino; capisce che Archer \u00e8 senziente, ma nel frattempo il Comando Elite sembra attaccare i Gorgonauti nel negozio di giocattoli. Alan chiama l'azienda e presenta un reclamo.\nIl Commando Elite insegue Alan a casa sua e tenta di uccidere lui e Archer in cucina. Alan viene attaccato da Nick Nitro, che ferisce mortalmente. I suoi genitori, Stuart e Irene, arrivano in cucina, dopo essere stati allertati dai suoni della rissa. Alan tenta di spiegare cosa sta succedendo, ma con Archer che non supporta la sua spiegazione, nessuno dei suoi genitori gli crede. Il giorno dopo, Alan e Archer trovano i Gorgoniti in un cassonetto del negozio. A casa, Alan apprende che l'obiettivo dei Gorgonauti \u00e8 cercare quello che credono essere il loro pianeta natale Gorgon, da loro identificato con il Parco Nazionale di Yosemite. Intercettando la linea telefonica degli Abernathys, il Commando Elite viene a conoscenza dell'interesse di Alan per Christy, immobilizza la famiglia dei Fimples e prende Christy in ostaggio per costringere Alan a consegnarli i Gorgonauti.\nAlan e Archer si intrufolano nella casa dei Fimples per salvare Christy, ma si imbattono nelle sue bambole Gwendy, che il Commando Elite ha trasformato in truppe ausiliarie. Le Gwendy sottomettono rapidamente Alan. Archer libera Christy dai suoi legami, e insieme salvano Alan e distruggono le bambole prima di fuggire. Il Commando Elite li insegue a bordo di mini kit, ma vengono tutti distrutti in un incidente ad esclusione di Chip. I due adolescenti e Archer tornano a casa di Alan, solo per trovare entrambe le loro famiglie che li aspettano, credendo che Alan abbia rapito Christy e immobilizzato i Fimples. Questa volta, Stuart e Irene credono al resoconto di Alan e Christy sui Gorgonauti e sul Commando Elite, ma Phil e Marion, i genitori di Christy, rimangano scettici. Irwin e Larry arrivano in casa e parlano con Alan del messaggio. In quel momento, Chip Hazard attacca la casa con una nuova forza di Commando Elite da una spedizione di richiamo dirottata da Joe e con veicoli e armi improvvisati, provocando l'interruzione dell'alimentazione elettrica della casa.\nIspirato al consiglio di Irwin di creare un'esplosione EMP, Alan esce per forzare un sovraccarico delle linee elettriche. Christy, Irwin e Larry si dirigono verso la casa dei Fimples per accendere tutti gli oggetti elettronici all'interno e incuneare gli interruttori automatici per un aumento maggiore. I Gorgonauti emergono e combattono contro il Commando Elite. Chip Hazard vola in cima al palo della linea elettrica per fermare Alan, dove combatte e sconfigge Archer, ma si ritrova spinto da Alan nei trasformatori di potenza, innescando l'esplosione EMP, che distrugge Chip Hazard insieme al rimanente Commando Elite.\nL'amministratore delegato della Globothech Gil Mars, arriva sul suo elicottero durante la pulizia da parte della polizia e dei vigili del fuoco il giorno successivo. Paga Joe, i Fimples e gli Abernathys per i danni, oltre a comprare il loro silenzio dai media e ordina a Larry e Irwin di riutilizzare il Commando Elite per uso militare. Alan e Christy si separano in termini molto amichevoli, dopo aver concordato di iniziare una relazione tra loro. Alan in seguito scopre che i Gorgonauti si sono schermati dall'esplosione dell'EMP nascondendosi sotto la grande parabola satellitare dei Fimples. Gli Abernathy portano i Gorgonauti nel Parco Nazionale di Yosemite, dove Alan li spedisce in una grande barca giocattolo dal negozio di suo padre per trovare la loro casa di Gorgon.\nCollegamenti con altri film.\nIl regista Joe Dante \u00e8 stato anche il regista del film \"Gremlins\" e si diverte ad omaggiare quella pellicola diverse volte. Infatti la password di uno degli scienziati \u00e8 \"Gizmo\", il nome dell'unico mogway buono del film. Inoltre quando Alan trova i gorgonauti nel cassone dei rifiuti si pu\u00f2 vedere in mezzo a loro un pupazzetto che raffigura il piccolo mogway Gizmo. Infine, l'attore Dick Miller, che in questo film interpreta il ruolo di Joe, aveva lavorato sia in \"Gremlins\" che in \"Gremlins 2 - La nuova stirpe\" nel ruolo di Murray Futterman. Un altro riferimento al film \u201cGremlins\u201d si pu\u00f2 notare quando, nella prima discussione che avviene nella camera di Alan tra lui ed Archer, il ragazzo minaccia il giocattolo di \u201cmetterlo nel microonde\u201d.\nProduzione.\nIl film \u00e8 dedicato alla memoria di Phil Hartman, l'attore che interpreta Mr. Fimple, il padre di Christy, assassinato dalla moglie due mesi prima dell'uscita nelle sale.\nColonna sonora.\nNella scena in cui le bambole assalgono Christy \u00e8 stata usata come colonna sonora \"Communication Breakdown\" dei Led Zeppelin. Il gruppo hard rock ne ha concesso l'utilizzo solo per questo film e per \"School of Rock\" con Jack Black.\nDistribuzione.\nIl film \u00e8 uscito negli USA il 10 luglio 1998 ed in Italia il 16 ottobre dello stesso anno.\nAccoglienza.\nCritica.\nRotten Tomatoes, un aggregatore di recensioni, riporta che il 48% dei 44 critici intervistati ha dato al film una recensione positiva; il punteggio medio \u00e8 di 6.2/10. Il consenso della critica afferma: \"Small Soldiers ha un sacco di abbagliamento visivo, ma la storia meccanica si dimostra deludentemente carente dello spirito anarchico del regista Joe Dante.\"\n Il pubblico intervistato da CinemaScore ha dato al film B+ come in una scala da A+ a F.\nGene Siskel e Roger Ebert gli hanno dato due pollici in gi\u00f9. Ebert ha dato al film 2,5 stelle su 4, dicendo: \"I giocattoli sono presentati come individui che possono pensare da soli, e tra loro ci sono eroi e cattivi credibili. Per i bambini pi\u00f9 piccoli, questa potrebbe essere un'esperienza terrificante.\" Caroline Westbrook della rivista \"Empire\" ha dato al film 3 stelle su 5 e ha detto: \"Sono i \"Gremlins\" con i soldatini, tranne che non sono cos\u00ec cupi o divertenti.\"\nBotteghino.\nIl film ha incassato $ 55,2 milioni negli Stati Uniti e in Canada e $ 87,5 milioni nel resto del mondo con un budget di $ 40 milioni.\nRiconoscimenti.\n1998 - International Film Music Critics Award\n1998 - Sitges - Festival internazionale del cinema fantastico della Catalogna\n1999 - Young Artist Award\n1998 - YoungStar Awards\nAltri media.\nTre mesi dopo l\u2019uscita del film \u00e8 stato pubblicato un videogioco omonimo, sviluppato da DreamWorks Interactive e pubblicato da Electronic Arts per PlayStation, PC, e Game Boy. Kenner Products ha prodotto una linea di giocattoli raffiguranti i Gorgonauti e i Commando Elite.\nBurger King ha anche collaborato con il film per promuovere il nuovo prodotto Rodeo Burger; la scelta tuttavia gener\u00f2 alcune polemiche dopo che la pellicola ottenne un PG-13 dalla Motion Picture Association of America. Pertanto, insieme ai giocattoli raffiguranti i personaggi del film, fu aggiunto un avviso nell'opuscolo che precisava come i giocattoli fossero adatti ai bambini di tutte le et\u00e0 mentre il film \"pu\u00f2 contenere materiale inappropriato per i bambini pi\u00f9 piccoli\"."}
{"id": "643197", "revid": "287204", "url": "https://it.wikipedia.org/wiki?curid=643197", "title": "Pietro Borsieri", "text": " \nFigura centrale nell'esperienza del periodico \"Il Conciliatore\", fu intellettuale romantico poi condannato alla prigione e all'esilio.\nBiografia.\nLa Biblioteca Italiana.\nAncora molto giovane, gli venne affidato il compito di redigere il programma del periodico letterario milanese \u00abBiblioteca Italiana\u00bb; l'introduzione da lui proposta venne sottoposta a un severo processo di revisione da parte delle autorit\u00e0 austriache che preferirono infine quella pi\u00f9 moderata del Giordani: nella premessa, infatti, il Borsieri tracciava un quadro negativo della stato della cultura italiana sottolineandone le lacune e denunciando l'inutilit\u00e0 di istituzioni culturali come l'Accademia della Crusca. Lo scritto del Borsieri non manc\u00f2 di allarmare il governatore Sarau che lo censur\u00f2 immediatamente.\nRimase, comunque, nella redazione con un gruppo di letterati che avrebbe fatto la storia della letteratura italiana: Berchet, Pellico e Ermes Visconti.\nNel 1816 intervenne a difesa della scrittrice francese Madame de Sta\u00ebl nelle furibonde polemiche seguite alla pubblicazione (sul numero del gennaio 1816) dell'articolo \"\", ove ella invitava gli italiani ad uscire dal loro orgoglioso isolamento e a rinnovare la cultura, studiando le opere poetiche fiorite recentemente fuori d'Italia. Il Borsieri, insieme al di Breme, davano inizio ad una strenua lotta in favore della nuova letteratura.\nA tal fine pubblic\u00f2, nello stesso anno, il pamphlet \"Avventure letterarie di un giorno\": \u00e8 un testo dove il protagonista nell'arco di una giornata discute le sue idee con diversi personaggi tipici della Milano dell'epoca che rappresentavano le varie figure di intellettuali classici e romantici con le loro idee e le loro convenzioni sociali e letterarie; l'opera comparve quasi contemporaneamente all'articolo \"Intorno all'ingiustizia di alcuni giudizi letterari italiani\" del Di Breme, e alla \"Lettera semiseria di Grisostomo al suo figliolo\" del Berchet.\nLa discussione aveva un sottofondo politico, allusivo, ma ben comprensibile da un lettore attento, in quanto il giornale, una volta divenuto \"romantico\", prese a sostenere i valori della stirpe, la religione dell'eroismo e della immolazione per la Patria.\nLa censura austriaca, dunque, intervenne, e impose un riallineamento al tradizionale neoclassicismo italiano.\nIl Conciliatore.\nA questo punto il gruppo sostenitori della letteratura romantica si ritrov\u00f2 ne \"Il Conciliatore\", bisettimanale, un giornale che, secondo il programma, avrebbe dovuto trattare di economia, di finanza, e quindi, per necessaria distensione dopo una lettura pesante, anche di letteratura. Il Borsieri si era incaricato della stesura del programma. I finanziamenti giungevano da due ricchissimi nobili di idee patriottiche: Porro Lambertenghi e Confalonieri.\nNell'ottobre 1818, pubblic\u00f2 su \"Il Conciliatore\" un lungo saggio per promuovere presso il pubblico italiano \"l'Histoire des r\u00e9publiques italiennes au moyen-\u00e2ge\" del Sismondi.\nNel maggio del 1819 segu\u00ec con l'articolo in tre puntate \"Analisi del pregiudizio secondo le idee del Sismondi\" in cui dava conto di un fondamentale contributo del Sismondi apparso nella \"Edimburg Encyclopaedia\", nel quale lo storico ginevrino analizzava i pregiudizi religiosi radicati nei ceti culturalmente meno progrediti, allo scopo di individuare una complessiva strategia di educazione popolare.\nOvviamente gli esiti de \"Il Conciliatore\" furono opposti a quelli della \"Biblioteca Italiana\": sul piano letterale si schier\u00f2 per il nuovo, contro il classicismo, per l'impegnato, con nuove aperture alle letterature straniere. Sul piano ideologico e politico con orientamento liberale.\nLa rivista fu massacrata dalla censura austriaca, che la ostacolava anche con un attento disservizio postale, e la pubblicazione dur\u00f2 appena dal settembre 1818 all'ottobre 1819, quando venne chiusa d'autorit\u00e0.\nLa repressione del 1821.\nCadeva, cos\u00ec, l'illusione di poter riformare la cultura e la vita nazionale, nel quadro delle strutture del restaurato Impero austriaco.\nIn capo a due anni, molti esponenti de Il Conciliatore vennero imprigionati come carbonari per sedizione. Arrestato il 4 aprile 1822, Borsieri venne condannato a morte insieme al Federico Confalonieri ed altri. La pena venne commutata in 20 anni di carcere duro, allo Spielberg.\nNel frattempo (1823-1824) usciva a stampa a Milano, da Ferrario, in quattro tomi, la traduzione de \"l'Antiquario\" di Walter Scott.\nRimase allo Spielberg per 14 anni, fino al 1836, quando accett\u00f2 di commutare i restanti 6 anni di pena in esilio negli Stati Uniti. Ai primi di agosto viene imbarcato a Trieste sul vascello \"Ussaro\" con destinazione New York, dove giunge il 16 ottobre 1836. Con lui viaggiano in esilio altri patrioti come Eleuterio Felice Foresti, Luigi Tinelli, Felice Argenti, Gaetano de Castillia e Giovanni Albinola.\nVisse poveramente a New York, Princeton, Filadelfia, insegnando italiano.\nLa prima guerra di indipendenza.\nRientrato in Europa nel 1838, nel 1840 gli fu finalmente permesso di rientrare in Italia, quando ormai le sue energie intellettuali erano esauste per i lunghi anni di sofferenza e lontananza dalla patria.\nRifiut\u00f2 l'ultimo Manzoni, al quale rimproverava di aver tradito gli ideali romantici che li avevano accomunati in giovent\u00f9, e polemizz\u00f2 aspramente con il Cant\u00f9.\nVenne a lungo ospitato a Villa Monastero di Varenna, nella casa posta a nord della chiesa, affittata ad una delle sue sorelle.\nEbbe qualche parte nelle cinque giornate di Milano.\nL'esilio.\nMor\u00ec a Belgirate, presso Verbania nel 1852."}
{"id": "643201", "revid": "12290", "url": "https://it.wikipedia.org/wiki?curid=643201", "title": "Madrox", "text": ""}
{"id": "643209", "revid": "57342", "url": "https://it.wikipedia.org/wiki?curid=643209", "title": "Binocularit\u00e0", "text": ""}
{"id": "643210", "revid": "1305772", "url": "https://it.wikipedia.org/wiki?curid=643210", "title": "Singolarit\u00e0 gravitazionale", "text": "Una singolarit\u00e0 gravitazionale \u00e8 un punto in cui la curvatura dello spaziotempo tende a un valore infinito. Secondo alcune teorie fisiche l'universo potrebbe avere avuto inizio e finire con singolarit\u00e0 gravitazionali, rispettivamente il Big Bang e il Big Crunch.\nDescrizione.\nLe singolarit\u00e0 sono possibili configurazioni dello spazio-tempo previste dalla teoria della relativit\u00e0 generale di Albert Einstein nel caso in cui la densit\u00e0 della materia raggiunga valori cos\u00ec elevati da provocare un collasso gravitazionale dello spaziotempo. Ogni buco nero, al suo centro, contiene una singolarit\u00e0 circondata da un orizzonte degli eventi dal quale nessun corpo potrebbe uscire.\nAi fini della dimostrazione dei teoremi sulle singolarit\u00e0 di Penrose\u2013Hawking, uno spaziotempo con una singolarit\u00e0 si definisce come quello che contiene una geodetica che non si pu\u00f2 estendere in maniera liscia. Si ritiene che la fine di tale geodetica sia appunto la singolarit\u00e0. Questa \u00e8 una diversa definizione, utile per le dimostrazioni dei teoremi.\nI due tipi pi\u00f9 importanti di singolarit\u00e0 spaziotemporali sono le singolarit\u00e0 di curvatura e le singolarit\u00e0 coniche. Le singolarit\u00e0 si possono dividere anche a seconda se siano coperte da un orizzonte degli eventi oppure no (singolarit\u00e0 nude). Secondo la relativit\u00e0 generale, lo stato iniziale dell'universo, al principio del \"Big Bang\", era una singolarit\u00e0. N\u00e9 la relativit\u00e0 generale n\u00e9 la meccanica quantistica riesce a descrivere il \"Big Bang\", ma, in generale, la meccanica quantistica non ammette che le particelle occupino uno spazio pi\u00f9 piccolo delle loro lunghezze d'onda. \nUn altro tipo di singolarit\u00e0 prevista dalla relativit\u00e0 generale \u00e8 quella all'interno di un buco nero: qualsiasi stella che collassi oltre un certo punto (raggio di Schwarzschild) formerebbe un buco nero, dentro al quale sarebbe formata una singolarit\u00e0 (coperta da un orizzonte degli eventi), mentre tutta la materia affluirebbe in un certo punto (o in una certa linea circolare, se il buco nero sta ruotando). Questo sempre secondo la relativit\u00e0 generale, senza la meccanica quantistica, che vieta alle particelle simili a onde di entrare in uno spazio pi\u00f9 piccolo della loro lunghezza d'onda. Queste singolarit\u00e0 ipotetiche sono conosciute anche come singolarit\u00e0 di curvatura.\nUn qualsiasi astronauta che cadesse in un buco nero non potrebbe evitare di essere trasportato nella singolarit\u00e0 una volta attraversato l'orizzonte degli eventi. Appena si raggiunge la regione singolare si viene schiacciati a densit\u00e0 infinita e la propria massa viene aggiunta alla massa totale del buco nero.\nTante ipotesi fantascientifiche sono nate attorno alle singolarit\u00e0 ed al loro comportamento: comunicazione con altri universi paralleli, scorciatoie per raggiungere distanze incommensurabili, macchine del tempo.\nMolti ricercatori ritengono che una teoria unificata della gravitazione e della meccanica quantistica (la gravit\u00e0 quantistica) permetter\u00e0 in futuro di descrivere in modo pi\u00f9 appropriato i fenomeni connessi con la nascita di una singolarit\u00e0 nel collasso gravitazionale delle stelle massicce e l'origine stessa dell'universo."}
{"id": "643211", "revid": "57342", "url": "https://it.wikipedia.org/wiki?curid=643211", "title": "Ipovedente", "text": ""}
{"id": "643212", "revid": "536103", "url": "https://it.wikipedia.org/wiki?curid=643212", "title": "Ciliegia", "text": "La ciliegia \u00e8 il frutto del ciliegio (\"Prunus avium\").\nLa pianta domesticata \u00e8 stata ottenuta da ripetute ibridazioni della specie botanica.\nIl nome italiano di ciliegia (conosciuto in toscano come ciri\u00e8gia) deriva direttamente dal latino volgare \"ceresia\" che, dalla sua forma \"cerasia\" \u00e8 presente in diverse lingue, tra cui portoghese (\"cereja\"), francese (\"cerise\"), spagnolo (\"cereza\"), rumeno (\"cire\u015f\"), sardo (\"cerexa\" o \"ceriasa\"), romano (\"cerasa\"), lombardo (\"scir\u00e9s\"), emiliano (\"sr\u00e8sa\"), siciliano (\"cirasa\"), veneto (\"saresa\"), friulano (cjariese), Campania (\"ciras\") e inglese (\"cherry\"). Il termine italiano alternativo \"cerasa\" \u00e8 presente in diversi dialetti, ed \u00e8 una forma pi\u00f9 comune in Italia Centrale e Meridionale. \nA sua volta, il termine latino proviene dal greco \u03ba\u03ad\u03c1\u03b1\u03c3\u03bf\u03c2 (k\u00e9rasos), derivante dalla citt\u00e0 di Cerasunte nel Ponto (attuale Turchia) da cui, secondo Plinio il Vecchio, furono importati a Roma nel 72 a.C. da Lucullo i primi alberi di ciliegio.\nIl frutto pu\u00f2 nascere da due diverse specie botaniche: da una parte il ciliegio dolce (\"Prunus avium\"), che produce le ciliegie che siamo abituati a consumare come frutta fresca; dall'altra il ciliegio acido (\"Prunus cerasus\"), che produce amarene, visciole o marasche, genericamente definite come ciliegie acide. In questo articolo si descrive la ciliegia propriamente detta, frutto del \"Prunus avium\".\nLa ciliegia, normalmente sferica, di 0,7-2 centimetri di diametro, pu\u00f2 assumere anche la forma a cuore o di sfera leggermente allungata. Il colore, normalmente rosso, pu\u00f2 spaziare, a seconda della variet\u00e0, dal giallo chiaro del Graffione bianco piemontese al rosso quasi nero del Durone nero di Vignola. Anche la polpa assume colorazione e consistenza diverse a seconda della variet\u00e0 e passa dal bianco al rosso nerastro nel primo caso e dal tenero al croccante nel secondo caso. Il gusto \u00e8 dolce, mai stucchevole, con punte di acidulo.\nLa ciliegia matura nel periodo primaverile-estivo contiene un solo seme duro, color legno.\nIn Italia sono principalmente diffuse due categorie di ciliegie: i \"duroni\", pi\u00f9 grandi e scuri, e le \"tenerine\", pi\u00f9 chiare e piccole.\nComposizione chimica.\n, le antocianine (contenute in elevate quantit\u00e0 nelle ciliegie) inibiscono la cicloossigenasi, gli enzimi che rispondono a processi infiammatori segnalando la sensazione di dolore; il risultato \u00e8 simile a quello dell'aspirina e dell'ibuprofene senza per\u00f2 effetti collaterali. Le antocianine hanno inoltre un'azione antiossidante.\nIl nocciolo contiene acido cianidrico.\nRaccolta.\nLa raccolta ha inizio dalla fine di maggio fino alla fine di luglio.\nLa raccolta delle ciliegie coincide nella maggior parte dei casi con il mese di giugno.\nIl 24 giugno, festa di San Giovanni, si completa la raccolta delle ciliegie precoci e di media maturazione, per questo le piccole larve bianche del Dittero \"Rhagoletis cerasi\" che si trovano nei frutti infestati in tale periodo, sono detti appunto \"giovannini\", o l'equivalente, nei vari dialetti o lingue locali.\nCi sono per\u00f2 anche variet\u00e0 che maturano pi\u00f9 tardi, come per esempio la ciliegia S.Giacomo che, come suggerisce il nome, matura il 25 luglio, appunto nel giorno di San Giacomo il Maggiore, pur trovandosi nel sud Italia nei territori compresi tra Marzano Appio e Caianello, a bassa altitudine.\nPer la vendita al pubblico le ciliegie vengono suddivise in due categorie: nella prima, i frutti devono essere provvisti di peduncolo e corrispondere per forma e colore alla variet\u00e0 dichiarata; per la seconda categoria si accettano piccoli difetti di forma e colori diversi.\nPer sua costituzione naturale (dimensioni degli alberi e dimensione dei frutti, gli alberi sono grandi ed assurgenti, ed i frutti sono relativamente piccoli), buona parte del costo del frutto \u00e8 dovuto agli oneri di raccolta; in alcuni casi i coltivatori organizzano la vendita \"sull'albero\"; il cliente ritira un canestro e provvede direttamente a raccogliere i frutti sull'albero ed a riempire il canestro. Provvedendo direttamente alla raccolta il cliente pagher\u00e0 un prezzo molto limitato.\nCuriosit\u00e0.\nPer la Chiesa cattolica la ciliegia ha anche un suo Santo protettore: San Gerardo dei Tintori, si trova nella citt\u00e0 di Monza nell'omonima chiesa e si festeggia il 6 giugno.\nSecondo uno studio della \"University of Michigan Health System\", una dieta ricca di ciliegie avrebbe dimostrato di poter ridurre i fattori di rischio associati a malattie cardiache e diabete di tipo 2 nei ratti."}
{"id": "643221", "revid": "404449", "url": "https://it.wikipedia.org/wiki?curid=643221", "title": "Camila Raznovich", "text": "Biografia.\n\u00c8 nata a Milano, secondogenita dopo il fratello Martin, da Mario Israel Raznovich, architetto argentino di origini ucraino-ebraiche, e da Nicla Nardi, interior designer toscana di Prato gi\u00e0 emigrata in Argentina con la propria famiglia. I due si erano conosciuti in universit\u00e0 a Buenos Aires, ma dopo il matrimonio per sfuggire al pericolo dei tumulti locali erano emigrati a Milano.\nHa trascorso l'infanzia tra Milano e alcune comunit\u00e0 hippy in India, soprattutto quella di Poona (essendo i suoi genitori divenuti, grazie a sua zia materna, seguaci di Osho). Dopo un periodo a Londra e la separazione dei genitori, \u00e8 tornata nella citt\u00e0 natale, dove ha frequentato il Ginnasio Liceo Statale Cesare Beccaria, e sua madre nel 1990 con dei soci ha rilevato il ristorante vegetariano Joia.\nNel 1992 si esibisce nella trasmissione Karaoke, condotta da Fiorello, in una versione di \"We Are the World\". Camila Raznovich, dopo aver inviato un video di presentazione, \u00e8 poi divenuta una delle prime presentatrici di MTV Italia. Nel suo curriculum sono presenti molti dei programmi della rete (e della sua sorella maggiore in lingua inglese): \"Hanging Out\", \"Amour\", \"Dial MTV\", \"MTV Select\", \"Hitlist Italia\", \"MTV On the beach\". Dopo aver condotto alcuni programmi in radio per Radio Italia Network, la conduzione di \"Night Express\" su Italia 1, e la partecipazione ad una serie di spot per Nescaf\u00e9 diretti da Gabriele Muccino che l'hanno resa familiare al grande pubblico televisivo (tanto da essere chiamata a partecipare ad una puntata di \"Domenica in\" dell'edizione 1999/2000 dedicata alle donne delle pubblicit\u00e0 del momento), nel 2000 partecipa alla \"MTV Regeneration\", la serie di eventi che segnano il passaggio da TMC2 a MTV Italia.\nNello stesso anno le viene assegnata la conduzione di \"Loveline\" (che manterr\u00e0 fino al 2010), dove si discutono tematiche inerenti al sesso e l'educazione sessuale, con la consulenza prima del sessuologo Marco Rossi e poi della psicologa Laura Testa. Nell'autunno del 2004 a \"Loveline\" si affiancheranno alcune puntate di \"Drugline\", programma di simile impostazione ma, incentrato sui problemi relativi alle sostanze stupefacenti.\nNell'estate 2002 conduce insieme ad altri vj della rete \"MTV On the beach\", un contenitore di brevi giochi, interviste tra i bagnanti e video musicali, registrato sulle spiagge italiane. Nel 2004 \u00e8 stata la protagonista, insieme a Digei Angelo, Nicola Savino e A\u00edda Y\u00e9spica, della sit-com satirica \"Sformat\" su Rai 2, per la regia di Cristian Biondani. Sempre nel 2004 conduce \"Kiss &amp; Tell\", programma simile ad \"Il gioco delle coppie\", in cui alcuni concorrenti cercano di conquistare un concorrente di sesso opposto rispondendo alle domande di questo, ma senza poterlo vedere fino alle fasi finali del gioco; oltre a questo conduce le quattro serate del talk show \"Girls' Night\". \nNel 2005 conduce il programma televisivo \"Relazioni pericolose\" su LA7 per 2 edizioni. Nel dicembre 2006 \u00e8 stata la conduttrice di Voice, un talk show in cui il pubblico, principalmente giovanile, interagiva con gli ospiti presenti tramite domande e critiche. Nel 2006 \u00e8 stata la voce narrante in una trasmissione di sei puntate sulla cronaca nera, intitolato \"Amore criminale\", in onda su Rai 3. Nel luglio 2007 \u00e8 una delle conduttrici che hanno seguito su MTV la diretta del \"Live Earth\" insieme ad Alex Infascelli con collegamenti in diretta dal Wembley Stadium di Londra con Angelo Minacapilli, capitano di No Excuse 2015 per MTV Italia. Nella primavera 2008 conduce su Rai 3 la trasmissione \"Tatami\", in onda in seconda serata. Nell'estate del 2008 e in quella del 2009 torna a condurre \"Amore criminale\". \nDal 29 gennaio 2012 conduce \"Mamma mia che domenica\" su LA7. Nel 2014 conduce il programma \"Alle falde del Kilimangiaro\" in sostituzione di Licia Col\u00f2. Nel 2016 partecipa al film \"Poveri ma ricchi\" per la regia di Fausto Brizzi, nel ruolo della moglie dell'artista famoso. Nel 2019 viene scelta come membro della giuria d'onore per il \"Festival di Sanremo 2019\". \nCollaborazioni con la stampa.\nCamila Raznovich tiene una rubrica settimanale, \"Il mondo di Camila\", per l'edizione milanese del Corriere della Sera, nella pagina dedicata a \"Cultura e Tempo libero\" e cura una rubrica della posta, \"La posta di Camila\", sul mensile Max. Dal 2010 collabora con \"Io Donna\" per cui scrive la rubrica e il blog \"M'ammazza\".\nVita privata.\nNegli articoli e interviste pubblicati in occasione del lancio della sua autobiografia \"Lo rifarei\", pubblicata nell'autunno del 2006, racconta che i genitori si sono conosciuti e sposati in Argentina, ma si erano allontanati a causa della dittatura militare negli anni settanta. Fino all'et\u00e0 di 10 anni visse con la famiglia in diversi ashram in India e non solo, in quanto i genitori erano discepoli di Osho Rajneesh, per poi tornare in Italia.\nCamila, che \u00e8 imparentata con l'attrice Nadine Warmuth, \u00e8 stata sposata con un ragazzo australiano, dal quale si \u00e8 separata nel 2001, quando decise di lasciare New York per tornare in Italia e lavorare per MTV Italia.\nIl 12 luglio 2009 nasce la sua primogenita, Viola; la sua secondogenita, Sole, \u00e8 nata il 16 aprile 2012, avute entrambe dall'ex compagno, l'architetto Eugenio Campari. \u00c8 legata sentimentalmente all'imprenditore francese Loic Fleury, con il quale si \u00e8 sposata il 14 maggio 2021."}
{"id": "643222", "revid": "287204", "url": "https://it.wikipedia.org/wiki?curid=643222", "title": "Cantone di H\u00e9ricourt-1", "text": "Il Cantone di H\u00e9ricourt-1 \u00e8 una divisione amministrativa dell'Arrondissement di Lure.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015.\nInclude i comuni del soppresso cantone di H\u00e9ricourt-Est e del soppresso cantone di Champagney.\nComposizione.\nComprende parte della citt\u00e0 di H\u00e9ricourt e i 14 comuni di:"}
{"id": "643226", "revid": "287204", "url": "https://it.wikipedia.org/wiki?curid=643226", "title": "Cantone di H\u00e9ricourt-2", "text": "Il Cantone di H\u00e9ricourt-2 \u00e8 una divisione amministrativa dell'Arrondissement di Lure.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di H\u00e9ricourt-Ouest.\nA seguito della riforma, il cantone non include pi\u00f9 il comune di Lomont.\nComposizione.\nComprende parte della citt\u00e0 di H\u00e9ricourt e i comuni di:"}
{"id": "643228", "revid": "599013", "url": "https://it.wikipedia.org/wiki?curid=643228", "title": "Tenofovir", "text": "Tenofovir disoproxil fumarato (TDF) \u00e8 un farmaco appartenente alla classe dei cosiddetti antiretrovirali, cio\u00e8 dei nucleosidi e nucleotidi inibitori della transcrittasi inversa. In Italia il farmaco \u00e8 venduto dalla societ\u00e0 farmaceutica Gilead con il nome commerciale di Viread, nella forma farmaceutica di compresse da 245\u00a0mg di tenofovir disoproxil, come sale fumarato.\nTenofovir \u00e8 inoltre disponibile in una associazione fissa con l'emtricitabina, prodotto con il nome commerciale di Truvada, in dose giornaliera. Emtricitabina \u00e8 venduto anche come singolo principio attivo con il nome di Emtriva, anche in questo caso commercializzato da Gilead. Atripla \u00e8 invece una dose fissa formata dalla combinazione di tenofovir, emtricitabina ed efavirenz (Sustiva, venduto dalla Bristol-Myers Squibb. Questo farmaco \u00e8 stato approvato dalla FDA il 12 luglio 2006, ed \u00e8 adesso disponibile, a condizione che venga data una singola dose al giorno nel trattamento dell'infezione da HIV.\nStoria.\nTenofovir \u00e8 stato scoperto grazie a un grande impegno collaborativo di ricerca tra il Dott. Antonin Hol\u00fd, dell'Institute of Organic Chemistry and Biochemistry, Accademia delle Scienze della Repubblica Ceca a Praga, e il Dott. Erik Declercq, Rega Institute for Medical Research, Universit\u00e0 Cattolica di Leuven, Belgio. Il Tenofovir \u00e8 stato approvato dalla Food and Drug Administration (FDA) il 26 ottobre 2001. In Europa l'European Medicines Agency (EMEA) lo ha anche approvato per la cura dell'epatite B.\nFarmacodinamica.\nTenofovir \u00e8 un analogo nucleotidico (cio\u00e8 un nucleoside gi\u00e0 fosforilato) che inibisce la transcrittasi inversa di HIV-1 e le HBV polimerasi virali, risultando pertanto attivo sia contro il virus HIV-1 che contro HBV. Tenofovir disoproxil viene assorbito e convertito a tenofovir, grazie ad alcune esterasi plasmatiche, quindi viene inglobato nelle cellule e successivamente sottoposto a fosforilazione dando luogo al difosfato, il quale compete con il normale substrato deossiadenosina-5-trifosfato, inibendo perci\u00f2 in modo competitivo la transcriptasi inversa.\nSi ricorda che la transcrittasi inversa \u00e8 l'enzima che catalizza la trascrizione di RNA in DNA, l'inverso del normale processo di trascrizione. Questo enzima si trova in alcuni virus patogeni, denominati appunto retrovirus, ed in particolare \u00e8 un enzima fondamentale per la replicazione di HIV.\nFarmacocinetica.\nIn seguito a somministrazione per via orale tenofovir disoproxil viene rapidamente assorbito dal tratto gastrointestinale e quindi convertito ad opera delle esterasi plasmatiche in tenofovir.\nLa concentrazioni plasmatica massima (Cmax) di tenofovir si osserva entro 1 ora (Tmax)dall'assunzione del farmaco a stomaco vuoto ed entro 2 ore quando venga assunto con il cibo. La biodisponibilit\u00e0 orale nei pazienti a digiuno si aggira intorno al 25%. Tenofovir si distribuisce nella maggioranza dei tessuti biologici, ed in particolare nel rene, nel fegato e nell'intestino. L'emivita del farmaco si aggira intorno alle 17 ore. Tenofovir viene eliminato soprattutto per via renale sia per filtrazione che a seguito di un sistema di trasporto tubulare attivo. A seguito di una somministrazione endovenosa circa il 70-80% della dose viene escreta non modificata nell'urina. La somministrazione in soggetti affetti da insufficienza renale comporta picchi di concentrazioni plasmatiche pi\u00f9 elevate rispetto ai soggetti con normale funzione renale, ma le implicazioni cliniche di ci\u00f2 non sono note.\nUsi clinici.\nTenofovir \u00e8 consigliato, in combinazione con altri agenti antiretrovirali, nel trattamento dell'infezione da virus HIV-1, negli adulti. Questa indicazione \u00e8 basata sulla valutazione delle concentrazioni plasmatiche di HIV-1 e sulla conta delle cellule CD4, in studi controllati eseguiti sia su soggetti mai precedentemente trattati (soggetti \"naive\", letteralmente nuovi, primitivi) che su adulti che in precedenza erano stati sottoposti ad altri protocolli di trattamento.\nNon ci sono studi clinici che hanno dato risultati dimostrativi sugli effetti del tenofovir nella progressione della malattia.\nTenofovir \u00e8 anche indicato per la terapia dell'epatite B cronica, sia in soggetti con evidenza di malattia epatica compensata con elevati livelli di transaminasi (in particolare ALT) e quadro istologico di infiammazione attiva o fibrosi, che in pazienti con malattia epatica scompensata.\nEffetti collaterali ed indesiderati.\nGli effetti avversi pi\u00f9 frequentemente associati con il trattamento con tenofovir includono astenia, capogiro, cefalea, ed effetti gastrointestinali quali nausea, vomito, diarrea. Con una frequenza inferiore si possono registrare aumento delle transaminasi (ALT ed AST), steatosi epatica, epatite acuta, dolore e distensione addominale, flatulenza, rash cutaneo.\nTenofovir in alcuni pazienti pu\u00f2 causare tossicit\u00e0 renale, particolarmente in quei soggetti che richiedono dosaggi elevati. In particolare pu\u00f2 dar luogo a insufficienza renale acuta, sindrome di Fanconi, proteinuria o necrosi tubulare.\nQuesti effetti collaterali sono dovuti all'accumulo del farmaco nei tubuli prossimali renali.\nControindicazioni.\nLa principale controindicazione all'utilizzo del farmaco \u00e8 rappresentata dall'ipersensibilit\u00e0 nota al principio attivo oppure ad uno qualsiasi degli eccipienti.\nDosi terapeutiche.\nNei soggetti adulti il dosaggio consigliato di tenofovir per il trattamento dell'infezione da HIV cos\u00ec come per il trattamento dell'epatite B cronica \u00e8 pari a 245\u00a0mg, equivalenti ad una compressa, una volta al giorno. Il farmaco deve essere assunto per os e preferibilmente con il cibo."}
{"id": "643240", "revid": "1543377", "url": "https://it.wikipedia.org/wiki?curid=643240", "title": "Contea di Norfolk (Massachusetts)", "text": "La contea di Norfolk, Norfolk County in inglese, \u00e8 una contea dello Stato del Massachusetts negli Stati Uniti. La contea, posta nella parte orientale dello Stato, ha come capoluogo Dedham.\nLa popolazione al censimento del 2000 era di 650.308 abitanti, 666.303 secondo una stima del 2009.\nGeografia fisica.\nLa contea confina a nord con la contea di Middlesex, a nord-est con quella di Suffolk ed a nord-est si affaccia sull'Oceano Atlantico. A sud-est confina con la contea di Plymouth, a sud con quella di Bristol, a sud-ovest con la contea di Providence del Rhode Island ed a ovest con la contea di Worcester.\nI comuni di Brookline e Cohasset sono exclave della contea di Norfolk.\nIl territorio \u00e8 prevalentemente pianeggiante e raggiunge la massima altezza con la Great Blue Hill di 194 metri che \u00e8 posta nella Blue Hills nel nord-est. La costa presenta delle ampie insenature come la \"Quincy Bay\".\nI fiumi principali sono il Charles ed il Neponset che nascono nel sud-ovest della contea e sfociano nella \"Boston Harbor\" a nord-est.\nIl nord-est \u00e8 densamente popolato essendo alla periferia della citt\u00e0 di Boston (Charlestown).\nIl capoluogo di contea \u00e8 Dedham e la citt\u00e0 pi\u00f9 grande \u00e8 Quincy che si affaccia sulla \"Quincy Bay\".\nAltra grande citt\u00e0 \u00e8 l'exclave di Brookline, posta tra la contea di Suffolk e quella di Middlesex. Altre citt\u00e0 importanti sono Weymouth e Braintree.\nStoria.\nIl territorio della contea fu colonizzata da coloni inglesi da cui deriva il nome. Il territorio della vecchia contea non corrispondeva con quello attuale ma aveva una ampia estensione a nord del fiume Merrimack. L'attuale contea fu istituita nel 1793."}
{"id": "643241", "revid": "104458", "url": "https://it.wikipedia.org/wiki?curid=643241", "title": "Cantone di Lure-Nord", "text": "Il Cantone di Lure-Nord era una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Lure e di Adelans-et-le-Val-de-Bithaine e i comuni di:"}
{"id": "643243", "revid": "226458", "url": "https://it.wikipedia.org/wiki?curid=643243", "title": "Cantone di Lure-Sud", "text": "Il Cantone di Lure-Sud era una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Lure e i comuni di:"}
{"id": "643244", "revid": "287204", "url": "https://it.wikipedia.org/wiki?curid=643244", "title": "Cantone di Luxeuil-les-Bains", "text": "Il Cantone di Luxeuil-les-Bains \u00e8 una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 12 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "643245", "revid": "767487", "url": "https://it.wikipedia.org/wiki?curid=643245", "title": "Cantone di M\u00e9lisey", "text": "Il Cantone di M\u00e9lisey \u00e8 una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 34 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "643246", "revid": "287204", "url": "https://it.wikipedia.org/wiki?curid=643246", "title": "Cantone di Saint-Loup-sur-Semouse", "text": "Il Cantone di Saint-Loup-sur-Semouse \u00e8 una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 23 comuni.\nCOmposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "643248", "revid": "226458", "url": "https://it.wikipedia.org/wiki?curid=643248", "title": "Cantone di Saint-Sauveur", "text": "Il Cantone di Saint-Sauveur era una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "643249", "revid": "226458", "url": "https://it.wikipedia.org/wiki?curid=643249", "title": "Cantone di Saulx", "text": "Il Cantone di Saulx era una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Adelans-et-le-Val-de-Bithaine e i comuni di:"}
{"id": "643250", "revid": "226458", "url": "https://it.wikipedia.org/wiki?curid=643250", "title": "Cantone di Vauvillers", "text": "Il Cantone di Vauvillers era una divisione amministrativa dell'Arrondissement di Lure.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "643251", "revid": "2057934", "url": "https://it.wikipedia.org/wiki?curid=643251", "title": "Repubblica degli Escartons", "text": "La Repubblica degli Escartons (in francese \"\u00e9carter\" significa \"dividere\", qui usato nel senso di \"ripartire in quarti le imposte\") nacque ufficialmente nel 1343 con il nome di \"Grande Charte\" (in italiano \"Grande Carta\"), la cui capitale era Brian\u00e7on, ed era sita attorno al Monviso, in un territorio compreso fra Marsiglia e Torino.\nLa Repubblica degli Escartons (la parola \"Escartons\" corrisponde al nome in occitano ed all'uso corrente, il termine francese \u00e8 invece \"\u00c9carton\") di Brian\u00e7on, era costituita da un insieme di territori montani del dipartimento francese delle Alte Alpi (in francese Hautes-Alpes), della provincia di Torino e della provincia di Cuneo, i quali hanno goduto d'uno statuto fiscale e politico privilegiato dal 29 maggio 1343 al 4 agosto 1789, per la parte francese.\nL'appellativo di \"repubblica\" \u00e8 in verit\u00e0 un'interpolazione del XIX secolo, mentre la denominazione storica esatta era quella di \"Principato del Brianzonese\", o in francese \"Principaut\u00e9 du Brian\u00e7onnais\", che fu cancellata nei primi del Settecento col trattato di Utrecht, dopo quattro secoli di vita fiorente.\nStoria.\nNel 1244 il conte di Albon, Ghigo VII concesse agli abitanti del \"Brian\u00e7onnais\" la \"Carta delle Libert\u00e0\", che tuttavia ebbe la sua conferma solo il 29 maggio 1343, a Beauvoir-en-Royans, da parte del Delfino Umberto II il Vecchio, che insieme a 18 rappresentanti delle valli alpine, la firm\u00f2. Nacque cos\u00ec la repubblica degli \"Escartons\", che comprendeva cinque valli diverse: \"Brian\u00e7onnais\", Oulx, Casteldelfino, Val Chisone, Queyras.\nLa carta, con i diritti ivi stabiliti, venne successivamente confermata con lettere patenti da tutti i re di Francia, a partire da Carlo V fino a Luigi XVI (dopo il trattato di Utrecht, naturalmente per la parte di territorio rimasto sotto la Francia). Il territorio, pur non essendo molto vasto, contava pi\u00f9 di quarantamila abitanti. Ogni anno i capi dei vari paesi che comprendevano la repubblica si riunivano in consiglio per eleggere un console che guidasse la comunit\u00e0.\nIl \"paradosso alpino\".\nGli antropologi chiamano paradosso alpino il fenomeno per il quale, nel basso Medioevo, il livello di istruzione e di apertura culturale di una comunit\u00e0 di alta montagna era superiore a quello degli abitanti della bassa valle.\nLo stereotipo della comunit\u00e0 alpina come una realt\u00e0 chiusa e impermeabile \u00e8 smentita da realt\u00e0 come quella degli Escartons. Caso peculiare all'interno dell'Europa dell'epoca, negli Escartons l'alfabetizzazione era tale che 9 abitanti su 10 sapevano leggere e scrivere e fare calcoli matematici.\nNonostante quindi nell'immaginario collettivo le regioni di montagna siano considerate aree tecnologicamente e culturalmente pi\u00f9 isolate, nella repubblica di \"Grande Charte\" la professione pi\u00f9 diffusa era quella dell'insegnante a domicilio, basata su tre livelli: quello base, dove si imparava a leggere e scrivere, quello intermedio dove si imparava la matematica, e quello alto dove si imparavano filosofia, arte e lingue.\nTerritorio.\nEra originariamente formata da cinque Escartons o cantoni:"}
{"id": "643252", "revid": "991694", "url": "https://it.wikipedia.org/wiki?curid=643252", "title": "Fermo e Lucia", "text": ""}
{"id": "643253", "revid": "599013", "url": "https://it.wikipedia.org/wiki?curid=643253", "title": "Tania Di Mario", "text": "Con la Nazionale Italiana ha vinto la medaglia d'oro ai giochi olimpici di e d'argento a .\nBiografia.\nHa iniziato come nuotatrice e solo a 15 anni \u00e8 passata alla pallanuoto, nella , allenata da Daniele De Santis. Nella stagione 1997-98 si trasferisce all'Orizzonte Catania, squadra in cui ha militato fino alla stagione 2015-2016 Con la formazione etnea ha dominato a livello nazionale (tredici scudetti e una Coppa Italia) ed internazionale (sette Coppe dei Campioni ed una Supercoppa europea).\nIn nazionale ha esordito contro la Grecia nei vittoriosi campionati europei di Prato nel 1999. Per quanto riguarda gli europei, ha ottenuto un altro oro a Lubiana nel 2003 e due medaglie d'argento a Budapest nel 2001 ed a Belgrado nel 2006. Ha partecipato a cinque edizioni dei campionati mondiali: a Fukuoka nel 2001, a Barcellona nel 2003, a Montr\u00e9al nel 2005 dove ha vinto la classifica cannonieri, a Melbourne nel 2007 ed ai mondiali casalinghi di Roma nel 2009, dopo i quali ha dato l'addio alla nazionale. \nCon il setterosa ha ottenuto anche il bronzo alla World league di Long Beach nel 2004 (miglior marcatrice) e l'argento in quella di Cosenza nel 2006 ed anche una medaglia di bronzo nella Coppa del Mondo a Winnipeg nel 1999 ed una d'argento a Tianjin 2006 (MVP). La vittoria pi\u00f9 importante rimane comunque quella alle Olimpiadi di , nella quale la Di Mario ha vinto anche la classifica cannonieri ed \u00e8 stata nominata migliore giocatrice del torneo. \nNel 2010 si laurea in Economia e commercio presso l'Universit\u00e0 degli Studi di Catania. Nel 2012 torna ad indossare la calottina azzurra, dichiarando di essersi emozionata a guardare i mondiali, che si erano svolti nell'estate precedente e che l'Italia aveva chiuso al quarto posto. Agli europei di Eindhoven del 2012, conquista la medaglia d'oro oltre al titolo di migliore giocatrice del torneo.\nVicepresidente dell'Orizzonte Catania dalla stagione 2015-2016, nel 2015, ai campionati mondiali di Kazan', dopo aver perso la semifinale ai rigori contro l'Olanda, Tania ha conquistato, nuovamente ai rigori, con la nazionale il terzo gradino. Attualmente \u00e8 presidente dell'Orizzonte Catania."}
{"id": "643257", "revid": "1632387", "url": "https://it.wikipedia.org/wiki?curid=643257", "title": "Stadio Oreste Granillo", "text": "Lo stadio Oreste Granillo \u00e8 un impianto sportivo di Reggio Calabria, che sorge nella zona meridionale della citt\u00e0.\n\u00c8 sede degli incontri interni di calcio della . Nella stagione 2012-2013 \u00e8 stato utilizzato dall'Hinterreggio, promossa in Lega Pro Seconda Divisione. \u00c8 il primo stadio della Calabria per capienza.\n\u00c8 intitolato alla memoria di Oreste Granillo, presidente della prima promossa in Serie B e sindaco della citt\u00e0 dal 1980 al 1982.\nStoria.\nNel 1932 viene edificato lo stadio Michele Bianchi per volont\u00e0 dell'allora presidente della Giuseppe Vilardi, primo vero stadio della citt\u00e0 di Reggio Calabria, esattamente nel sito dove oggi sorge il \"Granillo\".\nNegli anni seguenti il \"Bianchi\" cambi\u00f2 diversi nomi, fino alla denominazione di \"Stadio Comunale\".\nVengono successivamente effettuate opere di ampliamento, negli anni sessanta viene coperta la tribuna e negli anni ottanta viene costruita la curva nord (assente nella struttura originaria) il che porter\u00e0 l'impianto in pianta ovale e con pista d'atletica ad una capienza massima di 15.000 posti.\nPer poter ospitare un numero sempre crescente di tifosi, dal 1997 l'impianto \u00e8 stato interamente rinnovato a blocchi. Per prima viene abbattuta la curva sud, successivamente la nord e la gradinata e per ultima la tribuna coperta. Viene tolta completamente la pista d'atletica e due anni dopo, il 18 settembre 1999, viene inaugurato il nuovo Stadio Oreste Granillo in occasione della seconda gara del campionato di Serie A 1999-2000 (- 2-2), completamente riedificato sulla stessa superficie del \"Michele Bianchi\" di quasi settanta anni prima.\nNell'ottobre 2012 la societ\u00e0 Gsport ha iniziato (senza portare a termine) alcuni lavori che hanno portato alcune migliorie all'impianto. Si \u00e8 iniziato con la parte esterna dello stadio dove si \u00e8 proceduto alla copertura dei pilastri e di tutta la struttura esterna della tribuna, lavori che avrebbero dovuto interessare tutto lo stadio. Successivamente si \u00e8 passati al rinnovamento delle due aree hospitality, alla zona mista e agli spogliatoi.\nLo Stadio ha ospitato due incontri della nazionale italiana: l'amichevole del 26 aprile 2000 contro il Portogallo (vittoria italiana per 2-0, reti di Iuliano e Totti, circa 25.000 spettatori) e la gara di qualificazione agli Europei 2004 dell'11 ottobre 2003 contro l'Azerbaijan (4-0 con due reti di Inzaghi ed una a testa di Vieri e Di Vaio, di fronte a 22.100 spettatori).\nStruttura.\nGli spalti del \"Granillo\" offrono un'ottima visuale del terreno di gioco, essendo molto ravvicinati ad esso, e sono divisi in quattro distinte tribune (nord - sud - est - ovest). Tutti i 26.343 posti disponibili sono numerati e dotati di seggiolini.\nNuovi seggiolini con spalliera.\nCon le nuove normative della lega, nel mese di agosto 2019 sono iniziati i lavori per la sostituzione di tutti i seggiolini della gradinata est, montando quelli con la spalliera. Questi essendo pi\u00f9 grandi dei precedenti hanno fatto perdere 1.200 posti.\nCon il nuovo restyling la capienza \u00e8 scesa a 26.343 posti.\nNel luglio 2020 con la promozione in Serie B della squadra si sono apportate delle migliorie all'impianto adeguandolo alle norme vigenti della categoria. I lavori hanno interessato la riseggiolatura delle curve nord, sud e settore ospiti, il rifacimento con allargamento e abbassamento delle panchine compresa quella del quarto uomo, la nuova stanza per il Var, nuovi spogliatoi, nuova medicheria e spogliatoio per l'arbitro di sesso femminile."}
{"id": "643258", "revid": "287204", "url": "https://it.wikipedia.org/wiki?curid=643258", "title": "Cantone di Villersexel", "text": "Il Cantone di Villersexel \u00e8 una divisione amministrativa dell'Arrondissement di Lure e dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 32 a 47 comuni.\nComposizione.\nI 32 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "643259", "revid": "1543377", "url": "https://it.wikipedia.org/wiki?curid=643259", "title": "Aurora (aereo)", "text": "L'aeroplano noto come SR-91 Aurora \u00e8 un ricognitore ipersonico che \u00e8 stato ipotizzato fosse a disposizione dell'aviazione militare degli Stati Uniti. Si pensa che sia capace di velocit\u00e0 ipersoniche attorno a Mach 5-6. Secondo questa ipotesi, l'aereo Aurora venne sviluppato negli anni ottanta e/o novanta come un sostituto per l'ormai antiquato e vulnerabile SR-71 Blackbird.\nUn rapporto del \"Minister of Defence\" britannico, pubblicato nel maggio 2006 si riferisce a piani prioritari dell'USAF per produrre un aereo altamente supersonico (Mach 4-6), ma non esiste alcuna prova concludente che sia emersa per confermare l'esistenza di un progetto relativo alla costruzione di un aereo di questo tipo. Alcuni osservatori militari ipotizzano che il progetto Aurora sia stato cancellato in seguito all'adozione di molto pi\u00f9 economici (e dunque pi\u00f9 numerosi e facilmente disponibili) aerei-ricognitori robotizzati UAV (Unmanned Aerial Vehicle), come l'RQ-1 Predator, e da una serie di pi\u00f9 piccoli, durevoli e capaci satelliti ricognitori, in grado di fornire una grande quantit\u00e0 di informazioni capillarmente ed a livello globale, per 24 ore del giorno, in ogni condizione atmosferica e di luce, e ad un costo relativamente basso.\nStoria.\nNel marzo 1990 la rivista \"Aviation Week &amp; Space Technology\" per prima rivel\u00f2 che il termine \"Aurora\" fu inavvertitamente rivelato nel bilancio U.S.A. del 1985, come uno stanziamento di 455 milioni di dollari per la \"black aircraft production\" nell'anno fiscale 1987. Da notare che questi fondi erano destinati alla costruzione dell'aereo, non riguardavano eventuali ricerche e lo sviluppo di un dimostratore tecnologico.\nSecondo \"Aviation Week\", Aurora si riferisce ai progetti di un gruppo di aerei insoliti, e non ad una particolare forma del velivolo. \nL'opinione diffusa tra gli specialisti \u00e8 che sia stata la divisione \"\"Skunk Works\" della Lockheed ad aver agito come \"prime contractor\"\" dell'Aurora. Durante gli anni ottanta alcuni analisti finanziari hanno concluso che la Lockheed sia stata coinvolta in alcuni grossi progetti segreti, dal momento che i progetti in appalto dichiarati non avrebbero potuto giustificare gli introiti noti. Gli analisti finanziari della Kemper Securities hanno esaminato i guadagni dichiarati della \"Lockheed Advanced Development Company\", quasi tutti sotto il capitolo \"\"Black Programs\":\nDal momento che gli unici \"Black Projects\"\" dichiarati dalla Lockheed nel 1993 erano l'aereo spia U-2R e l'F-117A, e nulla di nuovo era stato realizzato tra il 1987 e 1993, esisteva una \"spesa fantasma\" da identificare. Venne anche scoperto che il capitolo di spesa destinato al Progetto Aurora per il 1987 era non inferiore ai 2,27 miliardi di dollari. Secondo la Kemper, questo indicherebbe un primo volo attorno all'anno 1989. Lo spalmarsi dei pagamenti del governo USA alla Lockheed nel 1993, indicava che al tempo l'aereo si trovava a circa 1/5 del suo programma di sviluppo (1992), oppure che era stato \"costruito in molti prototipi\". Circa 4,5 miliardi di dollari erano stati spesi all'epoca.\nL'avvistamento di Chris Gibson.\nNel tardo agosto 1989, mentre era in servizio come ingegnere sulla piattaforma petrolifera nel Mare del Nord \"Galveston Key\", Chris Gibson ed un suo amico videro un aereo sconosciuto a forma di triangolo isoscele, che apparentemente veniva rifornito in volo da Boeing KC-135 Stratotanker ed era scortato da un paio di caccia. Gibson ed il suo amico osservarono lo spettacolo per diversi minuti, fino a quando l'aereo non fu fuori della loro vista. Avendo scartato la somiglianza dell'aereo con altri veicoli a lui noti, come l'F-117, il Mirage IV e l'F-111, Gibson fece uno schizzo della formazione. Gibson era membro del Royal Observer Corps (ROC) e, cosa ancor pi\u00f9 importante, era stato nella squadra di ricognizione del ROC sin dal 1980, eppure non fu in grado di identificare il velivolo che aveva visto.\nQuando la notizia dell'avvistamento fu resa pubblica nel 1992, l'allora Ministro della Difesa britannico Tom King disse: \"Non abbiamo notizie all'interno del Ministero della Difesa di un progetto \"segreto\" di questo genere, tuttavia non sarebbe una sorpresa se esso esistesse realmente\".\nBoom sonici.\nUna serie di strani boom sonici furono rilevati nella California del sud, nella seconda met\u00e0 del 1991. In almeno cinque occasioni, questi suoni furono registrati da almeno 25 dei 220 sismometri dello \"US Geological Survey\" utilizzati per calcolare l'epicentro dei terremoti. I sismologi hanno stimato che l'aereo che ha provocato questi boom sonici stava viaggiando tra Mach 5 e Mach 6 ad una altezza di 8000\u201310000\u00a0m, in direzione nord-nordest. Inoltre \u00e8 stato calcolato che l'aereo aveva dimensioni inferiori dell'Orbiter dello Space Shuttle (che \u00e8 lungo circa 37 metri), e in quei giorni non era operativa alcuna missione Shuttle o l'SR-71B della NASA. Non \u00e8 tuttavia noto se questi eventi possano essere collegati al programma Aurora oppure ad altri programmi segreti.\nAvvistamenti.\nIl 23 marzo 1992, nei pressi di Amarillo in Texas, Steven Douglas fotograf\u00f2 una scia particolare detta \"ciambelle su una corda\" (\"doughnuts on a rope\") e fu testimone del suono del propulsore, descritto nella rivista \"Aviation Week\" come:\nLa caratteristica scia e il suono pulsante ha dato vita a speculazioni dove veniva ipotizzato l'uso di \"propulsori ad onda di detonazione pulsante\" (\"Pulse detonation engine\"). Oltre alle prime fotografie della scia, che era stata avvistata da molte persone in precedenza, l'avvistamento \u00e8 stato reso pi\u00f9 significativo da alcune intercettazioni di trasmissioni radio:\nUn mese dopo, alcuni radioamatori della California ascoltarono nella prima mattina delle trasmissioni radio mentre monitoravano il radar della base aerea Edwards (con codice \"Joshua Control\"). Le trasmissioni erano compiute tra la base e un aereo ad alta quota con codice \"Gaspipe\" (che potrebbe essere un riferimento all'ipotetico sistema di propulsione). I controllori della base stavano guidando l'aereo fornendo dei vettori di rientro alla base Edwards usando una terminologia utilizzata nei rientri dello Space Shuttle.\nIn quell'anno la NASA operava alla base Edwards utilizzando l'SR-71 e l'U-2R, ma \u00e8 stato confermato che nessuno di questi tipi di aerei era in uso mentre venivano ascoltate le trasmissioni del velivolo \"Gaspipe\". Nel suo libro \"Dark Eagles\", Curtis Peebles afferma che le trasmissioni radio intercettate provenivano probabilmente da personale della sicurezza della base, ma \u00e8 improbabile che possano aver utilizzato la terminologia delle trasmissioni.\nConnessione scozzese.\nA partire dal 1991 in alcuni quotidiani scozzesi (tra cui \"The Scotsman\") apparvero delle notizie riguardanti il presunto atterraggio e decollo del prototipo Aurora dalla base Machrihanish nella penisola Kintyre. Machrihanish era una base della Royal Air Force con una pista di atterraggio e decollo particolarmente lunga. Questa venne utilizzata durante la Guerra fredda per i V-Bombers, prima di essere gestita dalla marina statunitense che la utilizz\u00f2 come base oltreoceano per i Navy SEAL fino al 1995. Fu ipotizzato che i controllori del traffico aereo avessero visto l'aereo su loro radar mentre decollava ed accelerava fino ad altissime velocit\u00e0, ma nessun controllore conferm\u00f2 ufficialmente. Altri affermarono che i marines inglesi scoprirono inavvertitamente un esemplare di Aurora in un hangar della base di Machrihanish, ma anche in questo caso nessun presunto testimone conferm\u00f2 ufficialmente.\nSviluppi.\nIn base ad un rapporto speciale pubblicato in \"Military Space\" nel gennaio 1995, il progetto Aurora sarebbe stato cancellato dall'allora segretario della difesa Cheney nel 1992, dopo che fu informato sui costi del programma (che si sarebbero aggirati attorno al miliardo di dollari per volo). Una diminuzione nel numero di avvistamenti dopo il 1992, combinato con la linea di sviluppo dell'aeronautica statunitense che privilegia i velivoli senza equipaggio dotati di tecnologia stealth in combinazione con satelliti spia, portarono alcuni esperti alla conclusione che anche se fosse realmente esistito un programma Aurora, probabilmente non sarebbe stato cancellato. Il progetto sarebbe rimasto classificato per coprire la ingenti quantit\u00e0 di risorse investite.\nBen Rich, nel suo libro \"Skunk Works\", afferma che Aurora era semplicemente un nome in codice per il progetto del bombardiere con tecnologia Stealth B-2 Spirit.\nNel numero di ottobre 2006 della rivista \"Popular Science\" si afferma che il budget per le operazioni dell'aeronautica militare statunitense ha un \"buco\" di 9 miliardi di dollari, e non esiste alcuna spiegazione del motivo. Dei boom sonici simili a quelli osservati nel 1990-91, fanno ipotizzare che potrebbe essere stato ricostituito il progetto.\nDocumento del ministro della difesa inglese sugli aerei \"neri\".\nNel maggio 2006, il ministero inglese della difesa present\u00f2 un rapporto esteso sugli UFO o \"Fenomeni aerei inspiegati\" (\"Unexplained Aerial Phenomena\" - \"UAP\") nell'area della difesa aerea britannica. Il rapporto, scritto dal \"Defence Intelligence Staff\" nel 2000 fu originalmente classificato come \"SECRET UK eyes only\". Questo particolare \u00e8 strano poich\u00e9 il documento contiene dei commenti ufficiali sui programmi \"neri\". Una parte del documento \u00e8 intitolata \"AEREI NERI E ALTRI AEREI COME EVENTI UAP\", dove si afferma che \"\u00e8 riconosciuto che alcuni avvistamenti di UAP possono essere attribuiti a programmi aeronautici segreti\". Vengono successivamente elencati tre programmi \"occidentali\" che sembrano appartenere agli Stati Uniti. Il primo \u00e8 l'SR-71 Blackbird, mentre i nomi del secondo e del terzo programma sono stati occultati.\nIn sezioni si parla liberamente dell'F-117 Nighthawk, del B-2 Spirit e dell'F-22 Raptor con relative fotografie, mentre mancano due illustrazioni che appartengono a diversi programmi. Nel documento si parla di un \"piano dell'USAF per produrre un aereo senza pilota con capacit\u00e0 di Mach 8-12, transatmosferico e velivoli supersonici con velocit\u00e0 da Mach 4 a Mach 6\".\nIl primo velivolo menzionato potrebbe riferirsi al progetto FALCON, mentre il secondo aereo descritto potrebbe essere un velivolo di tipo Aurora.\nBill Sweetman afferm\u00f2 che questo rapporto dimostra che il Ministero della Difesa ha identificato due progetti \"neri\" statunitensi che potrebbero aver operato nel Regno Unito."}
{"id": "643271", "revid": "113281956", "url": "https://it.wikipedia.org/wiki?curid=643271", "title": "Buscareto", "text": "Buscareto (oggi Boscareto) \u00e8 una contrada del comune di Ostra Vetere (AN), celebre per essere stato il luogo di residenza dei Conti di Buscareto, signori che dominarono la Marca anconitana nel XIII e XIV secolo.\nStoria.\nNel 1155 appare per la prima volta il toponimo Buscareto in un atto di enfiteusi dell'abate del monastero di San Gaudenzio, che cedette un territorio che corrispondeva circa alla massa di Santa Maria Ateganica: per indicare i confini della terra, vennero segnalati Quinzano, Cartecosa, San Vito e Buscareto.\nLa Pieve di Sant'Arcangelo di Ostra Vetere, menzionata per la prima volta nel 1081, estendeva la sua giurisdizione nel XIII secolo sulle chiese di San Paterniano di Casamurata, San Paterniano di Mampula, Santa Maria Nova, San Vito di Fogliano, San Flaviano, San Paolo di Buscareto. Altre chiese pi\u00f9 vicine a Ostra Vetere, invece, erano sotto la giurisdizione della Pieve di Sant'Ippolito di Vaccarile ed erano: San Severo, San Pietro di Penningaida e Santa Croce di Quinzano.\nIn quello stesso periodo compare per la prima volta anche la famiglia Da Buscareto con Ammazzaconte Buscareto. La famiglia dominer\u00e0 quelle zone per circa tre secoli.\nDopo il tradimento della famiglia Da Buscareto nel 1360 il cardinale Egidio Albornoz distrusse il castello di Buscareto devastandone il territorio e catturando, Niccol\u00f2 da Buscareto. In seguito affid\u00f2 Montenovo (oggi Ostra Vetere) al suo consigliere, Nicol\u00f2 Spinelli di Giovinazzo, consentendogli di smantellare il castello di Buscareto per restaurare le mura della citt\u00e0.\nNel 1390 la famiglia Buscareto ricostru\u00ec in parte il castello ma questo periodo dur\u00f2 meno di 50 anni considerato che alla met\u00e0 del XV secolo la famiglia Buscareto si estinse.\nA partire dal 1500 la popolazione si spost\u00f2 nei contigui paesi di Montalboddo (oggi Ostra), Montenovo (oggi Ostra Vetere) o nella frazione di Pianello che dista poche centinaia di metri da Boscareto.\nAttualmente nella zona esiste un'azienda vinicola che ha preso il nome di \"conti di Buscareto\"."}
{"id": "643272", "revid": "123386973", "url": "https://it.wikipedia.org/wiki?curid=643272", "title": "Municipi di Genova", "text": "Il comune di Genova \u00e8 amministrativamente suddiviso in nove municipi.\nL'attuale suddivisione in municipi \u00e8 regolamentata dal \"Regolamento per il decentramento e la partecipazione municipale\" approvato dal consiglio comunale il 6 febbraio 2007. I municipi sono divenuti operativi dopo le elezioni amministrative del 2007.\nStoria del decentramento comunale.\nLe prime delegazioni.\nDopo la costituzione della Grande Genova, istituita nel 1926 con la soppressione di diciannove comuni limitrofi al capoluogo, si rese necessario decentrare alcuni servizi amministrativi per poter gestire una nuova realt\u00e0 comunale cos\u00ec ampia.\nNacquero perci\u00f2 dodici delegazioni, corrispondenti grosso modo ai comuni appena soppressi, nei quali vennero aperti uffici comunali di anagrafe e stato civile e sezioni di polizia municipale. Le delegazioni erano:\nNel 1969, con la nascita dei \"Consigli di quartiere e di delegazione\" l'intero territorio comunale fu suddiviso in delegazioni o quartieri: alle dodici unit\u00e0 territoriali esistenti ne furono aggiunte altre tredici per un totale di venticinque. Le nuove delegazioni istituite erano quelle di:\nLe circoscrizioni.\nL'approvazione nel 1978 di un nuovo regolamento per il decentramento amministrativo (approvato in ottemperanza a quanto previsto dalla Legge 278 del 1976) port\u00f2 alla trasformazione in circoscrizioni delle delegazioni e dei quartieri e alla prima elezione diretta dei \"Consigli di Circoscrizione\" con le elezioni amministrative del 21 giugno 1981.\nIl 24 marzo 1997 le circoscrizioni furono ridotte a nove con lo stesso territorio e denominazione degli attuali municipi (ad esclusione della IV circoscrizione che era denominata semplicemente \"Valbisagno\").\nI municipi.\nIl 6 febbraio 2007 il consiglio comunale ha deliberato il nuovo \"Regolamento per il decentramento e la partecipazione municipale\" che prevede la trasformazione dei consigli di circoscrizione in municipi.\nI nuovi municipi riceveranno dal comune maggiori deleghe soprattutto per quanto concerne la gestione del territorio.\nI municipi sono a loro volta suddivisi in \"unit\u00e0 urbanistiche\", istituite a fini statistici e di pianificazione e gestione del territorio. Si tratta di zone omogenee del tessuto urbano, in gran parte corrispondenti agli antichi sestieri e comuni autonomi.\nI nove municipi attuali.\nA questi si aggiunge la zona del porto, con 845,48 ha di estensione, di cui 234,97 di zona urbanizzata, per una popolazione di soli 82 residenti."}
{"id": "643273", "revid": "599013", "url": "https://it.wikipedia.org/wiki?curid=643273", "title": "Cinzia Ragusa", "text": "Biografia.\nHa sempre giocato nell'Orizzonte Catania, squadra con la quale ha esordito sotto la guida di Giovanni Puliafito nel 1995, eccetto la parentesi dal 2005 al 2007 nella quale ha vestito prima la calottina della Rari Nantes Florentia e poi quella del Rapallo Nuoto, si \u00e8 ritirata al termine della stagione 2010. Ha vinto 12 scudetti e 5 Coppe dei Campioni.\n\u00c8 entrata nel giro della nazionale nel 1997, ma non ha giocato costantemente con il setterosa. Dopo l'oro agli europei di Siviglia nello stesso anno, \u00e8 rientrata nel 2001, in occasione degli europei di Budapest. Ha disputato inoltre gli europei a Lubiana, Belgrado e Malaga ed i mondiali a Barcellona, Montr\u00e9al e Melbourne, nella World league a Long Beach e Cosenza e nella Coppa del Mondo a Perth e Tianjin.\nHa fatto parte della squadra azzurra anche nella vittoriosa edizione dei Giochi olimpici di , ed in quella successiva di ."}
{"id": "643280", "revid": "125056440", "url": "https://it.wikipedia.org/wiki?curid=643280", "title": "Olinto Barsanti", "text": "Biografia.\nFu nipote del famoso abate inventore Eugenio Barsanti. Il padre Giovanni, essendo privo di ogni mezzo di fortuna, aveva ottenuto la concessione di un botteghino del lotto.\nNel 1850 si rec\u00f2 a Pisa a studiare presso il Seminario Arcivescovile pisano, e successivamente si trasfer\u00ec a Siena dove nel 1857 si laure\u00f2 in Giurisprudenza. Inizi\u00f2 la pratica dell'avvocatura nello studio fiorentino del giurista Giuseppe Panattoni ed in pochi anni divenne uno tra gli avvocati pi\u00f9 stimati della citt\u00e0. Fu iscritto nell'albo degli avvocati il 15 luglio 1861.\nMassone, fu iniziato nel gennaio del 1865 nella loggia \"Concordia\" di Firenze.\nScrisse di lui il giornale \"La Nazione\", in occasione della sua morte: \"Qualche biografo parlamentare, troppo frettoloso e male informato, afferm\u00f2 che il Barsanti nacque nel 1830 e che pot\u00e9 combattere a Curtatone; mentre, essendo nato solo undici anni e mezzo prima della eroica giornata, non vi avrebbe certo potuto prenderne alcuna parte.\"\nFu uno degli azionisti della \"Societ\u00e0 per l'Industria del Ferro\", e nel settembre del 1872 venne nominato provvisoriamente Presidente del primo Consiglio di Amministrazione della stessa.\nNell'agosto del 1880 partecip\u00f2 alla fondazione della \"Societ\u00e0 delle Ferriere Italiane\", divenendone socio. Barsanti era anche proprietario di una piccola miniera lignitifera ad Allori.\nFu Consigliere del comune di Firenze ed entr\u00f2 in carica come senatore del Regno d'Italia il 20 novembre del 1891. Il suo reddito, pari a 13\u00a0500 lire annue, si collocava al secondo posto tra i pi\u00f9 onerosi di tutta la citt\u00e0 di Firenze. Fu inoltre presidente della Congregazione di carit\u00e0 della stessa citt\u00e0.\nTra le sue amicizie pi\u00f9 importanti annovera quella di Vilfredo Pareto, conosciuto all'epoca in cui quest'ultimo divenne presidente della \"Societ\u00e0 delle Ferriere Italiane\" (1880).\nFu sposato con Eleonora Torsellini Giorgini, discendente della nobile famiglia fiorentina Rosselli Del Turco e da lei ebbe un figlio di nome Arturo, nato nel 1870.\nLa sua casa natale \u00e8 situata sulla attuale via Tosco-Romagnola, all'altezza di Sant'Anna di Cascina (Pisa): a ricordo della nascita ancora oggi si pu\u00f2 ammirare un'epigrafe sulla facciata dell'abitazione."}
{"id": "643283", "revid": "120556591", "url": "https://it.wikipedia.org/wiki?curid=643283", "title": "Oblast' di Magadan", "text": "L'oblast' di Magad\u00e0n () \u00e8 un'oblast' della Russia, che si trova nell'estremo oriente russo. Capoluogo dell'oblast' \u00e8 la citt\u00e0 di Magadan.\nL'oblast', creata nel 1939, si estende per una superficie km\u00b2 e ha 139 034 abitanti.\nNell'oblast' non ci sono grosse citt\u00e0, e anche il capoluogo Magadan non raggiunge, al censimento 2002, i abitanti. Mancano altre grosse citt\u00e0: i principali insediamenti si sono infatti svuotati con la crisi successiva alla caduta dell'Unione Sovietica. Cittadine di un minimo rilievo sono Susuman, Ust'-Om\u010dug, Sokol, Palatka e Ola.\nGeografia antropica.\nSuddivisioni amministrative.\n\"Rajon\".\nLa \"oblast\"' di Magadan comprende 8 \"rajon\", elencati di seguito (fra parentesi il capoluogo):\nCentri urbani.\nNella \"oblast'\" solo due insediamenti hanno lo \"status\" di citt\u00e0: il capoluogo Magadan (dipendente dalla diretta giurisdizione della \"oblast\"') e Susuman (dipendente dalla giurisdizione del \"rajon\" di appartenenza).\nNumerosi sono invece gli insediamenti con \"status\" di \"insediamento di tipo urbano\" (\"pos\u00eblok gorodskogo tipa\"), parecchi dei quali oggi quasi disabitati a causa dello spopolamento della regione successivo alla caduta dell'Unione Sovietica. Alcuni centri, precedentemente inquadrati in questo modo, sono ritornati ad essere inquadrati come localit\u00e0 rurali."}
{"id": "643286", "revid": "767487", "url": "https://it.wikipedia.org/wiki?curid=643286", "title": "Rocce di faglia", "text": "Le rocce di faglia sono rocce frantumate dai movimenti tettonici.\nCi\u00f2 avviene con l'accumulo di tensioni lungo il piano di faglia finch\u00e9 queste non superano la resistenza a rottura della roccia. A questo punto avviene una liberazione di energia sotto forma di onde sismiche e i due blocchi contrapposti si muovono; tra di essi si formano appunto dei detriti spigolosi che si ricementeranno dando origine alle rocce di faglia dette anche rocce \"cataclastiche\"."}
{"id": "643294", "revid": "1825453", "url": "https://it.wikipedia.org/wiki?curid=643294", "title": "Unione Fincantieri Monfalcone", "text": "L'A.S.D. Unione Fincantieri Monfalcone, chiamata dai giornali locali anche UFM Monfalcone, \u00e8 la principale squadra calcistica di Monfalcone, in provincia di Gorizia.\nStoria.\nLa societ\u00e0, con dei pionieri attivi gi\u00e0 nel 1912 durante il dominio austro-ungarico, vide l'inizio effettivo dell'attivit\u00e0 sportiva solo dopo la fine della Prima guerra mondiale.\nIl gioco del calcio, gi\u00e0 rinato nel 1919, crebbe progressivamente in citt\u00e0 fino ad arrivare alla fusione dei due sodalizi monfalconesi, lo S.C. Monfalcone e il G.S. Cantiere Navale Triestino, nate nel 1922, quando gi\u00e0 da un anno era approdata in Seconda Divisione, il gradino inferiore alla massima categoria nazionale.\nA sorpresa, vincendo nel 1929 il girone C del campionato di Prima Divisione, fu ammessa alla prima Serie B, per la stagione 1929-1930. Dopo aver ottenuto agevoli salvezze nei tre tornei successivi, nel novembre del 1932 una grave crisi finanziaria dell'azienda che gestiva il porto (Il Cantiere Navale Triestino) costrinse il club azzurro a ritirarsi dal campionato dopo appena sei giornate, cosa che porto la societ\u00e0 alla retrocessione nella categoria inferiore.\nTrovatasi in difficolt\u00e0 nel periodo precedente l'inizio della Guerra d'Etiopia, riusc\u00ec a risalire la china e dopo sole 3 stagioni ritorn\u00f2 a disputare i campionati nazionali di terzo livello che dal 1935 cambiarono denominazione in quella che fino a pochi anni fa si chiamava Serie C.\nDopo aver interrotto le attivit\u00e0 per motivi bellici, nel 1945 la societ\u00e0 si divise in due: Associazione Calcio Monfalconese (ACM) e Cantieri Riuniti dell'Adriatico Monfalcone (CRDA Monfalcone). Tale divisione non dur\u00f2 a lungo e, dopo 7 anni di attivit\u00e0 individuali, i due team si riunirono sotto il nome di CRDA Monfalcone.\nNel 1962 il Monfalcone vinse il campionato di Serie D e pot\u00e9 quindi partecipare alla Serie C 1962-1963; nel 1968 assunse il nome di \"Associazione Calcio Monfalcone\". Retrocesse dalla Terza Serie al termine del campionato 1970-1971 e per circa un ventennio la squadra disput\u00f2 campionati di Serie D e di Eccellenza Regionale.\nNel 1993 l'associazione chiuse e, nel 1994, si ricostitu\u00ec con il nome di Unione Sportiva Calcio Monfalcone. Partendo dalla Terza Categoria, scal\u00f2 brevemente 5 categorie fino ad ottenere, nel 2002, la promozione in Serie D.\nAlla fine della stagione dell'Eccellenza Regionale 2010-11, la squadra fu retrocessa a Promozione, ma decise di effettuare una fusione con la seconda squadra della citt\u00e0, Fincantieri Calcio, al fine di rimanere in Eccellenza e costituire una squadra pi\u00f9 forte, da cui deriv\u00f2 anche il nome attuale.\nCon la stagione di Eccellenza 2012-13, dopo 10 anni, la squadra venne nuovamente promossa in Serie D dove rest\u00f2 solamente un anno in quanto venne nuovamente retrocessa all'Eccellenza alla fine della stagione 2013-14. Grazie alla vittoria guadagnata in quest'ultimo campionato fu ancora una volta promossa in Serie D, ma non vi rest\u00f2 la stagione successiva a causa della situazione economica della societ\u00e0.\nAvendo vinto il campionato 2016-17 in Terza Categoria, la squadra fu promossa in Seconda Categoria, non subendo sconfitte.\nNella stagione 2017-18 l'UFM si aggiudica il record di miglior difesa d'Italia con 1700 minuti di reti inviolate e, con tre giornate d'anticipo, vince il campionato del Girone D - FVG, assicurandosi la promozione in Prima Categoria.\nCampionati disputati.\nIn 88 stagioni sportive a partire dall'incardinamento nel sistema della FIGC nel 1921:\nCampionati nazionali.\nIn 58 stagioni sportive a partire dall'esordio a livello nazionale in Seconda Divisione nel 1922:\nCampionati regionali.\nIn 32 stagioni sportive a partire dall'esordio a livello regionale in Promozione nel 1921:\nCampionati provinciali.\nIn 1 stagione sportiva a livello provinciale in Terza Categoria nel 1994:"}
{"id": "643298", "revid": "775372", "url": "https://it.wikipedia.org/wiki?curid=643298", "title": "Mohamed Abdelaziz", "text": "Biografia.\nMohamed Abdelaziz nacque nella citt\u00e0 marocchina di Marrakech il 17 agosto 1948, iniziando gli studi nella citt\u00e0 natale. Nel 1968 fonda con altri il Movimiento Nacional de Liberaci\u00f3n Saharaui guidato da Mohamed Sidi Brahim Basiri. Fu il primo movimento ad utilizzare la lotta armata contro il colonialismo spagnolo. Nel 1973 fu uno dei fondatori del Frente Por la Liberaci\u00f3n de Saguia El Hamra y R\u00edo de Oro (il Fronte Polisario), diventando uno dei membri dell'ufficio politico.\nNel 1974, al secondo congresso del Fronte Polisario, fu nominato, sempre all'interno dell'ufficio politico, responsabile dell'organizzazione politica clandestina del Fronte. Dal disimpegno spagnolo (1976) fino al 1978 diresse una regione militare durante la guerra contro il Marocco e la Mauritania.\nIl 30 agosto 1978, alla fine del terzo congresso del Fronte Polisario, fu eletto Segretario Generale del movimento, al posto di Mahfud Ali Beiba, che era diventato Segretario Generale \"ad interim\" dopo la morte di El Ouali Mustafa Sayed. Abdelaziz fu eletto anche presidente della Repubblica Araba Saharawi Democratica (RASD). Mantenne entrambe le cariche fino alla morte, venendo confermato in otto elezioni consecutive.\nCoordin\u00f2 la scrittura della prima costituzione della RASD. Essendo in esilio, visse nei campi dei rifugiati saharawi di Tindouf, in Algeria.\nMor\u00ec il 31 maggio 2016 all'et\u00e0 di 68 anni, dopo una lunga lotta contro il cancro.\nProfilo politico.\n\u00c8 stato considerato un nazionalista laico. Ha condotto il Polisario e la RASD verso un compromesso politico con la legalit\u00e0 internazionale, soprattutto firmando e sostenendo il piano delle Nazioni Unite (Piano Baker) nel 2003. Attraverso la sua guida politica il Fronte ha modificato l'iniziale impostazione moderatamente socialista, proponendo una forma statale organizzata secondo i principi della democrazia liberale e parlamentare, includendo espressamente la democrazia multipartica nella fase di transizione \u00e8 presente solo un partito) e l'economia di mercato. Per questo, ha trovato appoggio anche da parte dei paesi occidentali, Stati Uniti e i paesi dell'Unione europea, ma senza aver raggiunto i suoi obiettivi principali.\nHa condannato regolarmente il terrorismo, ha portato il Polisario dal 1991 alla \"guerra limpia\" che \u00e8 l'unica resistenza che applica in pieno principi non violenti. Ha posto una particolare attenzione nel portare solidariet\u00e0 ai popoli ed ai governi oggetto di attentati terroristici compreso il popolo ed il governo marocchino dopo l'attentato di Casablanca.\nUna minoranza del Fronte Polisario lo ha criticato per aver impedito le riforme e per la sua scelta radicale nel proseguire la via diplomatica, nonostante questa sia stata non fruttuosa, rifiutando il ritorno alla lotta armata. Nel 2005 ha portato il Fronte ad intensificare l'azione non violenta nei territori occupati iniziando quella che si chiama l'intifada non violenta e incrementando i contatti diplomatici con stati ed organizzazioni al fine di ottenere in tempi rapidi il referendum di autodeterminazione previsto dalle Nazioni Unite."}
{"id": "643302", "revid": "228587", "url": "https://it.wikipedia.org/wiki?curid=643302", "title": "Insomnia", "text": ""}
