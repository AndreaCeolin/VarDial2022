{"id": "579336", "revid": "6923", "url": "https://it.wikipedia.org/wiki?curid=579336", "title": "John Carew", "text": "Suo padre \u00e8 originario del Gambia, oltre che ex portiere della nazionale gambiana, mentre la madre \u00e8 norvegese.\nSoprannominato \"Lille-John\", la \"Jirafa\" e \"Gulliver\", ha vinto per tre volte il \"Kniksenprisen\", il titolo di calciatore norvegese dell'anno. Il 2 gennaio 2013, l'International Federation of Football History &amp; Statistics (IFFHS) lo ha collocato al 106\u00ba posto nella classifica degli attaccanti pi\u00f9 prolifici del XXI secolo, esaminando le marcature in campo internazionale.\nAssieme ad Adrian Mutu, e Zlatan Ibrahimovic \u00e8 l'unico calciatore ad aver segnato con 7 maglie diverse nelle competizioni UEFA.\nBiografia.\nCarew nacque e crebbe in Norvegia, figlio del gambiano Ousinou Alieu e della norvegese Josunn. Ha una sorella minore, di nome Elisabeth, che \u00e8 una musicista. Durante la stagione 2004-2005, Carew fu al centro dell'attenzione dei media per una causa di paternit\u00e0: inizialmente, infatti, rifiut\u00f2 di riconoscere un figlio nato da una sua precedente relazione con una donna norvegese, di nome Susan Namaddu, prima di cambiare idea al momento del test del DNA, che dimostr\u00f2 che il bambino, chiamato Tyrese, era effettivamente suo figlio. Al termine della stagione, quindi, decise di avvicinarsi geograficamente al bambino per poterlo conoscere meglio e chiese la cessione ai dirigenti del Be\u015fikta\u015f.\nSecondo alcuni periodici inglesi, ha avuto una relazione con la cantante inglese Alesha Dixon, come riportato dal \"Sun\": i due per\u00f2, dopo circa tre mesi di frequentazione, si sono lasciati. Come riportato dallo stesso giornale, nel mese di settembre 2009 Carew \u00e8 stato visto in compagnia di Lauren Budd, ex-fidanzata dell'attore David Walliams. \u00c8 stato inserito nella classifica degli uomini norvegesi pi\u00f9 eleganti, precisamente al terzo posto e al quarto posto tra gli uomini pi\u00f9 sexy, sempre nei confini nazionali. \u00c8 considerato un calciatore metrosessuale e, secondo quanto riportato da una fonte anonima al tabloid \"The Sun\", ha preso il posto di Cristiano Ronaldo come calciatore pi\u00f9 attento al look nella Premier League.\nHa investito parte dei suoi guadagni in dieci appartamenti situati ad Oslo, oltre ad altri edifici in diversi paesi. \u00c8 anche proprietario di una Dodge Challenger. Nel 2010, \u00e8 risultato essere lo sportivo norvegese pi\u00f9 pagato, grazie ad uno stipendio annuo di 35.000.000 di corone. Il 14 novembre 2010, ha rivelato davanti ad un giudice di essere stato truffato da un uomo di nome Richard Esprit per una cifra di circa 200.000 sterline, che sarebbero servite ad acquistare una Porsche Cayenne Gemballa, mai ricevuta dal norvegese. Esprit fu arrestato il 28 gennaio 2011 e condannato a 40 mesi di carcere. Carew \u00e8 noto per essere religioso e per aver spesso fatto delle opere di carit\u00e0; inoltre \u00e8 un sostenitore di movimenti come Soccer Against Crime, MOT e Ungdom mot Vold e nel periodo di militanza all'Aston Villa si \u00e8 reso protagonista di diverse visite ai bambini degli ospedali di Birmingham e dintorni, sostenendo anche economicamente le campagne della sua squadra in loro favore, attraverso Acorns Children's Hospice.\nIl 24 maggio 2011 fu resa nota la sua donazione di 200.000 corone alla Cattedrale di Oslo, per far s\u00ec che restasse aperta anche nei mesi estivi. Nel mese di maggio 2012 il calciatore ha dichiarato bancarotta, a causa di un mancato pagamento di tasse al governo francese risalenti al periodo in cui giocava a Lione. Il suo agente, Per Arne Flod, ha dichiarato che il tutto fu soltanto frutto di un'incomprensione, poich\u00e9 il governo ha continuato a mandare la relativa documentazione alla residenza francese del calciatore, dove non abitava pi\u00f9 da tempo, piuttosto che a quella inglese.\nFlod ha precisato cos\u00ec che Carew non si stava rifiutando di pagare, ma che \u00e8 stato proprio il governo francese a considerare il norvegese come insolvente, spingendo per una dichiarazione di bancarotta a sua insaputa. Il procuratore sportivo ha aggiunto che il centravanti avrebbe pagato quanto dovuto, poich\u00e9 non si trovava in alcun modo in una situazione di ristrettezza economica. Nel mese di luglio, Flod ha annunciato il ritiro dell'istanza di fallimento, da parte delle autorit\u00e0 competenti. Appassionato di pittura e d'arte in generale, fu oggetto di un'opera d'avanguardia realizzata da Roderick Buchanan, agli inizi degli anni 2000. A luglio 2013, ha firmato un contratto di sponsorizzazione con la societ\u00e0 di scommesse ComeOn! e ha partecipato alle World Series of Poker 2013. Il 20 novembre 2013, fu reso noto che sarebbe stato un inviato dal Brasile per il campionato del mondo 2014, lavorando per l'emittente televisiva norvegese TV2.\nCaratteristiche tecniche.\n\u00c8 un calciatore molto forte fisicamente, con una buona tecnica di base e con una velocit\u00e0 notevole per un giocatore della sua stazza. A proposito della sua rapidit\u00e0, ha spesso dichiarato di dover ringraziare l'atleta John Ertzgaard, che lo ha aiutato a migliorare nello sprint. Fu definito da G\u00e9rard Houllier \"un giocatore di livello internazionale: abile tecnicamente, potente, rapido\". Elegante e generoso, rendendosi spesso utile per la propria squadra, che ha sfruttato le sue doti di colpitore di testa per le sponde.\nCarriera.\nClub.\nL\u00f8renskog.\nCarew, nelle interviste, ricorda sempre il L\u00f8renskog come sua prima squadra. Vi arriv\u00f2 in giovanissima et\u00e0 e se ne and\u00f2 a sedici anni. In questi anni, divenne noto in patria per essere uno dei giovani pi\u00f9 promettenti del panorama calcistico nazionale. Nel 1993, vinse un torneo giovanile nazionale con questa squadra.\nV\u00e5lerenga.\nJohn Carew gioc\u00f2 la sua prima stagione da professionista al V\u00e5lerenga, nel 1997. In questa annata, la squadra fu iscritta alla 1. divisjon, seconda divisione del campionato norvegese. Il V\u00e5lerenga si classific\u00f2 primo, ottenendo cos\u00ec la promozione. Contemporaneamente, la squadra si aggiudic\u00f2 anche la Norgesmesterskapet, che le garant\u00ec l'accesso all'edizione successiva della Coppa delle Coppe. Il debutto in campionato arriv\u00f2 il 14 luglio 1997, quando sostitu\u00ec Kjell Roar Kaasa nella partita contro il Sarpsborg. Il 6 agosto dello stesso anno, segn\u00f2 la rete del definitivo 3-2 ai danni del Sogndal nei quarti di finale dell'edizione stagionale della coppa nazionale. Il 31 agosto realizz\u00f2 le sue prime reti ufficiali in campionato per il V\u00e5lerenga, siglando una doppietta ai danni dello H\u00f8dd.\nIl 14 settembre contribu\u00ec alla vittoria per 0-6 sull'Eik-T\u00f8nsberg, segnando la rete del momentaneo 0-1. Il suo campionato si concluse a quota 5 reti, grazie alla doppietta contro il Runar in data 19 settembre. Cinque giorni dopo, realizz\u00f2 una tripletta ai danni del Viking nella semifinale di andata della Coppa di Norvegia; nell'incontro di ritorno, and\u00f2 nuovamente a segno e contribu\u00ec a consentire al V\u00e5lerenga di giocarsi il trofeo nella finale contro lo Str\u00f8msgodset. In questa partita, fu schierato titolare dall'allenatore Vidar Davidsen e forn\u00ec l'assist per la rete del vantaggio di Kaasa, dopo quattro minuti di gioco: la sfida si concluse con una vittoria per 4-2. Il doppio successo permise al V\u00e5lerenga di essere promosso nell'Eliteserien e di giocarsi la Coppa delle Coppe 1998-1999.\nLa prima rete di Carew nella massima divisione norvegese arriv\u00f2 ai danni dello Str\u00f8msgodset, in una partita terminata 1-1 e giocata il 13 luglio 1998. Il 2 agosto sigl\u00f2 una rete contro il Lillestr\u00f8m, nella sconfitta del V\u00e5lerenga per 1-5. Il 17 settembre esord\u00ec nelle competizioni europee della UEFA, nel pareggio in trasferta per 2-2 contro il Rapid Bucarest: fu proprio Carew il marcatore di entrambe le segnature. Segn\u00f2 le ultime due reti in campionato per la stagione 1998 ancora contro lo Str\u00f8msgodset, in un match giocato il 25 ottobre. Contemporaneamente prosegu\u00ec la stagione nella Coppa delle Coppe, con il sorteggio che accoppi\u00f2 il V\u00e5lerenga al Be\u015fikta\u015f: Carew fu l'autore del gol del definitivo 3-3 della partita di ritorno, che qualific\u00f2 il club norvegese al turno successivo della competizione in virt\u00f9 del successo per 1-0 nel match d'andata.\nNei quarti di finale, fu il Chelsea a terminare l'avventura europea del V\u00e5lerenga: l'andata si disput\u00f2 a Stamford Bridge e si concluse 3-0 in favore dei \"Blues\"; la squadra inglese si impose anche nel ritorno, con il punteggio di 2-3 (con Carew che segn\u00f2 la seconda rete per la formazione di casa). Inizi\u00f2 anche la stagione 1999 con la maglia del V\u00e5lerenga e la prima rete arriv\u00f2 alla terza giornata di campionato, nel successo in trasferta per 0-3 sullo Str\u00f8msgodset. Il 24 maggio segn\u00f2 la rete del momentaneo pareggio per 1-1 contro lo Stab\u00e6k, ma il club di B\u00e6rum si impose poi per 1-3. Realizz\u00f2 due reti nelle successive due gare, contro l'Odd Grenland e il Lillestr\u00f8m, contribuendo ad altrettanti successi per la sua squadra. L'11 luglio, ha realizzato l'ultima rete per il V\u00e5lerenga, ai danni dello Skeid: il gol fu quello del 2-1, poi pareggiato da Andr\u00e9 Schei Lindb\u00e6k.\nRosenborg.\nNell'estate 1999, Carew pass\u00f2 dal V\u00e5lerenga al Rosenborg in cambio di 23.000.000 di corone norvegesi. Il Rosenborg lo ingaggi\u00f2 con l'intento di sostituire Sigurd Rushfeldt, ceduto al Racing Santander. Esord\u00ec con la nuova squadra il 22 agosto, siglando una doppietta ai danni dello Str\u00f8msgodset e permettendo al Rosenborg di imporsi per 1-3. Il 3 settembre, venne elogiato da Gianluca Vialli, che pronostic\u00f2 per lui un importante futuro nel panorama calcistico mondiale. Il 14 settembre debutt\u00f2 nella massima competizione continentale per club: gioc\u00f2 infatti nel successo per 0-3 del club norvegese in casa del Boavista nella Champions League 1999-2000. Il 19 settembre, durante la vittoria esterna per 1-7 del Rosenborg sullo Skeid, Carew segn\u00f2 una quaterna. Nel turno di campionato successivo, sigl\u00f2 una doppietta al Viking, realizzando cos\u00ec 6 reti in 2 gare. Tra queste due sfide si disputarono la seconda e la terza giornata del girone di Champions League, con il Rosenborg che ospit\u00f2 prima il Feyenoord: Carew pareggi\u00f2 i due vantaggi della squadra olandese ad opera di Jon Dahl Tomasson e Bonaventure Kalou, permettendo al suo club di ottenere un punto da questa sfida.\nNel turno seguente, fu il a giocare al Lerkendal Stadion di Trondheim: Carew segn\u00f2 nuovamente, fissando il punteggio sul definitivo 2-2 e mise ripetutamente in difficolt\u00e0 il centrale tedesco J\u00fcrgen Kohler. L'ultima rete del campionato 1999 arriv\u00f2 contro l'Odd Grenland, nella sconfitta casalinga del Rosenborg per cinque a tre, in data 24 ottobre. La sconfitta in quest'ultima giornata fu ininfluente: il Rosenborg si aggiudic\u00f2 infatti la vittoria in campionato con due giornate d'anticipo e Carew pot\u00e9 festeggiare la seconda medaglia della sua carriera. Contemporaneamente a questo successo, la squadra arriv\u00f2 a contendersi con il Brann la coppa nazionale: la finale termin\u00f2 con un altro successo per il Rosenborg, grazie ad una vittoria per 2-0: Carew gioc\u00f2 titolare ma non and\u00f2 a segno.\nNel frattempo prosegu\u00ec l'avventura europea di Carew e del suo Rosenborg, che si qualific\u00f2 alla seconda fase a gironi della Champions League: il 7 dicembre il centravanti and\u00f2 a segno allo stadio Santiago Bernab\u00e9u contro il Real Madrid, ma le \"merengues\" si imposero per 3-1. Il 14 marzo 2000, segn\u00f2 l'ultima rete in questa edizione della Champions League, ai danni del Bayern Monaco: i bavaresi vinsero poi l'incontro per 2-1. Inizi\u00f2 il campionato 2000 ancora con la maglia del Rosenborg: realizz\u00f2 una doppietta contro il Brann il 16 aprile. Tre giorni dopo arriv\u00f2 un'altra doppietta, stavolta contro il Lillestr\u00f8m. Fu decisivo anche il 3 maggio, quando segn\u00f2 il gol della vittoria per 0-1 in trasferta sul campo del Viking, partita in cui fu vittima di cori razzisti da parte della tifoseria di casa. Il 16 maggio 2000 firm\u00f2 l'ultimo gol con la maglia del Rosenborg contro il Troms\u00f8. Infatti, diversi club europei si avvicinarono a Carew, approfittando del desiderio del calciatore di viaggiare e di lasciare la Norvegia.\nValencia.\nIl Valencia riusc\u00ec ad aggiudicarsene le prestazioni durante la sessione di mercato estiva, con un investimento di circa 8.000.000 di euro. Arrivato con l'obiettivo di sostituire Claudio L\u00f3pez, debutt\u00f2 in campionato nella partita contro il Real Madrid, disputata il 9 settembre 2000 e vinta dalle \"merengues\" per 2-1: il norvegese sostitu\u00ec Juan S\u00e1nchez negli ultimi minuti dell'incontro. La prima rete arriv\u00f2, invece, il 1\u00ba ottobre, nella vittoria per 5-1 del Valencia sul Las Palmas, in quello che fu il suo esordio da titolare. Il 29 ottobre sigl\u00f2 la rete della vittoria ai danni dell'Osasuna, quando nei minuti finali del match trasform\u00f2 in gol una palla vagante dentro l'area avversaria. Il 21 novembre segn\u00f2 la prima rete in Champions League con la maglia della squadra spagnola: fu infatti sua la marcatura valida per il vantaggio contro lo Sturm Graz, arrivata sugli sviluppi di un calcio d'angolo battuto da Gaizka Mendieta. Il 7 gennaio 2001 una sua rete permise al Valencia di imporsi 1-0 sul Racing Santander: approfitt\u00f2 infatti di un intervento non impeccabile del portiere avversario Erwin Lemmens per segnare la marcatura decisiva per la vittoria finale.\nIl 25 febbraio 2001, sigl\u00f2 una tripletta, al Mestalla, contro il Villarreal, nel successo per 3-1 dei padroni di casa sul \"Submarino Amarillo\". Nella cavalcata in Champions League, intanto, Carew segn\u00f2 un'altra rete ai danni dello Sturm Graz in data 7 marzo, nella vittoria del Valencia in casa degli austriaci per 0-5. Il 17 aprile segn\u00f2 la rete che sanc\u00ec il passaggio alla semifinale della competizione da parte del suo club: dopo la sconfitta per 2-1 del Valencia a Highbury contro l'Arsenal, infatti, sigl\u00f2 la rete che consent\u00ec la vittoria per 1-0 al Mestalla, permettendo alla sua squadra di superare il turno in virt\u00f9 delle reti segnate in trasferta. Uno scambio sulla fascia tra Gaizka Mendieta e Jocelyn Angloma permise al francese di andare al cross e Carew pot\u00e9 battere con un colpo di testa il portiere dei \"Gunners\" David Seaman.\nIl Valencia arriv\u00f2 fino alla finale della Champions League, contendendo il trofeo al Bayern Monaco: Carew gioc\u00f2 la partita da titolare. Il pareggio nei tempi regolamentari port\u00f2 prima ai supplementari e successivamente ai calci di rigore, con il norvegese che segn\u00f2 il secondo penalty per la sua squadra. I tedeschi vinsero per\u00f2 la coppa con il punteggio di 5-4. Dal punto di vista individuale, la stagione del norvegese fu irregolare, ma soddisfacente. Il campionato 2001-2002 cominci\u00f2 il 25 agosto, quando fu schierato titolare nella partita contro il Real Madrid e fu poi sostituito nel secondo tempo da Salva Ballesta. Dopo quasi un mese di assenza, torn\u00f2 in campo sostituendo Mista contro il \u010cernomorec, gara che segn\u00f2 il debutto del centravanti in Coppa UEFA. Venne schierato titolare anche nella partita di Coppa del Re del 10 ottobre contro il Novelda: la partita balz\u00f2 agli onori delle cronache internazionali perch\u00e9 il tecnico del Valencia Rafael Ben\u00edtez schier\u00f2 quattro calciatori extracomunitari, quando il limite massimo era fissato a tre; questo errore caus\u00f2 la sconfitta a tavolino per Carew e compagni, nonostante la vittoria sul campo per 0-1.\nComplessivamente, per Carew fu una stagione segnata da alcuni infortuni, tra cui quello al ginocchio che gli imped\u00ec il passaggio al Fulham nel gennaio del 2002 per 12.000.000 di euro. I \"Cottagers\", infatti, si tirarono indietro all'ultimo momento, facendo saltare il trasferimento del calciatore proprio a causa di questi problemi fisici: il Valencia denunci\u00f2 cos\u00ec il club inglese alla FIFA, che diede ragione alla societ\u00e0 spagnola e condann\u00f2 il Fulham a versare un risarcimento di 650.000 euro per i danni. Alla fine della stagione gioc\u00f2 15 partite di campionato e mise a segno una singola rete, nella vittoria per 1-2 in casa del Deportivo Alav\u00e9s. La stagione, a livello personale, fu negativa, ma al contempo fu positiva per il Valencia che vinse il campionato. Per questa stagione, per l'unica volta in carriera, fece scrivere sulla maglia il suo patronimico, Alieu.\nIl successo in campionato permise al club di contendere al Deportivo la Supercoppa di Spagna, vinta poi da quest'ultima formazione, nell'estate del 2002: Carew gioc\u00f2 soltanto il match d'andata (che il \"Depor\" si aggiudic\u00f2 per 3-0), subentrando al posto di Francisco Rufete. Fu schierato titolare alla prima giornata contro il Mallorca, in data 1\u00ba settembre. Nel turno seguente realizz\u00f2 una doppietta contro il Recreativo Huelva, nei minuti finali. Contribu\u00ec anche al successo nella partita di Champions League contro il con una doppietta, dove gli spagnoli si imposero per 6-2 sugli svizzeri. Sigl\u00f2 altre due marcature al Villarreal, il 14 dicembre 2002. Il 18 gennaio 2003 contribu\u00ec al successo al Camp Nou sul Barcelona, andando in gol per la rete del momentaneo 0-2 (la partita si concluse poi con il punteggio di 2-4). Esattamente un mese dopo, fu protagonista del successo in Europa contro la Roma, realizzando la rete dello 0-1 finale allo stadio Olimpico: un suo cross fuori misura, infatti, super\u00f2 un colpevole Ivan Pelizzoli.\nIl 2 marzo 2003, segn\u00f2 quello che divent\u00f2 poi il suo ultimo gol nella Liga con la maglia del Valencia: fu lui infatti a portare in vantaggio la sua squadra in casa del Celta Vigo, sebbene il risultato sia stato poi portato sul punteggio di 1-1 da Edu. Il 19 marzo sigl\u00f2 una doppietta all'Arsenal al Mestalla, permettendo al Valencia di imporsi per 2-1 sulla formazione londinese: la prima rete la realizz\u00f2 sfruttando un assist di Pablo Aimar e batt\u00e9 Stuart Taylor con un rasoterra dal limite dell'area; la seconda marcatura arriv\u00f2 con un colpo di testa, dopo un cross dalla fascia sinistra di Vicente. Il 15 giugno gioc\u00f2 l'ultima partita della sua carriera per il Valencia, nella sfida casalinga contro il Barcelona, senza andare a segno. Nel successivo mercato estivo, a causa dei problemi con Rafael Ben\u00edtez e delle difficolt\u00e0 sul piano economico del Valencia, venne messo sul mercato. L'ultima stagione del norvegese al Valencia fu positiva: partito da calciatore appena sopportato (strascichi della vicenda Fulham), divent\u00f2 prima un'alternativa in attacco e successivamente fu titolare inamovibile.\nRoma.\nProprio negli ultimi giorni di mercato, precisamente il 30 agosto 2003, Carew fu acquistato dalla Roma, in prestito con diritto di riscatto in favore dei \"giallorossi\".\nScelse la maglia numero 23. Il norvegese arriv\u00f2 dopo la presentazione ufficiale della squadra allo Stadio Olimpico, perci\u00f2 fece il suo esordio direttamente nella seconda partita di campionato, contro il Brescia. Al suo debutto in Serie A, segn\u00f2 su rigore il gol del 5-0 ai danni dei lombardi: entr\u00f2 in campo in sostituzione di Vincenzo Montella a circa met\u00e0 del secondo tempo. Il 24 settembre, realizz\u00f2 una rete nel successo per 4-0 sul . Il suo secondo gol in campionato arriv\u00f2 contro la ; per esultare, colp\u00ec con un calcio un bidone pieno d'acqua posto sulla pista d'atletica dell'Olimpico, rovesciandolo. Segn\u00f2 poi contro il Lecce e, per festeggiare, prese in braccio un raccattapalle della Roma, gesto che lo fece entrare definitivamente nelle grazie della Curva Sud.. Il 14 gennaio 2004 fu l'autore del gol del momentaneo 1-1 in casa del Milan, sebbene poi Massimo Ambrosini abbia deciso l'esito dell'incontro con una rete nei minuti di recupero.\nIl 18 gennaio segn\u00f2 di testa la rete del pareggio contro la Sampdoria, nella sfida vinta dai capitolini per 3-1, nonostante il vantaggio blucerchiato di Fabio Bazzani. Dopo diversi mesi di prestazioni in calo e di rare presenze in campo, torn\u00f2 al gol il 10 aprile 2004, nella vittoria contro il Chievo per 3-1. Il 25 aprile realizz\u00f2, appena entrato in campo, l'ultima rete con la maglia della Roma, ai danni dell'Empoli; pochi minuti dopo, per\u00f2, venne espulso insieme a Vargas per reciproche scorrettezze. Il 15 maggio 2004 rimase vittima di un maxi-tamponamento lungo via di Trigoria, strada che porta al campo di allenamento della Roma. L'urto provoc\u00f2 seri danni alla sua Ferrari 575M Maranello e gli caus\u00f2 un colpo di frusta cervicale che lo costrinse a saltare la trasferta a Marassi, dove era in programma la sfida tra la Roma e la Sampdoria. Questo incidente fece concludere anticipatamente la sua avventura in Italia: il suo risultato finale fu di 20 partite giocate, con 6 gol all'attivo. Lasci\u00f2 un buon ricordo di s\u00e9 agli altri membri dello spogliatoio, grazie alla sua allegria e all'impegno che mise nelle partite in cui fu impiegato.. Il conduttore radiofonico Riccardo \"Galopeira\" Angelini, gli dedic\u00f2 una canzone che parla delle imprese sportive del calciatore norvegese con la maglia della Roma, dal titolo \"John Carew\".\nBe\u015fikta\u015f.\nRientrato al Valencia, fu poi ceduto a titolo definitivo ai turchi del Be\u015fikta\u015f. Carew fu ingaggiato in cambio di 3.500.000 euro e firm\u00f2 un contratto dalla durata triennale (con opzione per il quarto anno) da un 1.600.000 euro a stagione. L'acquisto del norvegese fu accolto con soddisfazione dal tecnico del club turco Vicente del Bosque, poich\u00e9 il suo arrivo contribu\u00ec a dare nuova potenza all'attacco. Debutt\u00f2 in campionato contro il Malatyaspor, il 7 agosto 2004, giocando in attacco assieme a Daniel Pancu ed Ahmed Hassan. La prima rete arriv\u00f2 il 29 agosto, quando realizz\u00f2 una doppietta al Gaziantepspor, sebbene la sua squadra usc\u00ec sconfitta dall'incontro per 3-4. Sigl\u00f2 poi una doppietta ai danni del Sakaryaspor, nel match vinto dal Be\u015fikta\u015f per 1-4. Il 30 ottobre fu titolare nella partita tra Be\u015fikta\u015f e Fenerbah\u00e7e, siglando la marcatura del momentaneo 1-0 (partita conclusasi poi con una vittoria per 2-1). A queste reti va aggiunta la marcatura ai danni dell'Athletic Bilbao durante la Coppa UEFA 2004-2005, nella vittoria dei turchi per 3-1, datata 4 novembre.\nL'8 aprile 2005 realizz\u00f2 un'altra doppietta, contro l'Ankarag\u00fcc\u00fc, in un'altra vittoria per 4-1; esattamente una settimana dopo segn\u00f2 nel successo in trasferta per 3-4 del Be\u015fikta\u015f sul Fenerbah\u00e7e. L'ultimo gol con la maglia del Be\u015fikta\u015f arriv\u00f2 l'8 maggio, nella vittoria per 2-0 sul Samsunspor. In questa annata, inoltre, venne insignito del \"Kniksenprisen\", riconoscimento assegnato al miglior calciatore norvegese dell'anno. La stagione del Be\u015fikta\u015f, comunque, non fu considerata positiva e secondo una parte dei tifosi, Carew non contribu\u00ec adeguatamente in termini di realizzazioni. Il 2 maggio 2005 partecip\u00f2 alla partita per l'addio al calcio di Lucas Radebe, organizzata all'Elland Road di Leeds. L'incontro fu disputato tra Leeds United XI e International XI: Carew gioc\u00f2 per i secondi e realizz\u00f2 il gol del momentaneo 1-2 in favore della sua squadra, con il match che si concluse poi con una vittoria per 3-7.\nOlympique Lyonnais.\nIl 27 giugno 2005 l'Olympique Lyonnais ufficializz\u00f2 l'ingaggio del norvegese, ottenuto versando 5.000.000 di euro nelle casse del Be\u015fikta\u015f. Esord\u00ec ufficialmente con la nuova squadra il 27 luglio dello stesso anno, debuttando nella Supercoppa di Francia che si disput\u00f2 tra l'Auxerre e la sua squadra: fu il Lione ad imporsi per 1-4 e Carew realizz\u00f2 una tripletta, prima di essere sostituito da Nilmar. Il 31 luglio gioc\u00f2 la prima partita nella Ligue 1, venendo schierato titolare nel successo per 1-2 in casa del Le Mans: Carew riport\u00f2 in vantaggio l'Olympique Lyonnais dopo il momentaneo pareggio di T\u00falio de Melo, decidendo cos\u00ec l'incontro. Si ripet\u00e9 anche alla seconda giornata di campionato, segnando la rete del definitivo 1-0 sullo Strasburgo. Il suo \"score\" arriv\u00f2 poi a 3 gol in altrettante giornate dopo la realizzazione ai danni dell'Olympique Marsiglia.\nNel frattempo, Carew e la sua squadra parteciparono alla Champions League 2005-2006: il 13 settembre realizz\u00f2 la rete del vantaggio nel successo per 3-0 sul Real Madrid, battendo Iker Casillas con un preciso colpo di testa, su un assist su calcio di punizione battuto dallo specialista Juninho Pernambucano. Il positivo inizio di stagione gli fece guadagnare i pubblici elogi del tecnico Houllier. Il 22 ottobre fu Carew a realizzare la rete del momentaneo 0-1 sul Metz, con la partita che si concluse poi con un successo del Lione per 0-4. Il 1\u00ba novembre sigl\u00f2 una doppietta in casa dell'Olympiakos: la prima rete arriv\u00f2 dopo che il norvegese raccolse una palla vagante al limite dell'area e batt\u00e9 con un tiro potente il portiere avversario Kleopas Giannou; la seconda arriv\u00f2 con un colpo di testa sugli sviluppi di un calcio di punizione battuto da Juninho.\nIl quarto gol stagionale nella massima competizione europea per club arriv\u00f2 ai danni del Real Madrid, quando pareggi\u00f2 la rete del vantaggio di Guti con un colpo di tacco che beff\u00f2 con un tunnel Roberto Carlos e poi un immobile Iker Casillas, gesto tecnico che fu definito dai giornalisti come \"geniale\" e \"magico\". Il 3 dicembre fu lui a realizzare il definitivo 2-0 sul Paris Saint-Germain, ma rimase poi a secco di marcature per oltre quattro mesi, quando torn\u00f2 al gol in data 11 marzo 2006, andando a segno ai danni del Metz. L'ultima marcatura stagionale arriv\u00f2 il 23 aprile, nel recupero dell'incontro della ventiquattresima giornata tra Monaco e Lione, conclusosi 2-1 in favore dei monegaschi. Il suo bilancio finale fu di 26 partite, suddivise in 1567 minuti giocati, con 7 gol all'attivo e 4 ammonizioni subite.\nOltre a queste, si \u00e8 aggiunto lo score europeo di quattro reti in dieci gare. Al termine del campionato, il Lione si laure\u00f2 per la quinta volta consecutiva campione di Francia. Il Lione ebbe cos\u00ec l'opportunit\u00e0 di giocare nuovamente la Supercoppa di Francia, stavolta contro il Paris Saint-Germain: il match si concluse soltanto ai calci di rigore, con Carew che segn\u00f2 il primo in favore della sua squadra (l'OL vinse poi per 5-4). Per il norvegese, comunque, la stagione non inizi\u00f2 positivamente, complici anche alcuni problemi fisici che lo tennero fuori squadra per diverso tempo. Il 29 ottobre sigl\u00f2 la sua unica rete stagionale nella Ligue 1, sancendo il successo per 1-0 sul Nancy. Il 20 novembre furono riportate delle sue dichiarazioni, in cui esprimeva la possibilit\u00e0 di lasciare il Lione nel mese di gennaio, poich\u00e9 asser\u00ec di aver gi\u00e0 avuto altri contatti con importanti club europei.\nIl presidente dei francesi Jean-Michel Aulas espresse parole positive sul norvegese, sostenendo di essere felice di averlo in squadra; Carew ritratt\u00f2 cos\u00ec le sue parole gi\u00e0 il giorno seguente, annunciando di voler rimanere al Lione anche dopo la finestra di mercato invernale. Il 21 novembre fu schierato titolare nella sfida di Champions League in casa del Real Madrid: fu lui a portare in vantaggio il club francese, sfuggendo a Fabio Cannavaro e battendo Iker Casillas. A fine gara, il suo ex-allenatore ai tempi della Roma e allora tecnico degli spagnoli, Fabio Capello, gli fece i complimenti per la prestazione, mentre il tecnico del Lione, G\u00e9rard Houllier, colse l'occasione per criticare la decisione dei giornalisti di France Football per l'assegnazione del Pallone d'Oro al difensore italiano Cannavaro, che ebbe problemi nel marcare il centravanti norvegese per tutto il corso dell'incontro. Il minutaggio dello scandinavo fu comunque esiguo, con 487 minuti giocati e distribuiti in 9 partite di campionato, cos\u00ec l'Olympique Lyonnais e l'Aston Villa perfezionarono lo scambio che port\u00f2 il norvegese a Birmingham e Milan Baro\u0161 a Lione.\nAston Villa.\nCarew \u00e8 arrivato a Birmingham su richiesta esplicita di Martin O'Neill, che ha visto in lui il giocatore che mancava ai \"Villans\". Il centravanti ha scelto il numero 10, lasciato libero dalla partenza di Milan Baro\u0161. Il suo trasferimento \u00e8 stato ufficializzato il 22 gennaio 2007, e il suo esordio in Premier League \u00e8 avvenuto il 31 gennaio, contro il Newcastle United, mentre il primo gol \u00e8 arrivato il 3 febbraio al Villa Park contro il West Ham. Grazie anche agli altri acquisti dell'Aston Villa durante il mercato di riparazione, il club di Birmingham ha giocato un girone di ritorno positivo, che lo ha portato a una posizione di met\u00e0 classifica. Per Carew, le partite giocate al termine della stagione sono state 11, con 3 gol all'attivo. Nella stagione 2007-2008 ha segnato il primo gol stagionale nella terza giornata di campionato contro l'Everton.\nNella stessa gara ha rimediato un infortunio che lo ha tenuto fuori fino all'11 novembre 2007, quando \u00e8 rientrato per il derby di Birmingham. Nel 2007, inoltre, ha vinto il titolo di \"Miglior calciatore norvegese dell'anno\" per la seconda volta in carriera, grazie soprattutto alle prestazioni in Nazionale. Il 9 febbraio 2008 ha segnato una tripletta contro il Newcastle United, davanti a 80 tifosi norvegesi, arrivati per assistere alla prestazione del loro compatriota. La prestazione gli ha fatto ottenere i complimenti di diversi addetti ai lavori, tra cui il tecnico O'Neill e l'ex attaccante del club, Stan Collymore. Il 3 marzo 2008, in una intervista, ha dichiarato di aspettare una chiamata da Randy Lerner, proprietario dell'Aston Villa, per discutere il rinnovo contrattuale. Ha terminato la sua prima stagione completa in Inghilterra con lo \"score\" finale di 13 reti in 32 partite.\nLa stagione 2008-2009 \u00e8 iniziata presto per i \"Villans\", con la qualificazione in Intertoto da onorare: la squadra ha affrontato l'Odense e Carew ha segnato il primo gol della stagione sul campo della squadra danese, in una sfida terminata con pareggio per 2-2. Dopo la vittoria casalinga per 1 a 0, l'Aston Villa ha ottenuto quindi la qualificazione per il secondo turno preliminare della Coppa UEFA. Il 14 agosto 2008 ha rinnovato il contratto che lo legava al club fino al 2011. Nella partita contro il Sunderland, disputata il 27 settembre 2008, ha realizza il gol della vittoria con un colpo di tacco, guadagnandosi nuovamente i complimenti di Collymore. Il 23 ottobre 2008, giorno della sfida tra Aston Villa e Ajax, \u00e8 stato visto da alcuni tifosi mentre usciva da uno strip club, dopo avervi trascorso la notte. Non \u00e8 stato poi impiegato nella partita per un problema fisico, ma O'Neill ha iniziato ad indagare sulla presunta notte brava.\n\u00c8 stata poi confermata, sia da Carew stesso che da O'Neill, la rottura del coprifuoco: l'allenatore ha aggiunto che il calciatore ha ammesso di aver sbagliato e che l'incidente \u00e8 stato dimenticato. Il 5 novembre 2008 Carew si \u00e8 aggiudicato per la terza volta il premio Kniksen, raggiungendo cos\u00ec Rune Bratseth, precedentemente detentore del record di vittorie nel trofeo. Dopo la partita contro il Manchester United del 22 novembre, ha accusato dei problemi alla schiena che lo hanno tenuto fuori per diverse settimane. Il 25 novembre ha dichiarato di voler chiudere la carriera con la maglia dell'Aston Villa. Dopo pi\u00f9 di un mese d'assenza, i media hanno riportato delle voci riguardo alla possibilit\u00e0 che la sua stagione fosse finita, ma \u00e8 stato lo stesso Martin O'Neill a escludere questa eventualit\u00e0, garantendo invece che il norvegese stesse facendo progressi nella fase di recupero. \u00c8 tornato disponibile per la partita del 31 gennaio 2009 tra Aston Villa e Wigan Athletic, anche per la contemporanea assenza di Marlon Harewood.\nHa siglato la prima rete in campionato dal suo rientro il 1\u00ba marzo 2009, nel pareggio casalingo per 2-2 contro lo Stoke City. Proprio questo gol verr\u00e0 successivamente premiato, dai suoi tifosi, come il pi\u00f9 bello della stagione. Al termine del campionato, sono state 11 le marcature in 27 apparizioni. Nell'estate 2009 Carew ha partecipato con la sua squadra alla Coppa della Pace 2009: il norvegese \u00e8 andato in rete nella sfida contro l'Atlante. I \"Villans\" hanno poi ottenuto la vittoria finale nella competizione. Il calciatore ha saltato per\u00f2 le prime partite stagionali a causa di un virus. \u00c8 tornato in squadra il 27 agosto, nella partita valida per l'Europa League 2009-2010 contro il Rapid Vienna, in cui \u00e8 andato in rete. L'Aston Villa \u00e8 stato in seguito eliminato dalla competizione. Dopo una lunga astinenza dal gol, \u00e8 tornato a segnare realizzando la prima marcatura in campionato in casa dell'Everton, nel pareggio per 1-1 tra \"Toffees\" e \"Villans\". Nel corso della stagione gli viene spesso preferito Emile Heskey, che \u00e8 riuscito ad imporsi come titolare. Il norvegese, quindi, ha trovato un maggior spazio partendo dalla panchina. Il 7 marzo 2010 ha segnato una tripletta ai danni del Reading nei quarti di finale di FA Cup: la partita si \u00e8 conclusa col punteggio di 2-4 in favore del Villa.\nIl 20 marzo, nel derby di campionato contro il Wolverhampton, ha siglato una doppietta, che per\u00f2 non ha permesso alla sua squadra di ottenere i tre punti: la partita si \u00e8 infatti conclusa con un 2-2. Ha concluso la stagione con un bottino di 17 reti complessive, tra campionato e coppe. Il 22 agosto 2010, ha fallito un rigore contro il Newcastle, calciando il pallone in curva. Ad ottobre 2010, in un'intervista, ha espresso la possibilit\u00e0 di lasciare l'Aston Villa al termine della stagione, con la scadenza del suo contratto. Secondo il \"Daily Mirror\", alla fine proprio di questo mese, il norvegese ha rifiutato la proposta di rinnovo del club, non accettando l'offerta di 3.500.000 di sterline nette a stagione. A novembre il manager Houllier ha posto un aut aut al calciatore, sostenendo che considerato il contratto in scadenza, questo sarebbe stato il momento per decidere se rinnovare o meno. Carew ha risposto a queste dichiarazioni considerandole una mancanza di rispetto nei suoi confronti e dei tifosi. Il tecnico francese lo ha apostrofato come \"stupido\" e gli ha ricordato come non fosse ancora andato a segno in campionato, nonostante il minutaggio a disposizione.\nSuccessivamente a queste frizioni, Houllier ha organizzato un confronto privato per cercare un chiarimento: la questione, secondo il \"Daily Mail\", \u00e8 stata poi risolta internamente, e il calciatore non \u00e8 stato multato. Contemporaneamente, il calciatore si \u00e8 infortunato al polpaccio e la prognosi \u00e8 stata di un periodo dalle tre alle quattro settimane lontano dai campi. \u00c8 tornato in campo il 22 novembre, giocando un'ora con la squadra riserve. Il 28 dicembre, non \u00e8 andato neanche in panchina per la partita contro il Manchester City: Houllier ha dichiarato, piuttosto incredulo, come il calciatore gli avesse riferito di essere rimasto bloccato dalla neve in Norvegia, mentre i media hanno alimentato i dubbi sulla veridicit\u00e0 dell'affermazione del centravanti. Il 6 giugno 2011 \u00e8 stato inserito nella lista dei 50 migliori calciatori ad aver indossato la maglia dell'Aston Villa, pubblicata sul sito ufficiale, al 50\u00ba posto.\nStoke City.\nIl 21 gennaio 2011 \u00e8 stato ufficializzato il suo trasferimento in prestito per quattro mesi allo Stoke City. Carew ha scelto la maglia numero 22. Il trasferimento del norvegese \u00e8 stato facilitato dall'arrivo di Darren Bent all'Aston Villa. Il calciatore non ha escluso la possibilit\u00e0 che il trasferimento potesse diventare definitivo, poich\u00e9 in scadenza di contratto con i \"Villans\". Il giorno seguente debutt\u00f2 per i \"Potters\", quando subentr\u00f2 a Danny Collins nella sconfitta per 2-0 in casa del Fulham. Il 5 febbraio \u00e8 arrivata la sua prima rete, nella sfida contro il Sunderland: la sua squadra si \u00e8 imposta per 3-2. Il suo nuovo manager, Tony Pulis, ha dichiarato di essersi consultato con Martin O'Neill prima di acquistare il centravanti, con il tecnico nord-irlandese che gli ha consigliato di procedere nel trasferimento. Il 23 aprile avrebbe dovuto giocare contro l'Aston Villa, ma le regole della Premier League impediscono ad un calciatore in prestito di essere schierato in campo contro la squadra proprietaria del cartellino.\nPulis ha dichiarato per\u00f2 che il contratto del calciatore \u00e8 stato rescisso dall'Aston Villa e che quindi Carew sarebbe stato convocato. Il procuratore di Carew, Per Arne Flod, ha invece smentito la rescissione dell'accordo con i \"Villans\". L'Aston Villa ha poi chiarito la situazione, negando la risoluzione del contratto con il calciatore, che sarebbe stato quindi impossibilitato a scendere in campo nella partita. Nella stessa stagione, lo Stoke City ha raggiunto la finale di FA Cup 2010-2011, persa per 1-0 contro il Manchester City: Carew fu in campo per uno spezzone dell'incontro. Il 27 maggio, l'Aston Villa ha ufficializzato la decisione di non rinnovare il contratto a Carew, che si \u00e8 ritrovato cos\u00ec svincolato.\nWest Ham.\nIl 6 agosto 2011 \u00e8 stato ufficializzato il suo accordo con il West Ham. Il calciatore ha scelto la maglia numero 11. L'attaccante non ha potuto effettuare il debutto il giorno seguente, poich\u00e9 non registrato in tempo per l'incontro con il Cardiff City. Il suo nuovo manager, Sam Allardyce, ha comunque dichiarato che ci sarebbero volute due o tre settimane prima di vederlo in campo. Ha iniziato ad allenarsi con la nuova squadra l'8 agosto e per il giorno successivo \u00e8 stata fissata la sua presentazione, in occasione della sfida valida per l'edizione stagionale della Football League Cup contro l'Aldershot Town. L'incontro fu per\u00f2 rinviato. Ha debuttato in squadra il 21 agosto, sostituendo Carlton Cole nel pareggio per 2-2 contro il Leeds United. Il 1\u00ba ottobre ha segnato la prima rete per la squadra, permettendo al West Ham di raggiungere il pareggio in casa del Crystal Palace, con il punteggio finale di 2-2. Il 31 dicembre 2011, Sam Allardyce critica pubblicamente il rendimento di Carew e dell'altro attaccante Piquionne, a cui chiede di giustificare il proprio elevato salario segnando di pi\u00f9 (entrambi i calciatori erano fermi a quota 2 reti). Il club ha centrato la promozione nella Premier League, attraverso i play-off, mentre Carew ha chiuso la stagione con 21 presenze e 2 reti. Il 23 maggio 2012, il West Ham ha reso noto che a 6 calciatori non sarebbe stato rinnovato il contratto: il norvegese figura tra questi, svincolandosi.\nIl periodo da svincolato.\nIn seguito allo svincolo dal West Ham, Carew ha continuato ad allenarsi. Senza contratto, si \u00e8 dedicato ad altri progetti, come moda e cinema. Nonostante questo, il suo procuratore ha garantito comunque che Carew fosse intenzionato a continuare l'attivit\u00e0 agonistica, a patto di ricevere offerte interessanti. A febbraio 2013, a causa dell'infortunio di Diego Milito durante la sfida valida per l'edizione stagionale dell'Europa League contro il Cluj, l'Inter gli ha offerto un provino di due settimane per valutarne l'ingaggio, con l'idea di sostituire il centravanti argentino fino al termine della stagione; il calciatore non ha superato per\u00f2 le visite mediche. Il 31 luglio 2013 ha partecipato ad una partita tra celebrit\u00e0 in Norvegia, al termine della quale ha dichiarato che, pur non avendo preso ancora una decisione definitiva, i suoi tempi da calciatore fossero probabilmente giunti alla conclusione. Carew ha lasciato per\u00f2 una porta aperta per un ritorno al V\u00e5lerenga. Nel mese di ottobre 2013, ha annunciato il ritiro.\nNazionale.\nDoveva essere incluso tra i convocati per il campionato europeo Under-21 1998, ma dovette saltare la rassegna continentale per via della mononucleosi. Carew debutt\u00f2 nella Nazionale norvegese il 18 novembre 1998, nell'amichevole a Il Cairo contro l', finita in pareggio per 1-1: sostitu\u00ec infatti Alf-Inge H\u00e5land all'inizio della ripresa e divenne cos\u00ec il primo calciatore di colore a rappresentare la selezione maggiore norvegese. Nel 1999 divent\u00f2 titolare della Norvegia e segn\u00f2 la sua prima rete durante un'altra partita amichevole, questa volta contro l', terminata 3-3. Il 3 giugno 2000, segn\u00f2 con un colpo di testa una rete all' in amichevole, che permise ai norvegesi di battere gli \"azzurri\". Proprio nel tentativo di evitare la rete di Carew, Gianluigi Buffon colp\u00ec il palo con la mano, fratturandosela, e fu costretto a saltare il successivo campionato europeo.\nGli scandinavi si qualificarono per il campionato europeo, dove la Norvegia totalizz\u00f2 un punto, arrivato nel pareggio a reti inviolate contro la ; Carew fu impiegato in tutte le partite della selezione norvegese nel torneo. Il 5 settembre 2001, nel giorno del suo ventiduesimo compleanno, gli fu riconosciuto il premio Gullklokka, onorificenza attribuita a tutti i calciatori norvegesi che raggiungono le 25 apparizioni in Nazionale: quel giorno, infatti, la selezione scandinava avrebbe affrontato il . Il 6 ottobre 2001 arriv\u00f2 la sua prima doppietta in Nazionale, realizzata sul campo dell', in occasione delle qualificazioni al campionato del mondo 2002. Nonostante il successo contro gli armeni, la Norvegia manc\u00f2 la qualificazione per la rassegna mondiale del 2002.\nNel settembre del 2003 venne sospeso dalla Nazionale per una rissa con John Arne Riise, episodio diventato famoso in Norvegia con il nome \"slagene i Drammen\" (in italiano, battaglia di Drammen). I due, dopo un litigio in allenamento, vennero alle mani sul pullman della squadra, con Carew che colp\u00ec con un pugno Riise e gli frattur\u00f2 il setto nasale, proprio nei giorni che precedevano l'amichevole con il . In seguito rifiut\u00f2 di scusarsi, sostenendo di non essere l'unico responsabile dell'accaduto. Nonostante il parere dei tifosi norvegesi, che lo avrebbero rivoluto immediatamente in Nazionale, il CT Nils Johan Semb rimase sulle sue posizioni, non convocandolo. Il \"perdono\" arriv\u00f2 con il cambio di allenatore della Nazionale, quando \u00c5ge Hareide prese il posto di Semb sulla panchina norvegese e anche Riise, nello stesso periodo, dichiar\u00f2 di essersi chiarito con Carew. Torn\u00f2 quindi a disposizione per l'amichevole del 31 marzo 2004 contro la , quando il suo nome venne inserito nuovamente nella lista dei convocati.\nIl 9 settembre 2004 realizz\u00f2 la rete del momentaneo vantaggio sull'Italia, in occasione della partita valida per le qualificazioni al campionato del mondo 2006, battendo Buffon dopo un minuto di gioco, prima del pareggio di Daniele De Rossi, arrivato pochi istanti pi\u00f9 tardi, e la rete della vittoria di Luca Toni. La Norvegia, ancora una volta, manc\u00f2 l'appuntamento con il Mondiale, non riuscendo a qualificarsi. Il 22 agosto 2007 sigl\u00f2 una doppietta durante una amichevole giocata a Oslo tra Norvegia e , vinta per 2-1 dagli europei. Durante le qualificazioni al campionato d'Europa 2008, la Norvegia arriv\u00f2 a giocarsi la qualificazione nell'ultima e decisiva partita contro la : furono per\u00f2 gli anatolici ad imporsi per 1-2 ad Oslo e scavalcando cos\u00ec gli scandinavi, che non poterono di conseguenza partecipare all'Europeo.\nNelle qualificazioni per il campionato del mondo 2010, Carew non riusc\u00ec ad andare in rete, complice un infortunio che gli fece saltare qualche gara. Nonostante questo, la Norvegia riusc\u00ec ad ottenere un secondo posto nel suo girone, che non bast\u00f2 per\u00f2 per accedere agli spareggi in quanto peggiore seconda classificata dei nove gruppi di qualificazione. Nel settembre 2010 sono iniziate le qualificazioni per il campionato d'Europa 2012: Carew ha giocato la sua prima gara contro il , quando ha intercettato un rinvio errato del portiere avversario Eduardo e ha cos\u00ec servito Erik Huseklepp che ha realizzato la rete dell'1-0 finale. Il 7 ottobre 2010 ha siglato la rete del momentaneo 0-2 su , con la selezione norvegese che si \u00e8 poi imposta 1-2 a Larnaca. Il 4 giugno ha giocato nella sfida contro il Portogallo, per circa 60 minuti: il giocatore, evidentemente fuori forma a causa dello scarso numero di minuti giocati negli ultimi mesi, \u00e8 stato poi momentaneamente messo da parte dal ct Olsen. Carew non \u00e8 stato cos\u00ec schierato nella partita giocata pochi giorni dopo, ossia un'amichevole contro la . Al 7 febbraio 2013, \u00e8 al 5\u00ba posto della classifica di presenze della Nazionale norvegese e al 4\u00ba di quella delle marcature.\nDopo il ritiro.\nDopo \"Dead of Winter\" del regista Robert Rice, Carew ha recitato nel film norvegese \"H\u00f8vdinger\" di Irasj Asantis. Nel film, uscito nelle sale norvegesi in data 1\u00ba ottobre 2014, l'ex calciatore ha recitato in lingua inglese."}
{"id": "579337", "revid": "29863", "url": "https://it.wikipedia.org/wiki?curid=579337", "title": "Answer that and stay fashionable", "text": ""}
{"id": "579338", "revid": "84184", "url": "https://it.wikipedia.org/wiki?curid=579338", "title": "Giulio Parigi", "text": "Era figlio di Alfonso Parigi il Vecchio. \nBiografia.\nAllievo di Bernardo Buontalenti, fu sovrintendente del granduca per gli apparati delle feste. I suoi traguardi pi\u00f9 importanti furono per\u00f2 come architetto di giardini, in particolare del Giardino di Boboli, che ampli\u00f2 aggiungendo la seconda prospettiva del \"Viottolone\", diventando celebre in tutta Europa. \nLa sua attivit\u00e0 si concentr\u00f2 a Firenze: tra le opere pi\u00f9 significative, oltre ai lavori a Palazzo Pitti (\"Grotticina del Vulcano\", 1617), la risistemazione della villa di Poggio Imperiale (1620-1622), dell'Ospedale dei Mendicanti (1621), della chiesa di San Felice in Piazza (1634-1635) e la progettazione del Palazzo della Crocetta per Maria Maddalena de' Medici. Suo \u00e8 anche lo scalone di Palazzo Gianni-Lucchesini-Vegni (1624). Tra il 1599 e il 1600 affresc\u00f2 il soffitto dello Stanzino delle Matematiche nella Galleria degli Uffizi, dove il granduca Ferdinando I de' Medici (1549-1609) aveva allestito la raccolta di strumenti scientifici iniziata dal padre Cosimo I (1519-1574). \nDiresse anche la costruzione della Loggia del Grano a Firenze (1619).\nSuo figlio Alfonso ne segu\u00ec le orme e collabor\u00f2 spesso con il padre ereditandone gli incarichi dopo la sua morte."}
{"id": "579343", "revid": "767487", "url": "https://it.wikipedia.org/wiki?curid=579343", "title": "Otep", "text": "Gli Otep sono un gruppo alternative metal statunitense, formatosi a Los Angeles nel 2000.\nStoria del gruppo.\nOtep Shamaya, Rob Patterson, Evil J e Moke, nei primi anni 2000 intrapresero insieme alcuni concerti, nei club di Los Angeles. In uno di questi, furono notati dal produttore Terry Date (Capitol Records), con cui incisero il loro primo EP \"Jihad\" (2001).\nLeggende metropolitane che narravano del loro cannibalismo e del loro utilizzo della magia nera li aiutarono ad alimentare il mistero attorno alla loro immagine, attirando l'attenzione anche di rockstar come Marilyn Manson, che subito dimostrarono il loro apprezzamento per lo stile del gruppo.\nAlla fine del 2001 incisero, sempre con la Capitol Records, il loro primo album \"Sevas Tra\" (che letto al contrario si legge come \"Art Saves\"), poi pubblicato nel giugno del 2002. Quello stesso anno, Sharon Osbourne, moglie dell'ex frontman dei Black Sabbath Ozzy Osbourne, li not\u00f2 ad un concerto e li invit\u00f2 a partecipare all'Ozzfest. Da allora, gli Otep sono comparsi sul palco dell'Ozzfest tre volte.\nNel 2004 hanno pubblicato il loro secondo album, \"House of Secrets\", di inclinazione stilistica molto pi\u00f9 introspettiva e goth. Quest'album, dalle sonorit\u00e0 pi\u00f9 aggressive rispetto al precedente, vede la collaborazione di Joey Jordison degli Slipknot alla batteria su diverse tracce dell'album. Il video della canzone \"Warhead\", la quale si oppone al governo Bush e alla guerra in Iraq, raggiunge la top ten su Headbanger's Ball di MTV. \u00c8 invece del 2005 un secondo EP, \"Wurd Becomes Flesh\", il quale fu disponibile solo durante il tour \"Mouth of Madness\".\nNel 2007 esce il loro terzo album: \"The Ascension\", sotto l'etichetta Koch Records. L'album rappresenta una nuova evoluzione all'interno dello stile della band, risultando pi\u00f9 melodico e pi\u00f9 ricco nell'uso dello screaming. L'album contiene una reinterpretazione di \"Breed\" dei Nirvana. A partire dalla canzone \"Perfectly Flawed\", Otep Shamaya ha fondato il social network \"All Shapes And Sizes\", il quale ha come obiettivo di eliminare i problemi di autostima e di abbattere i modelli comuni di bellezza imposti dalla societ\u00e0.\nNel 2009 hanno pubblicato il quarto album della loro carriera, sotto l'etichetta Victory Records, intitolato \"Smash the Control Machine\". L'album vede la riunione con i membri presenti durante la realizzazione di \"Sevas Tra\". \"Smash the Control Machine\" vede inoltre la collaborazione di Emilie Autumn al violino e di Koichi Fukuda degli Static-X al piano nella traccia \"UR A WMN NOW\".\nDopo l'uscita di Evil J. McGuire dalla band, Otep ha iniziato a lavorare su un nuovo album, intitolato \"Atavist\" e pubblicato il 26 aprile 2011. Nel 2012 \u00e8 la volta invece di un album live, intitolato \"Sounds Like Armageddon\".\nIl 22 gennaio 2013 \u00e8 uscito il sesto album in studio \"Hydra\". Nell'occasione la band ha dichiarato che si sarebbe trattato dell'ultimo disco della loro carriera.\nCi\u00f2 \u00e8 stato smentito tre anni dopo con l'uscita di \"Generation Doom\", pubblicato il 15 aprile 2016.\nIl 27 luglio 2018 \u00e8 uscito l'ottavo album in studio \"Kult 45\"."}
{"id": "579344", "revid": "117639924", "url": "https://it.wikipedia.org/wiki?curid=579344", "title": "Parigi (disambigua)", "text": ""}
{"id": "579346", "revid": "1442080", "url": "https://it.wikipedia.org/wiki?curid=579346", "title": "Roberto Anzolin", "text": "Biografia.\nSuo padre Bruno gioc\u00f2 come centrocampista nel Vicenza, in Serie B, nel corso degli anni 1930.\nNegli anni di militanza alla Juventus spos\u00f2 Gabriella, anche lei originaria di Valdagno, da cui ebbe due figli.\nIl 31 ottobre 1997, mentre era in vacanza in montagna, venne colpito da un principio di infarto: conseguenze pi\u00f9 gravi furono evitate grazie al tempestivo intervento del medico personale. Mor\u00ec nel 2017 all'et\u00e0 di 79 anni.\nCaratteristiche tecniche.\nGiocatore.\nEra un efficace portiere che si rendeva autore di interventi puntuali e concreti.\n\u010cestm\u00edr Vycp\u00e1lek, suo allenatore al Palermo, lo ha descritto cos\u00ec: \u00abFra i pali era agile come un gatto, praticamente imbattibile, schizzava da un palo all'altro con guizzi felini. Nelle uscite basse era impeccabile, non altrettanto nelle mischie e in quelle alte\u00bb.\nEra soprannominato \"La zanzara\" per via del suo fisico filiforme.\nCarriera.\nGiocatore.\nClub.\nAttivo nel ruolo di portiere tra la met\u00e0 degli anni 1950 e la fine degli anni 1970, esord\u00ec nella nat\u00eca Valdagno tra le file del (1956-1959), per passare poi al in cui gioc\u00f2 per un biennio; la societ\u00e0 rosanero lo acquist\u00f2 per 40 milioni di lire, facendo un'offerta di 5 milioni superiore a quella del .\nPrima di giocare l'ultima partita del campionato di Serie B 1960-1961 gli venne comunicata la cessione alla , cosa che non doveva sapersi prima della fine della stagione: dai piemontesi, i siciliani ottennero in cambio Tarcisio Burgnich, i prestiti di Carlo Mattrel e Rune B\u00f6rjesson, pi\u00f9 un conguaglio di 100 milioni. A Torino divenne uno dei punti fermi dei bianconeri per tutti gli anni 1960, perdendo la titolarit\u00e0 solo nella nona e ultima stagione in favore del pi\u00f9 giovane Roberto Tancredi, e vincendo la Coppa Italia 1964-1965 e lo scudetto della stagione 1966-1967.\nChiusa la lunga esperienza juventina, gioc\u00f2 per una stagione con l', in Serie B, contribuendo alla promozione in Serie A anche grazie all'imbattibilit\u00e0 durata per 792 minuti. Pass\u00f2 quindi al come secondo portiere, per chiudere la carriera da professionista sulla soglia dei quarant'anni giocando in Serie C con , e .\nDopo aver smesso di giocare, il Valdagno \u2014 il cui presidente era all'epoca suo cognato \u2014 lo volle in sostituzione del portiere malato per la stagione 1984-1985.\nNazionale.\nDopo 4 presenze in Under-21 e altrettante in nazionale B, difese anche la porta della nazionale maggiore nell'amichevole contro il del 29 giugno 1966, subentrando a Enrico Albertosi nel secondo tempo. Pochi giorni dopo, fu tra i convocati per il in Inghilterra.\nAllenatore.\nCome allenatore guid\u00f2 il , da cui fu esonerato con la squadra in testa al campionato 1981-1982, a +6 sulla seconda. In seguito allen\u00f2 per sette stagioni le giovanili del Chiampo, la squadra di un paese vicino Valdagno.\nSuccessivamente ha allenato la formazione Pulcini del ; nella stagione 1996-1997 ha brevemente allenato la prima squadra valdagnese, in Serie C2, non riuscendo a evitare l'ultimo posto finale.\nSempre a Valdagno ha poi aperto una scuola calcio."}
{"id": "579347", "revid": "27723", "url": "https://it.wikipedia.org/wiki?curid=579347", "title": "Sculptor", "text": ""}
{"id": "579353", "revid": "110157", "url": "https://it.wikipedia.org/wiki?curid=579353", "title": "GAK (album)", "text": "GAK \u00e8 un album del musicista Richard D. James pubblicato nel 1994 dalla Warp Records con lo pseudonimo GAK.\nL'album \u00e8 stato pubblicato sia in versione vinile 12 pollici che in versione CD, ed \u00e8 una raccolta di demo precedenti l'arrivo di James alla Warp Records."}
{"id": "579354", "revid": "123309039", "url": "https://it.wikipedia.org/wiki?curid=579354", "title": "Ugo Gregoretti", "text": "Biografia.\nArguto e ironico osservatore di costume in televisione (da \"Controfagotto\", 1961, a \"Il Circolo Pickwick\", 1968, dalle serie parodistiche \"Romanzo popolare italiano\", 1975, e \"Uova fatali\", 1977, all'omaggio a Zavattini scrittore, 1982, dall'inchiesta \"Sottotraccia\", 1991, dedicata all'Italia \u201cminore\u201d e seminascosta), ha dato tra l'altro al cinema \"I nuovi angeli\" (1962), film-inchiesta sui giovani, l'apologo fantascientifico \"Omicron\" (1963), due documentari (\"Apollon, una fabbrica occupata\", 1969; \"Il contratto\", 1971) e l'autobiografico \"Maggio musicale\" (1990).\nDal 1980 al 1989 fu direttore artistico del festival Benevento Citt\u00e0 Spettacolo, che lui ha contribuito ad inventare e che ha diretto per le prime dieci edizioni.\nHa svolto anche attivit\u00e0 di regista teatrale e ha diretto, dal 1985 al 1989, il Teatro Stabile di Torino.\nNel 1998 ha messo in scena \"Purgatorio 98\", una versione rivisitata del \"Purgatorio\" di Dante, che contiene elementi di contaminazione come l'uso del dialetto napoletano.\nNel 2006 ha pubblicato la sua autobiografia: \"Finale aperto\".\nL'ultimo film nel quale ha recitato \u00e8 stato \"Buoni a nulla\" di Gianni Di Gregorio (2014), mentre nel 2017 ha diretto il suo ultimo lungometraggio, \"Io il tubo e le pizze\".\nLa morte.\nMuore nella sua casa di Roma all'et\u00e0 di 88 anni; nel pomeriggio del giorno successivo si sono celebrati i funerale nella Basilica di Santa Maria in Montesanto in Piazza del Popolo; la salma \u00e8 stata tumulata nel Cimitero Flaminio di Prima Porta.\nVita privata.\nSposato dal 1964 con Fausta Capece Minutolo ebbe cinque figli, tra cui l'attrice Orsetta Gregoretti.\nOnorificenze.\nRotary International\nSocio onorario Rotary Club Benevento\n15 settembre 2016"}
{"id": "579356", "revid": "1869172", "url": "https://it.wikipedia.org/wiki?curid=579356", "title": "Concerto in Polonia 1", "text": "Concerto in Polonia 1 \u00e8 una collezione di alcuni dei brani cantati durante la tourn\u00e9e in Polonia del 1987 dal Piccolo Coro \"Mariele Ventre\" dell'Antoniano. \u00c8 uscito su musicassetta e longplay. L'editore \u00e8 Fonit Cetra."}
{"id": "579358", "revid": "4518822", "url": "https://it.wikipedia.org/wiki?curid=579358", "title": "Longplay", "text": ""}
{"id": "579361", "revid": "1869172", "url": "https://it.wikipedia.org/wiki?curid=579361", "title": "Concerto in Polonia 2", "text": "Concerto in Polonia 2 \u00e8 una collezione di alcuni dei brani cantati durante la tourn\u00e9e in Polonia del 1989 dal Piccolo Coro \"Mariele Ventre\" dell'Antoniano. \u00c8 uscito su musicassetta e longplay. L'editore \u00e8 Fonit Cetra."}
{"id": "579362", "revid": "110157", "url": "https://it.wikipedia.org/wiki?curid=579362", "title": "2 Remixes by AFX", "text": "2 Remixes by AFX \u00e8 un EP del musicista Richard D. James pubblicato dall'etichetta MEN Records con lo pseudonimo AFX.\n\u00c8 stato pubblicato sia in versione vinile 12 pollici che in versione CD. La MEN Records \u00e8 una sub-etichetta della Rephlex Records.\nContiene tre tracce di cui due remix, uno del brano \"Flow Coma\" degli 808 State, e uno di \"Box Energy\" di DJ Pierre dei Phuture. La terza traccia, senza titolo ma convenzionalmente chiamata \"Bonus High Frequencies\", \u00e8 la conversione audio di un'immagine criptata in formato SSTV.\nLa confezione della versione CD \u00e8 completamente priva di copertina, immagini, titoli e note scritte, ad eccezione della dicitura \u00ab2 Remixes by AFX\u00bb lungo il bordo interno del CD e una banda nera lungo quello esterno.\nTracce.\nLato A\nLato A"}
{"id": "579364", "revid": "1869172", "url": "https://it.wikipedia.org/wiki?curid=579364", "title": "Concerto in Polonia 3", "text": "Concerto in Polonia 3 \u00e8 una collezione di alcuni dei brani cantati durante la tourn\u00e9e in Polonia del 1991 dal Piccolo Coro \"Mariele Ventre\" dell'Antoniano. \u00c8 uscito su musicassetta. L'editore \u00e8 Fonit Cetra."}
{"id": "579367", "revid": "394", "url": "https://it.wikipedia.org/wiki?curid=579367", "title": "Gfdl", "text": ""}
{"id": "579368", "revid": "729019", "url": "https://it.wikipedia.org/wiki?curid=579368", "title": "Castel Torre", "text": "Sono diversi i castelli italiani dal nome Castel Torre."}
{"id": "579373", "revid": "124044802", "url": "https://it.wikipedia.org/wiki?curid=579373", "title": "Alfonso Parigi il Giovane", "text": "Discendeva da una famiglia di famosi architetti come il padre, Giulio Parigi, e il nonno, Alfonso Parigi il vecchio.\nLa sua attivit\u00e0 si svolse principalmente a Firenze. Inizi\u00f2 a lavorare con il padre fin da giovanissimo e lo affianc\u00f2 costantemente nelle sue realizzazioni. Dopo la scomparsa del padre nel 1635, divenne architetto di corte del Granduca a Palazzo Pitti, dove condusse il completamento del Giardino di Boboli sul nuovo asse del \"Viottolone\", realizzando l\"Isolotto\" e le gradinate dell'anfiteatro.\nLavor\u00f2 anche alla chiesa di San Giovanni degli Scolopi, alla chiesa di Santo Spirito e alle ville medicee come Poggio a Caiano e Careggi. Fu anche un incisore e un creatore di fantasiosi apparati per feste e celebrazioni."}
{"id": "579374", "revid": "1318658", "url": "https://it.wikipedia.org/wiki?curid=579374", "title": "Riviera di Levante", "text": "La Riviera di Levante (\"Riv\u00eba de Levante\" in ligure) \u00e8 un tratto di costa ligure lungo circa 130\u00a0km che, insieme alla Riviera di Ponente, compone la Riviera ligure (talvolta indicata semplicemente come Riviera).\nSi estende dalla foce del fiume Magra in provincia della Spezia fino ai quartieri orientali di Genova, anche se esiste una definizione pi\u00f9 \"geografica\" che pone il confine fra Riviera di Levante e Riviera di Ponente sul punto pi\u00f9 settentrionale del mar Ligure, nei pressi della foce del torrente Cerusa ovvero del torrente Leira a Voltri. Di conseguenza la Riviera di Levante comprenderebbe anche l'intero territorio comunale di Genova con l'eccezione delle frazioni voltresi di Crevari e Vesima.\n\u00c8 contrapposta alla Riviera di Ponente che, sempre convenzionalmente, si estende da Genova (o dalla foce del torrente Cerusa) al confine francese oppure, pi\u00f9 correttamente da un punto di vista geografico, fino a Cap Martin (circa 5\u00a0km a ovest di Mentone).\nGeografia fisica.\nAspetti generali.\nLa Riviera di Levante pu\u00f2 essere divisa in diversi comprensori, da ovest ad est:\nTerritorio.\nIl territorio delle Riviera di Levante \u00e8 quasi totalmente collinare e montagnoso, con molte zone impervie. Le uniche pianure degne di nota sono la Piana dell'Entella, alle spalle delle citt\u00e0 di Chiavari e Lavagna, parte del territorio di Sestri Levante e la zona intorno alla foce del fiume Magra, al confine con la Toscana.\nCosta.\nLa linea costiera \u00e8 perlopi\u00f9 frastagliata e articolata in insenature, baie e ripari. I centri principali e le insenature pi\u00f9 ampie, con spiagge sabbiose, a causa della complessit\u00e0 orografica del territorio, sono situati allo sbocco a mare delle vallate. Tuttavia proprio questa caratteristica morfologica della zona, rende i paesaggi estremamente suggestivi, vari ed unici nel genere, soprattutto per quanto riguarda gli elementi antropici presenti.\nIsole.\nLe uniche isole che appartengono alla Riviera di Levante sono la Palmaria, il Tino e il Tinetto, tutte facenti parte del golfo dei Poeti, nello spezzino.\nFiumi.\nA causa delle caratteristiche morfologiche del territorio, la maggior parte dei corsi d'acqua della Riviera di levante \u00e8 costituita da torrenti di scarsa lunghezza e portata. Gli unici veri fiumi che attraversano questa parte della regione sono il Vara e il Magra nello spezzino e l'Entella nel Tigullio.\nClima.\nIl clima della Riviera di Levante \u00e8, come in tutta la Liguria, di tipo mediterraneo. A causa della conformazione del territorio alcune zone sono maggiormente riparate da eventi atmosferici estremi.\nAmbiente.\nFlora.\nLa flora della Riviera di Levante \u00e8 di tipo mediterraneo. Nel corso dei secoli l'intervento dell'uomo ha fatto s\u00ec che venissero introdotte nuove specie quali il castagno, il pino domestico e l'olivo, quest'ultimo molto coltivato (in particolare nella zona di Lavagna, Sestri Levante e Moneglia) insieme alla vite e ad alberi da frutta. Lungo la fasce litoranee pi\u00f9 miti sono sporadicamente coltivati anche gli agrumi, soprattutto il limone.\nLa vegetazione dei boschi e delle foreste costiere \u00e8 costituita da macchia mediterranea che comprende specie quali la ginestra, l'alaterno, il lentisco, il mirto, il corbezzolo e il leccio, albero che in passato formava estese foreste. Nelle zone pi\u00f9 aride ed esposte al sole si trova l'olivastro, il carrubo e l'euforbia arborea; numerosi sono anche gli arbusti aromatici quali il timo, l'alloro e il rosmarino. Lungo le coste e sulle colline retrostanti vi \u00e8 un gran numero di pinete di pino marittimo e, in alcune zone, di pino d'Aleppo.\nFauna.\nCinghiale, capriolo, lupo in casi rari\nAree naturali.\nNella riviera di levante sono presenti diverse aree protette, in particolare:\nInoltre l'UNESCO ha conferito il titolo di Patrimoni mondiali dell'umanit\u00e0 alle Cinque Terre, Porto Venere e alle isole Palmaria, Tino e Tinetto.\nEconomia.\nAgricoltura.\nLa morfologia del territorio, qui pi\u00f9 che sulla Riviera di Ponente, condiziona notevolmente il modo di coltivare le terre e il loro utilizzo. Lo sfruttamento dei terreni viene reso possibile dalla costruzione dei muretti a secco, tipico elemento dei terrazzamenti liguri. Il caso pi\u00f9 emblematico \u00e8 quello delle Cinque Terre.\nL'agricoltura \u00e8 basata su una produzione ortofrutticola, sull'olivicoltura (specie nelle zone di Lavagna, Sestri Levante e Moneglia) e sulla viticoltura (Moscato bianco, il Ciliegiolo, la Bianchetta Genovese e Vermentino). La maggior parte della produzione vinicola si concentra per\u00f2 nella provincia spezzina: i principali vitigni sono sangiovese, ciliegiolo e canaiolo per le uve nere, bosco, albarola, trebbiano e vermentino per le uve bianche.\nIndustria.\nIl settore industriale \u00e8 caratterizzato principalmente dalla presenza di alcuni cantieri navali e meccanici, in particolare:\nNello spezzino si sta sviluppando una nuova realt\u00e0 produttiva, basata sul settore dell'alta tecnologia.\nNel Golfo della Spezia \u00e8 presente un impianto di rigassificazione del gas naturale liquefatto (GNL), il Rigassificatore di Panigaglia.\nNell'immediato entroterra del Tigullio, in particolare nella val Fontanabuona \u00e8 fiorente l'estrazione e la lavorazione dell'ardesia.\nTurismo.\nIl turismo rappresenta senza dubbio l'attivit\u00e0 economica predominante della Riviera, grazie alla mitezza del clima e alla bellezze naturali dei luoghi. Oltre al turismo prettamente estivo, dedicato alla fruizione di spiagge e coste, bisogna ricordare quello escursionistico e culturale che si distribuisce lungo tutti i mesi dell'anno, specie in luoghi quali le Cinque Terre, Porto Venere e Portofino.\nFramura, Moneglia, Montemarcello, Vernazza e Tellaro sono i borghi costieri della riviera di levante facenti parte dell'elenco dei borghi pi\u00f9 belli d'Italia. Particolare importanza ricopre anche il turismo di famiglie con bambini. Le acque trasparenti della Liguria, cos\u00ec ricche di vita, sono l'ideale per vivere avventure muniti di maschera e boccaglio: i bambini possono divertirsi a nuotare osservando pesciolini, granchietti, stelle marine, ricci e polpi.\nLa vicinanza con una citt\u00e0 importante come Milano, al centro di un'area fortemente urbanizzata, determina una problematica sul turismo \"di una sola giornata\".\nTrasporti e vie di comunicazione.\nStrade ed autostrade.\nSul territorio della Riviera di levante sono presenti due autostrade.\nLa strada statale 1 Via Aurelia percorre tutta la Riviera. Nella tratta fra Genova e Sestri Levante scorre a livello del mare o, per brevi tratti, a mezza costa. Da Riva Trigoso fino a La Spezia la strada si discosta dalla costa e si inerpica fra le colline seguendo i naturali saliscendi del territorio. Da La Spezia verso il confine toscano riprende un andamento pianeggiante.\nNumerose le strade provinciali che collegano l'entroterra con le localit\u00e0 costiere, spesso tortuose o chiuse per frequenti movimenti franosi.\nFerrovie.\nLa Riviera di Levante \u00e8 attraversata dalla linea ferroviaria Genova - La Spezia, facente parte della ferrovia Genova-Pisa che dal capoluogo ligure percorre la riviera fino ad arrivare in Toscana e proseguire lungo il litorale tirrenico.\nPorti.\nNumerosi sono i porti turistici e le zone di alaggio presenti sulle coste. Il principale, sia a livello mercantile che in ambito turistico, \u00e8 senza dubbio quello della Spezia. Altri porti turistici sono Porto Lotti e Porto Mirabello alla Spezia, Bocca di Magra, Lerici, Porto Venere e Le Grazie e Portofino.\nAeroporti.\nIn provincia della Spezia, vicino al confine toscano, \u00e8 presente l'Aeroporto di Sarzana-Luni.\nComuni.\nSulla Riviera di Levante le localit\u00e0 costiere che si incontrano da ovest verso est sono:"}
{"id": "579375", "revid": "1573940", "url": "https://it.wikipedia.org/wiki?curid=579375", "title": "Saxicola rubetra", "text": "Lo stiaccino (Saxicola rubetra ()) \u00e8 un uccello passeriforme della famiglia dei Muscicapidi.\nDescrizione.\nLa taglia di questo insettivoro \u00e8 abbastanza piccola, 12\u00a0cm di lunghezza, e 18 grammi di peso medio. Il dimorfismo sessuale \u00e8 caratterizzato dall'assenza di nero sul capo della femmina, ed il petto meno rossiccio, per il resto i colori e la taglia sono abbastanza similari, dorso, ali e coda di colore bruno e nero, ventre, sopraccigli e qualche remigante bianchi.\nBiologia.\nAlimentazione.\nLo stiaccino caccia catturando le prede spesso in volo, se la vegetazione \u00e8 rada, caccia anche sui prati ed i campi, come fanno uccelli insettivori di taglia pi\u00f9 grande.\nRiproduzione.\nNidifica nei mesi che vanno da maggio a luglio, vi depone anche fino a sei uova di colore azzurro.\nDistribuzione e habitat.\nLo si incontra in tutta Europa, e buona parte di Asia ed Africa; in Italia \u00e8 visibile nelle zone montagnose, come le Alpi e l'Appennino, dovunque ci siano habitat con vegetazione sparsa, praterie naturali, brughiere."}
{"id": "579378", "revid": "599013", "url": "https://it.wikipedia.org/wiki?curid=579378", "title": "Michele Canini", "text": "Carriera.\nClub.\nGli inizi all'Atalanta e il prestito alla Sambenedettese.\nCresciuto nel settore giovanile dell'Atalanta, nell'estate del 2004 fu ceduto in prestito alla in Serie C1, sotto la guida di Davide Ballardini. Nell'unica stagione (2004-2005) totalizza 31 presenze in campionato e 2 nei play-off (persi contro il Napoli).\nCagliari.\nNel luglio del 2005 si trasferisce al Cagliari in compropriet\u00e0. Esordisce in Serie A il 28 agosto seguente in -Cagliari (2-1). L'estate successiva la societ\u00e0 isolana rileva dall'Atalanta l'intero cartellino del giocatore per una cifra vicina ai 2,5 milioni di euro. Il 29 maggio 2006 subisce un grave infortunio al ginocchio sinistro con la Nazionale Under 21 durante la sfida contro l'Olanda in occasione del campionato europeo Under-21. L'infortunio lo tiene fuori dal campo per gran parte della stagione 2006-2007; rientra dopo circa 8 mesi, subentrando nel finale di Cagliari-Siena dell'11 febbraio 2007.\nIl 28 novembre 2010 segna il suo primo gol in Serie A, durante l'incontro casalingo contro il Lecce terminato 3-2, insaccando con un colpo di testa al 28\u00ba minuto del primo tempo la rete del momentaneo 3-0 per i \"rossobl\u00f9\". Si ripete il 13 febbraio 2011 nella larga vittoria casalinga contro il ChievoVerona per 4-1, segnando il momentaneo 2-0 in favore dei sardi.\nLascia il Cagliari dopo 7 stagioni, dove ha totalizzato 176 presenze e 2 gol in Serie A.\nIl passaggio al Genoa ed il ritorno all'Atalanta.\nIl 12 luglio 2012 si trasferisce al Genoa. Esordisce in campionato il 26 agosto in Genoa-Cagliari (2-0).\nIl 9 gennaio 2013 nella sessione invernale di calciomercato passa dal club ligure all'Atalanta in compropriet\u00e0, nello scambio che porta a titolo definitivo Thomas Manfredini al .\nEsordisce in campionato con l'Atalanta il 13 gennaio 2013 nella trasferta contro la Lazio persa per 2-0.\nIl 21 gennaio segna un autogol durante la partita contro il Cagliari, sua ex squadra; lo svantaggio poi viene recuperato dal gol di Stendardo e la partita termina 1-1.\nNel giugno 2013 Atalanta e Genoa rinnovano la compropriet\u00e0.\nPrestiti a ChievoVerona, FC Tokyo ed Ascoli.\nIl 27 gennaio 2014 si trasferisce in prestito al Chievo Verona; fa il suo esordio con la squadra veneta il successivo 2 febbraio, nella sconfitta casalinga per 2-0 contro la Lazio. A fine stagione saranno solo 6 le presenze con la compagine clivense.\nIl 21 giugno viene risolta la compartecipazione con il a favore dell'. L'11 luglio successivo, passa in prestito con diritto di riscatto al FC Tokyo, squadra militante nella J League giapponese dove ritrova Massimo Ficcadenti, suo allenatore ai tempi del Cagliari. Fa il suo esordio in terra asiatica il 7 settembre 2014 giocando per intero la partita di Coppa dell'Imperatore persa per 2-1 in casa contro lo Shimizu S-Pulse.\nIl 17 settembre 2015 passa in prestito gratuito all', militante in Serie B; con i marchigiani gioca 25 partite di campionato.\nIn Lega Pro con Parma e Cremonese.\nIl 12 agosto 2016 viene ceduto in prestito biennale al Parma, neopromosso in Lega Pro. Dopo aver collezionato 21 presenze con la squadra emiliana, il 31 gennaio 2017 si trasferisce, sempre a titolo temporaneo, alla Cremonese, con cui segna un gol in 13 partite nel campionato di Lega Pro, che vince.\nFeralpisal\u00f2.\nRimasto svincolato, il 20 luglio 2018 viene tesserato dalla Feralpisal\u00f2, con cui firma un annuale.\nPergolettese.\nLa stagione seguente si accasa alla Pergolettese, militante in Serie C. Realizza il suo primo gol con la maglia gialloblu il 16 novembre, nella sfida contro l'Albinoleffe (2-1), decidendola al 90'. Il 12 dicembre, tramite un comunicato della Societ\u00e0, decide di rescindere il contratto per \"motivi personali\". In seguito a questo si ritira dal calcio giocato.\nNazionale.\nCon l'Under-20 Canini ha giocato da titolare i Mondiali Under 20 nel 2005.\nHa fatto parte della Nazionale Under 21, con la quale ha partecipato a due campionati europei, giocando da titolare nel 2006, e da riserva nel 2007 a causa delle poche presenze messe insieme in campionato, dopo un lungo recupero da un infortunio al ginocchio.\nStatistiche.\nPresenze e reti nei club.\n\"Statistiche aggiornate al 24 novembre 2019.\"\nPalmar\u00e8s.\nClub.\nCompetizioni nazionali.\nParma Calcio 1913: promozione dalla Lega Pro alla Serie B"}
{"id": "579381", "revid": "2163579", "url": "https://it.wikipedia.org/wiki?curid=579381", "title": "Aldo Resega", "text": "Fu commissario federale di Milano durante la Repubblica Sociale Italiana.\nBiografia.\nPartecip\u00f2 alla prima guerra mondiale raggiungendo il grado di tenente di fanteria e durante la battaglia di Caporetto fu decorato con la medaglia d'argento al valor militare. Quando furono costituiti i reparti degli Arditi si arruol\u00f2 volontario e comand\u00f2 una piccola compagnia e nell'ultima offensiva del 1918 contro l'esercito austro-ungarico, alla guida dei Caimani del Piave fu il primo ufficiale a raggiungere la riva opposta del Piave. Al termine della guerra Resega era stato decorato con due medaglie d'argento al valor militare, due medaglie di bronzo e una croce di guerra.\nNel fascismo.\nEntr\u00f2 nel PNF come squadrista volontario e prese parte alla marcia su Roma.\nNel 1936 da volontario prese parte alla guerra d'Etiopia come comandante di una compagnia di arditi della 6\u00aa Divisione CC.NN. \"Tevere\". Durante la seconda guerra mondiale partecip\u00f2 alle operazioni sul fronte greco-albanese, in Croazia e in Dalmazia, nonch\u00e9 sul fronte occidentale, raggiungendo il grado di tenente colonnello.\nInvalido di guerra e cinque volte decorato al valore militare il 5 giugno 1943 fu nominato ispettore federale del PNF a Milano.\nNella RSI.\nDopo la caduta di Benito Mussolini e l'8 settembre, il 13 settembre 1943, ricostitu\u00ec la sezione milanese del PNF, ricoprendo quindi la carica di commissario federale milanese del Partito Fascista Repubblicano nella Repubblica Sociale Italiana (RSI). Il figlio Gianfranco, gi\u00e0 volontario e decorato al valore in Albania, entr\u00f2 invece come ufficiale nella Guardia Nazionale Repubblicana.\nSecondo Giorgio Pisan\u00f2, Aldo Resega nei tre mesi in cui fu capo del fascismo milanese si impegn\u00f2 per mantenere uno stato di relativa normalit\u00e0 nella popolazione cittadina, bloccando gli eccessi degli squadristi. Quando il 7 novembre i partigiani misero in atto una serie di attentati contro militari fascisti e tedeschi, Resega intervenne da una parte presso il comando tedesco per impedire la rappresaglia che stava per esser compiuta (dieci civili fucilati per ogni tedesco morto) e dall'altra tenendo a freno i propri uomini, intenzionati ad arrestare centinaia di persone.\nSecondo Carlo Silvestri, giornalista vicino a Mussolini:\nL'attentato e la morte.\nSecondo alcuni autori, l'atteggiamento moderato di Resega lo rese agli occhi dei partigiani gappisti un obiettivo privilegiato al fine di innescare nel capoluogo la guerra civile. L'azione non sembrava presentare eccessiva difficolt\u00e0. Resega abitava con la sua famiglia in via Bronzetti, nei pressi di Porta Vittoria. Trascorreva la mattinata nell'industria di cui era direttore e si recava nel pomeriggio in federazione. Quattro volte al giorno, con puntuale regolarit\u00e0, usciva o rientrava nella sua abitazione. Non era scortato; non portava armi. Vestiva sempre in borghese ed effettuava i suoi spostamenti in citt\u00e0 usando sempre il tram.\nAldo Resega divenne quindi l'obiettivo dei Gruppi di Azione Patriottica che, guidati da Egisto Rubini, organizzarono l'attentato contro il federale. Tre gappisti, istruiti la sera prima sull'azione prevista ma senza essere informati sull'identit\u00e0 del dirigente fascista da colpire, uccisero in via Bronzetti il 18 dicembre 1943 Aldo Resega e riuscirono a fuggire in bicicletta.\nIl 20 dicembre, presso piazza del Duomo, anche il corteo funebre fu attaccato dai partigiani che spararono sulla folla intervenuta. Aldo Resega lasci\u00f2 scritto il proprio testamento spirituale:\nNonostante il desiderio di Resega di non procedere a rappresaglie il 19 dicembre, prima del corteo funebre, furono fucilati otto antifascisti presso l'Arena Garibaldi del tutto estranei all'omicidio.\nSu ordine del ministro dell'interno della RSI Guido Buffarini Guidi e del capo della Provincia Oscar Uccelli il generale Solinas costitu\u00ec un Tribunale militare straordinario che condann\u00f2 a morte con un giudizio sommario otto partigiani arrestati nel novembre del 1943 detenuti a San Vittore: Carmine Campolongo, Fedele Cerini, Giovanni Cervi, Luciano Gaban, Alberto Maddalena, Carlo Mendel, Giuseppe Ottolenghi (detenuto sotto il falso nome di Antonio Maugeri), Amedeo Rossin.\nIl Corriere della Sera del 20 dicembre dette notizia dell'omaggio alla salma di Resega e accanto degli \"Otto criminali giustiziati\" sostenendo che la condanna a morte non era una rappresaglia dell'attentato ma un semplice processo.\nCon il nome di Aldo Resega fu poi chiamata la VIII Brigata Nera, che durante la guerra pubblic\u00f2 anche un settimanale, e un battaglione della Legione Autonoma Mobile Ettore Muti."}
{"id": "579388", "revid": "1632387", "url": "https://it.wikipedia.org/wiki?curid=579388", "title": "N\u00f6 Sleep at All", "text": "N\u00f6 Sleep at All \u00e8 il secondo album live ufficiale dei Mot\u00f6rhead e si pu\u00f2 considerare il fratello del maggiormente celebre \"No Sleep 'til Hammersmith\". Venne registrato nel Giants of Rock Festival di H\u00e4meenlinna, Finlandia, il 2 luglio 1988."}
{"id": "579391", "revid": "486946", "url": "https://it.wikipedia.org/wiki?curid=579391", "title": "Richard D. James", "text": ""}
{"id": "579394", "revid": "83531", "url": "https://it.wikipedia.org/wiki?curid=579394", "title": "Ludovico Zorzi", "text": "La vita.\nLudovico Zorzi \u00e8 stato il promotore degli studi su gli eventi spettacolari non pi\u00f9 soltanto legati alla letteratura teatrale ma all'indagine sulle testimonianze coeve e descrizioni di spettacoli.\nHa insegnato all'Universit\u00e0 degli Studi di Firenze dove \u00e8 stata istituita un'apposita cattedra, la prima in Italia, di Storia dello Spettacolo. Sono basilari i suoi studi sul teatro rinascimentale fiorentino, dalla ricostruzione di certe macchine per le scenografia delle sacre rappresentazioni di Brunelleschi alla nascita della scenografia di corte dei palazzi medicei di Vasari e Buontalenti.\nNegli anni cinquanta Zorzi lavor\u00f2, insieme a Geno Pampaloni, Paolo Volponi e altri intellettuali del secondo dopoguerra, presso l'Olivetti a Ivrea dove curava il settore culturale e la biblioteca aziendale dal 1963. L'Olivetti, data la politica illuminata di Adriano Olivetti, era in quel momento storico uno dei centri culturali pi\u00f9 ferventi di iniziative per i giovani studiosi del secondo dopoguerra. In questo periodo, e in questo ambiente Zorzi mostr\u00f2 le sue simpatie politiche verso la sinistra (nonostante fosse membro di un'importante famiglia dell'aristocrazia veneziana).\nNel 1969 affianc\u00f2, insieme a Tullio Kezich, Giorgio Strehler per la messinscena di uno sceneggiato televisivo tratto dai \"M\u00e8moires\" di Carlo Goldoni, ma il progetto finanziato dalla RAI, rimase soltanto sulla carta anche se, di recente, la sceneggiatura di questo lavoro \u00e8 stata pubblicata dal Piccolo Teatro di Milano.\nHa curato mostre importanti come quella sul \"Luogo teatrale a Firenze\" del 1975, quella sui Medici del 1981 (dove cur\u00f2 la sezione teatrale intitolata \"La scena del Principe\") ambedue svoltesi a Firenze e quella sui teatri di Venezia del Cinquecento-Seicento per la Biennale di Venezia del 1971. Una parte preponderante dei suoi studi \u00e8 dedicata all'iconografia dei luoghi scenici tratti prevalentemente dai quadri dei pittori del Rinascimento come quelli di Vittore Carpaccio per la rappresentazione del mistero di Sant'Orsola e i tre grandi ferraresi, Cosm\u00e8 Tura, Francesco del Cossa e Ercole de' Roberti per il Salone dei Mesi di Palazzo Schifanoia a Ferrara.\nLa sua traduzione dell'opera di Ruzante del 1967 dalla lingua \"pavana\", che era parlata dai villani di Ruzante dei dintorni di Padova, alla lingua italiana per l'editore Einaudi \u00e8 ancora oggi il principale testo di riferimento degli studi su questo grande autore-attore e regista padovano del XVI secolo.\nNel 1977 Zorzi pubblica il suo saggio pi\u00f9 importante, punto d'arrivo degli studi sull'arte dello spettacolo, \"Il teatro e la citt\u00e0\" (Premio internazionale Viareggio 1978 per la saggistica) dove convergono le ricerche pi\u00f9 importanti sulla nascita del teatro umanistico del Quattrocento a Ferrara, gli eventi spettacolari a Firenze nel periodo del Rinascimento e il manierismo e sulla nascita e la diffusione dei teatri pubblici a Venezia tra il XVI e il XVIII secolo.\nHa collaborato con registi teatrali come Gianfranco De Bosio e Giorgio Strehler per la rappresentazione di opere in lingua veneta. In particolare con De Bosio, suo amico fin dai tempi dell'Universit\u00e0, ebbe un sodalizio artistico che proveniva dalla loro messinscena della \"Moscheta\" di Ruzante nel 1950 al teatro dell'Universit\u00e0 di Padova e si concluse nel 1983 con la morte di Zorzi. Nel 1983 gli venne assegnato il Premio Pirandello alla memoria.\nQuando \u00e8 morto, nel 1983, stava finendo di raccogliere tutti i canovacci della Commedia dell'Arte per una grande opera sulla drammaturgia del Seicento.\nNel 1988 \u00e8 stato creato, presso l'ufficio cultura della Provincia di Firenze, l'Istituto Ludovico Zorzi per le Arti dello Spettacolo (all'atto della fondazione lo presiedette lo storico Franco Cardini; ne fecero parte, tra gli altri, i professori Sara Mamone, Lia Lapini e Siro Ferrone, il critico teaatrale Sandro Damiani, l'attrice Marcellina Ruocco) che organizza seminari di studio, convegni e mostre sull'arte teatrale ispirati dalla figura e gli studi di questo storico dello spettacolo."}
{"id": "579395", "revid": "36426", "url": "https://it.wikipedia.org/wiki?curid=579395", "title": "San Giovanni val d'Arno", "text": ""}
{"id": "579396", "revid": "585241", "url": "https://it.wikipedia.org/wiki?curid=579396", "title": "Dizi", "text": "Il dizi (in cinese \u7b1b\u5b50, in pinyin d\u00edzi) \u00e8 un flauto traverso cinese. A volte \u00e8 chiamato \"di\" (\u7b1b) o \"hengdi\" (\u6a6b\u7b1b), ha varianti note come \"qudi\" (\u66f2\u7b1b) e \"bangdi\" (\u6886\u7b1b).\nUna membrana detta dimo, che ne determina il tipico timbro ronzante, \u00e8 applicata su un foro ricavato tra quello di insufflazione e il primo foro digitale.\nIl dizi \u00e8 un importante strumento musicale della tradizione cinese, utilizzato nella musica popolare nell'opera e nella musica orchestrale, cos\u00ec come nella musica cinese esportata in Occidente. Il dizi ha una lunga storia e una consistente popolarit\u00e0 anche tra i cinesi non musicisti, probabilmente perch\u00e9 \u00e8 facile da fabbricare e trasportare ed ha un suono molto gradevole.\nIl dizi \u00e8 normalmente fabbricato a partire dal bamb\u00f9, motivo per cui \u00e8 spesso indicato come \"il flauto cinese di bamb\u00f9\", anche se il bamb\u00f9 \u00e8 un materiale che ricorre nella fabbricazione di molti strumenti cinesi (quanto lo \u00e8 il legno negli strumenti occidentali) e quindi questa denominazione \u00e8 altamente generica. Inoltre esistono dizi fabbricati con altri tipi di legno e con altri materiali, come i dizi di giada (yudi, \u7389\u7b1b) molto ricercati dai collezionisti e dai musicisti per la loro bellezza, anche se le qualit\u00e0 acustiche della giada (come quelle del metallo) modificano il suono tipico del dizi.\nIl dizi non \u00e8 l'unico flauto cinese di bamb\u00f9, anche se \u00e8 probabilmente il pi\u00f9 caratteristico. Altri strumenti a fiato cinesi di bamb\u00f9 sono lo xiao, il guan, il koudi, e il bawu."}
{"id": "579397", "revid": "889336", "url": "https://it.wikipedia.org/wiki?curid=579397", "title": "Coppa dei Campioni 1964-1965", "text": "La Coppa dei Campioni 1964-1965, \u00e8 stata la decima edizione del torneo, che vide la partecipazione di 31 squadre. Il torneo venne vinto per il secondo anno consecutivo dall'Inter, che sconfisse in finale il .\nL\u2019Islanda mand\u00f2 i suoi campioni per la prima volta, mentre solo per quest\u2019anno non ci furono ciprioti per i disordini politici nel paese.\nRisultati.\nPrimo turno.\n Internazionale "}
{"id": "579398", "revid": "1610933", "url": "https://it.wikipedia.org/wiki?curid=579398", "title": "Stiaccino", "text": ""}
{"id": "579400", "revid": "33689", "url": "https://it.wikipedia.org/wiki?curid=579400", "title": "Hogs of War", "text": "Hogs of War (traducibile come \"maiali da guerra\") \u00e8 un videogioco strategico a turni pubblicato dalla Infogrames nel 2000 per PlayStation e Windows, che permette di cimentarsi in una guerra tra diverse fazioni di suini.\nIl titolo \u00e8 una parodia della frase inglese \"dogs of war\" (cani della guerra), risalente al \"Giulio Cesare\" di Shakespeare.\nTrama.\nLe fazioni mirano alla conquista della \"Maialustralasia\". Il controllo di questa isola-nazione (dalle fattezze di un maiale) \u00e8 fondamentale per il controllo del pianeta, poich\u00e9 \u00e8 ricca di \"sbobba\", elemento cruciale per la vita dei maiali.\nModalit\u00e0 di gioco.\nIl giocatore deve guidare il suo manipolo di maiali-soldato in scontri sempre pi\u00f9 duri contro i livelli gestiti dal computer (modalit\u00e0 singolo giocatore) o contro altri giocatori umani o IA nella modalit\u00e0 \"DeathMatch\".\nVi sono sette squadre di maiali di cui il giocatore pu\u00f2 decidere di assumere il controllo, ognuna caratterizzata da un diverso colore, nome e nazionalit\u00e0. Ogni squadra \u00e8 costituita da 8 maiali, di cui solo 5 potranno entrare in gioco a partire dalla seconda missione. Ogni maiale di ogni squadra possiede un nome e una parlata tipica della propria terra d'origine, la quale ricalca lo stereotipo della nazione che rappresenta.\nIl Team Lard \u00e8 una squadra sbloccabile mediante un trucco o dopo l'ultimo livello. Essa non fa le veci di una specifica nazione in quanto \u00e8 una fusione di tutte le altre sopracitate.\nOgni maiale svolge una differente funzione all'interno della squadra (funzione che pu\u00f2 essere cambiata): c'\u00e8 il paracadutista, che pu\u00f2 raggiungere qualsiasi punto della mappa, il granatiere, che pu\u00f2 lanciare granate multiple molto potenti, l'infermiere, lo scout e cos\u00ec via.\nRanghi.\nNella modalit\u00e0 di gioco Avventura sono presenti i ranghi \"Recluta\", \"Artigliere\", \"Apprendista\", \"Scout\", \"Infermiere\", \"Bombardiere\", \"Ingegnere\", \"Esploratore\", \"Medico\", \"Specialista\", \"Sabotatore\", \"Spia\", \"Chirurgo\", \"Caporale\", \"Eroe\" e \"Leggenda\", ognuno dei quali \u00e8 dotato di una specifica quantit\u00e0 di punti vita e una dotazione iniziale di armi, che possono avere munizioni limitate o illimitate, e altre abilit\u00e0 speciali che vengono utilizzate alla stregua delle armi.\nOltre alle armi, ogni maiale possiede l'opzione \"Saltare turno\".\nIl rango pi\u00f9 basso \u00e8, ovviamente, la \"Recluta\", ma in base ai \"punti promozione\" che saranno ottenuti nel corso del gioco sar\u00e0 possibile promuovere i soldati, i quali modificheranno la loro divisa e acquisteranno diversi potenziamenti. Solo nell'ultimo livello del gioco, denominato \"La Battaglia Finale\", saranno presenti le \"Leggende\", ossia cinque maiali speciali con armi molto potenti.\nCopertina.\nNella copertina del videogioco compare un elmetto parodia della locandina di \"Full Metal Jacket\", film del 1987 diretto da Stanley Kubrick. Sull'elmetto nell'edizione italiana \u00e8 scritta la frase \"nati per soffritto\", mentre in quella originale \"born to grill\" (letteralmente \"nato per grigliare\"), citazione della frase \"born to kill\" (\"nato per uccidere\") scritta sull'elmetto del marine Joker nel film.\nColonna sonora.\nIl tema musicale adottato per il menu principale \u00e8 tratto da una marcia militare americana intitolata \"The Liberty Bell\" e composta da John Philip Sousa (1893)."}
{"id": "579402", "revid": "104485", "url": "https://it.wikipedia.org/wiki?curid=579402", "title": "Oenanthe oenanthe", "text": "Il culbianco (Oenanthe oenanthe ()) \u00e8 un uccello passeriforme della famiglia dei Muscicapidi.\nDescrizione.\nLa lunghezza di questo uccello insettivoro \u00e8 di circa 14\u00a0cm, per 26 grammi di peso. \nIl dimorfismo sessuale \u00e8 marcato nella stagione riproduttiva: il maschio si presenta con dorso e vertice di colore grigio, remiganti e coda neri, sottopancia bianco, mentre la femmina \u00e8 di colore marroncino con sopracciglio giallastro.\nDistribuzione e habitat.\nLo si incontra in tutta Europa, e buona parte di Asia, Africa ed America del Nord; in Italia \u00e8 visibile nelle zone montagnose, in alcuni rari casi anche sul livello del mare, riserva saline di Priolo (Sicilia) e anche nella piana di Gela in Sicilia).\nBiologia.\nAlimentazione.\nSi nutre di vermi, insetti, frutti e bacche.\nRiproduzione.\nSi riproduce tra aprile e luglio, depone in media 5 uova, che si schiudono dopo 13 giorni; il maschio aiuta nello svezzamento della prole, che avviene dopo un mese.\nSistematica.\nIl Congresso Ornitologico Internazionale riconosce come valide le seguenti sottospecie:"}
{"id": "579403", "revid": "112773763", "url": "https://it.wikipedia.org/wiki?curid=579403", "title": "Abstracta cinema", "text": "Abstracta Cinema \u00e8 stata una mostra internazionale dedicata al cinema astratto.\nLa prima edizione della mostra, diretta da Massimo Pistone, si \u00e8 tenuta a Roma nel settembre 2006, con la proiezione di oltre 200 film da tutto il mondo. L'ultima edizione si \u00e8 svolta nel 2013.\nSi trattava della riedizione di un'iniziativa risalente al 1951 svoltasi a Liegi e organizzata da Jean Raine, alla quale parteciparono i grandi autori dadaisti e surrealisti.\nAbstracta 2013.\nQuest'edizione, l'ultima, si \u00e8 svolta dal 10 all'11 ottobre alla Casa del Cinema a Roma\nPalmar\u00e8s abstracta 2013\nLa vincitrice \u00e8 stata Katie Goodwin con \"Bang, bang\".\nMenzione speciale a Stuart Pound per \"Black and white\".\nAbstracta 2012.\nQuest'edizione si \u00e8 svolta dal 24 al 26 settembre a Campo Boario a Roma.\nIl vincitore \u00e8 stato Stuart Pound con \"A woman from the past, much loved\"\nMenzione speciale a Gregg Biermann per \"Crop Duster Octet\"\nDirettore artistico: Valentina Domenici\nAbstracta 2011.\nA Roma, Casa del Cinema a Villa Borghese il 14, 15 e 16 settembre - Direttore artistico Valentina Domenici\nPalmar\u00e8s abstracta 2011\nVincitore\nViviane Vagh, \"Coming out\"\nMenzioni speciali della Giuria\n- Marcin Wojciechowski, \"Interferences\" \n- Max Hattler, \"Aanaatt\"\n- Neil Ira Needleman, \"Slow fall\"\nAbstracta 2010.\nA Roma, Isola Tiberina, 25, 26, 27 e 28 agosto 2010 e Universit\u00e0 di Vienna il 25 maggio 2010.\nPalmar\u00e8s abstracta 2010:\nVincitore\n- \"Abstract?\" di Alexey Dmitriev - Russia\nMenzioni speciali della Giuria \n- \"Rauschen &amp; Brausen\" di Daniel Burkhardt - Germania\n- \"La conspiration du cerveau\" di Didier Feldmann - Francia\n- \"In focus memories\" di Danilo Torre - Italia\nAbstracta 2009.\nA Roma, Isola Tiberina, 25, 26, 27 agosto 2009\nPalmar\u00e8s abstracta 2009\nVincitori, ex aequo:\nLe menzioni speciali della giuria internazionale sono andate a:\nAbstracta 2008.\nA Roma del 23 al 27 settembre 2008.\nVincitore: \"Scattered...Wide\" di Henry Gwiazda (USA)\nLe menzioni speciali della giuria internazionale sono andate a:\nPer la terza edizione di Abstracta, mostra internazionale del cinema astratto in programma a Roma dal 23 al 27 settembre, sono arrivate 350 opere da tutto il mondo. L'evento \u00e8 promosso dalla Link Campus University of Malta e organizzato con l'Associazione Zac.\nLa manifestazione ha ottenuto l'Alto Patronato della Presidenza della Repubblica e il patrocinio del Ministero degli Affari Esteri italiano.\nI 101 autori, per la maggior parte stranieri, presentano ad Abstracta opere filmiche che fanno parte del genere astratto, incontaminate dal contatto con la realt\u00e0, espressioni prive di significato che inducono nello spettatore una personale interpretazione. Da questo gioco dell'irrappresentabile \u00e8 nata nel 2006 Abstracta su iniziativa di Massimo Pistone, responsabile del Centro studi audiovisivo e reti della Link Campus.\nLa giuria:\nLa giuria della terza edizione ha carattere internazionale e vede alla presidenza Americo Sbardella, di Filmstudio di Roma, Vanna Fadini, presidente della societ\u00e0 di gestione di Link Campus University, Gerardo Lo Russo, direttore dell'Accademia di Belle Arti di Roma (a via di Ripetta), Pip Chodorov, che a Parigi dirige ed anima \u201cre-voir\u201d, Simonetta Lux, docente ordinario di storia dell'arte contemporanea alla Sapienza di Roma e Javier Aguirre, a cui si deve l'ideazione del genere denominato Anticine. \nAbstracta sar\u00e0 a New York al Living Theatre il 12 e 13 ottobre e al Cairo il 26 e 27 ottobre 2008.\nIl cinema astratto:\nA partire dagli anni venti, autori provenienti dalle arti visive iniziarono a manipolare il linguaggio cinematografico per strapparlo alla pura narrazione: il cinema astratto non racconta e non mostra altro che se stesso ed \u00e8 per questo che in quegli anni viene definito dal critico e teorico Rudolf Kuntz \u201cassoluto\u201d, sciolto da qualsiasi cosa. Nel 2006 grazie a Massimo Pistone, ideatore della manifestazione e direttore del Centro studi audiovisivo e reti della Link Campus University of Malta, \u00e8 stata ripresa, dopo 55 anni, una tradizione interrotta nel 1951.\nLink Campus University of Malta, promotore di Abstracta:\nLink Campus University, sede italiana dell'universit\u00e0 di Malta, da sempre attenta alla sperimentazione e alla ricerca di nuovi linguaggi (l'ateneo ha corsi di laurea e master in comunicazione), con Abstracta vuole esaminare ambiti poco percorsi del mondo del cinema. I cortometraggi della scorsa edizione si possono vedere su Second Life, sede virtuale che oltre a favorire un'interazione tra studenti e docenti \u00e8 anche uno spazio dove trovare materiale didattico.\nAbstracta ha dedicato nel 2008 una serata speciale ai cortometraggi astratti degli allievi del Corso di Regia dell'Accademia di Belle Arti di Roma, nel cui ambito sono stati anche presentati, come evento speciale, due cortometraggi (Mario Bross Changing Karma e Acqua Santa) della regista, sceneggiatrice e giornalista Fernanda Moneta, docente del corso.\nPalmar\u00e8s 2007.\nProiezione in anteprima assoluta del film di Elio Piccon \"Tre tempi di Cinema astratto\" 1951 Musica composta e diretta da Roman Vlad.\nVincitore: \"MERCURIUS\" di Bret Battey, Gran Bretagna\nLe menzioni speciali della giuria internazionale composta sono andate a:\nPalmar\u00e8s 2006.\nVincitore: \"Basmati\" di Saul Saguatti (Italia)\nLe menzioni speciali della giuria internazionale composta sono andate a:"}
{"id": "579404", "revid": "89688", "url": "https://it.wikipedia.org/wiki?curid=579404", "title": "Antonio Tempesta", "text": "Biografia.\nSi form\u00f2 nella cultura del tardo manierismo, con un gusto naturalistico ma anche calligrafico, acquisito dalla frequentazione di Giovanni Stradano, con il quale collabor\u00f2 alla decorazione di Palazzo Vecchio.\nTrasferitosi a Roma nel 1573, lavor\u00f2 per Papa Gregorio XIII affrescando alcune mappe della \"Sala delle carte geografiche\" in Vaticano, tra le quali la famosa \"Mappa di Roma\" (1593). Nella capitale pontificia lavor\u00f2 per molte nobili famiglie e per importanti cardinali come Alessandro Farnese e Scipione Borghese. Sono presenti sue opere a San Giovanni dei Fiorentini, alla villa di Caprarola, a Tivoli.\nTorn\u00f2 a Firenze per un breve soggiorno, dove collabor\u00f2 con Alessandro Allori, Ludovico Buti, Giovan Maria Butteri e Ludovico Cigoli alla decorazione dei soffitti della Galleria degli Uffizi nel lato est, eseguita con disegni a grottesche. Ritrasferitosi a Roma si dedic\u00f2 sempre di pi\u00f9 all'incisione, con la quale raggiunse un'ampia fama e diffusione in tutta Europa. Celeberrime le 150 illustrazioni dell'Antico Testamento note come \"la Bibbia del Tempesta\".\nFu anche un bravo disegnatore, dotato di una vena particolarmente scenografica, e altri artisti stamparono e diffusero la sua opera nel disegno.\nL'opera pittorica.\n\"Principiando adunque dalle Pitture diremo che quello Artefice manifest\u00f2 il suo valore nella Citt\u00e0 di Roma, fioritissima sede di tutte le buone Arti, dove erasi portato mentre regnava il Sommo Pontefice Gregorio XIII. Quivi oper\u00f2 varie cose nella Galleria e nelle Logge del Palazzo Papale in Vaticano, tra le quali incontrarono il genio universale alcune vivacissime e spiritose figure a fresco nella storia che rappresenta la traslazione del Corpo di S. Gregorio Nazianzeno, ed i lavori che fece nella Sala dei Tedeschi cio\u00e8 due belle figure esprimenti la Fama e l'Onore, ed alcune storiette poste sotto le finestre figurate di color giallo\".\n\"La buona maniera che fu ravvisata in questi lavori dagli intendenti fece s\u00ec che il Cardinale Alessandro Farnese gli ordinasse di ornare coi suoi pennelli i pilastretti della Lumaca nel famoso Palazzo Farnese di Caprarola e che il Cardinal Gambero gli facesse dipingere altre cose nel suo Palazzo di Bagnaia; e perch\u00e9 nell'esecuzione di tali lavori si port\u00f2 Antonio da valente Maestro, sempre pi\u00f9 crebbegli il credito onde gli furono commesse in Roma opere assai pi\u00f9 vaste e importanti. Fece pertanto a fresco la \"Strage degl'Innocenti\" e la \"Vergine con i sette dolori\", nelle due facciate dell'Altar Maggiore di S. Stefano Rotondo e, nel Palazzo del Marchese Santa Croce sotto il Campidoglio, rappresent\u00f2 due \"Battaglie\", una terrestre e l'altra marittima, con rara e copiosa invenzione. Dopo aver terminate queste pitture, lavor\u00f2 molto nel Palazzo Giustiniani, incontro alle antiche Terme di Nerone e nel Palazzo presso a' Cavalli del Monte Quirino, per il Cardinale Scipione Borghese a cui in quel tempo apparteneva: figur\u00f2 nella Loggia due nobilissime \"Cavalcate\" che girano intorno alla medesima a guisa di fregio. In una di esse vedesi il Papa allorch\u00e9 solennemente cavalca con seguito numeroso di uomini a piedi e a cavallo; nell'altra egualmente ricca di figure e di ornamenti \u00e8 il Gran Turco pure a cavallo accompagnato dalla sua Corte\".\n[...] \"N\u00e9 queste furono le sole produzioni del suo sapere che tanto di nome e di onore fecero acquietargli nella Capitale del Mondo; perocch\u00e9 dipinse ancora in S. Giovanni dei Fiorentini la Cappella di S. Antonio Abate dalla cornice in gi\u00f9 e, sopra la volta, le storie di S. Lorenzo a fresco; in S Pancrazio, per il Cardinale Lodovico de Torres, molti Santi e Sante a fresco ed in S. Giovanni in Fonte, nella Cappella di S. Giovanni Evangelista, alcune eleganti Storiette colorite pure a fresco con eccellente maniera. Non si debbono altres\u00ec passare sotto silenzio le vaghissime grottesche e bizzarrie che fece in una Casa incontro ai Signori Gaetani al Corso, architettata da Giovanni Boccalini da Carpi, per essere state sempre universalmente applaudite. Nella nostra Firenze, oltre una sua tavola che vedesi da uno dei lati entro il coro di Santa Felicita rappresentante la gloriosa \"Resurrezione di Ges\u00f9 Cristo\", fece al celebre Pietro Strozzi alcune sacre Istorie dipinte sopra il Lapislazzuli e altre simili di sua mano espresse sopra vari alabastri, e si trovano nella Raccolta dei Signori Marchesi Niccolini ed in quella del pi\u00f9 volte nominato Signore Ignazio Hugford diverse battaglie colorite sul marmo con gusto particolare, adattandosi industriosamente alle macchie dei medesimi marmi che lasciava in gran parte scoperti\".\nL'opera incisoria.\n\"Venendo ora a parlare delle incisioni per lo pi\u00f9 ad acqua forte, o eseguite di sua mano o fatte da altri col suo disegno, sarebbe cosa lunga e forse tediosa il descriverle ad una ad una, essendo quasi infinite. Accenneremo pertanto le principali E principiando dalle Sacre Storie son degne di essere ammirate le 220 piccole carte senza titolo che contengono molti fatti dell'antico Testamento dei quali pure rappresent\u00f2 dodici soggetti in grande. Figur\u00f2 altres\u00ec in 52 piccole carte ovate la vita della Santissima Vergine, di Ges\u00f9 Cristo e di pi\u00f9 Santi servendosi d'un sol contorno senza ombre; in otto carte l'Invenzione della Croce; in sei altre pi\u00f9 Santi entro diversi Paesi per eccellenza toccati; in 159 carte i diversi strumenti dei Martiri, le quali stamp\u00f2 in Roma nel 1591; in 14 carte la vita di S. Antonio; in 20, diversi emblemi; per nulla dire della bellissima carta in foglio grande in cui vedesi una Citt\u00e0 assediata con S. Jacopo a cavallo che ne da' le chiavi; e del Ritratto del Pontefice Clemente VIII intorno al quale pose varie storiette riguardanti la di lui vita. Disegn\u00f2 poi quattro storie della Vergine che furono intagliate dal Callot; una Vergine circondata dagli Angioli e da pi\u00f9 Santi intagliata da Filippo Tommasini; la Cena di nostro Signore con i 12 Articoli del Credo i quali furono pubblicati dal bulino del Villamena; la Conversion di S. Paolo intaglio di Filippo Tommasini e finalmente la vita ed i miracoli di S. Bernardo di Chiaravalle in foglio, intagliati ottimamente da Cherubino Alberti.\"\n\"Mostrano altres\u00ec quanto valesse nell'invenzione le Metamorfosi d'Ovidio che in 150 carte, in largo, da s\u00e9 stesso intagli\u00f2; le dodici fatiche d'Ercole; le sette Meraviglie del Mondo; le dodici storie d'Alessandro Magno; le 11 Storie del Tasso e le quaranta carte che rappresentano l'intera storia dei sette figliuoli di Lara. Che diremo poi della figura sulle Nuvole con le armi dei Pinelli intagliata da Matteo Greuter che adopr\u00f2 il suo bulino anche nel pubblicare altre opere dello stesso Autore; dei tre carri sulle nuvole, con figure sopra, col Ritratto di Alberto Arciduca d'Austria che pubblic\u00f2 in carta grande Valeriano Regnartio; delle diverse invenzioni che vedonsi intagliate da Beniamino Vananglo; della Battaglia nella cui parte superiore sono due putti che reggono le armi Pontificie, intaglio del Villamena; e della carta grande per largo nella quale osservasi un Palazzo ed una Pallade ed in lontananza una battaglia con la Citt\u00e0 di Caminiez incisa dallo slesso Tempesta?\"\n\"Fu stimata assai una carta che egli intagli\u00f2 figurandovi una Citt\u00e0 assalita dal nemico con S. Michele Arcangiolo in aria ed incontrarono talmente il genio del pubblico 18 carte che siguravano le principali azioni di Alessandro il Grande che egli s' indusse a pubblicarle ancora in maggior grandezza.\"\n\"Rester\u00e0 per\u00f2 molto pi\u00f9 soddissatto chi osserver\u00e0 la carta grande con la superba Battaglia dei Centauri che intagli\u00f2 in legno Girolamo Parasoli; l'altra con la Battaglia di Druso coi Germani, intaglio di Matteo Greuter; e quella in cui vedesi in alto il Triregno Pontificio con le Chiavi, intaglio di Francesco Villamena. Sono tenute in grandissima stima la Battaglia di due fogli in largo dove sono incise dal Tempesta le seguenti parole Hebraeorum Victoria; le otto differenti Battaglie per largo esposte alla pubblica luce da Merian; e le altre che vengono dai bulini d'Orazio Brun e di altri. Non ci possiamo dispensare dal far parole della Battaglia delle Amazzoni che intagli\u00f2 nel 1600; delle otto Battaglie per largo che seguirono tra Carlo V e Francesco I intagliate da Cornelio Boel e delle altre otto seguite fra Scipione ed Annibale perocch\u00e9 sono di particolare eccellenza; come pure ci convien fare menzione delle carte rappresentanti i 13 paraggi di fiumi diversi, quattro di Alessandro Magno, due di Annibale sopra un Elefante, ed uno d'Alessandro Farnese della Schelda.\"\n\"Infiniti per cos\u00ec dire sono gl'intagli dei diversi Paesi e delle cacce di ogni ispecie di animali che si ammirano di sua mano intagliate o almeno disegnate, ma noi ne rammenteremo soltanto alcune cio\u00e8 le carte 96 in lungo con vari uccelli dedicate a Massimiliano Bruno; le 39 con cacce dedicate a Gio. Antonio Orsino Duca di S. Gemini; le 71 che compongono un libro d'uccelli del Tempesta e del Villamena di cui \u00e8 fatta la dedica al Cavaliere del Pozzo; ed infine le carte contenenti una nuova raccolta dei pi\u00f9 curiosi Animali. Si vedono di sua mano alcune superbissime Cavalcate che non si possono mai commendare abbastanza tra le quali quella che suol fare il Pontefice nell'andare a prendere il possesso di S. Gio. Laterano e quella del Gran Signore dei Turchi. Recano poi meraviglia le carte dei Cavalli in ogni attitudine disegnati, le quali dedic\u00f2 a D. Virginio Orsino Duca di Bracciano. Si scorge da queste quanto fosse eccellente nel disegnare i cavalli, impresa ripiena d'infinite difficolt\u00e0, ed in vero i Maestri dell'Arte confessano che, avanti a Lui e allo Stradano, rare volte s' incontrano questi animali ad intera perfezione condotti.\""}
{"id": "579411", "revid": "1610933", "url": "https://it.wikipedia.org/wiki?curid=579411", "title": "Culbianco", "text": ""}
{"id": "579412", "revid": "4507", "url": "https://it.wikipedia.org/wiki?curid=579412", "title": "Abbazia della Novalesa", "text": ""}
{"id": "579420", "revid": "436907", "url": "https://it.wikipedia.org/wiki?curid=579420", "title": "Contro gli estimatori", "text": "Contro gli estimatori \u00e8 il primo album in studio del rapper italiano Bassi Maestro, pubblicato nel 1996 dalla Mix Men.\nDescrizione.\nSi tratta del primo disco ufficialmente pubblicato dall'artista dopo i demo \"Bastian contrario\" e \"Furia solista\" e ha visto la partecipazione di La Pina, Esa e Tormento.\nL'intera canzone \"Ad occhi aperti\" \u00e8 una sorta di omaggio all'hip hop statunitense: all'inizio, durante il ritornello e alla fine della canzone Tormento e Bassi scherzano sulla rivalit\u00e0 hip hop tra East Coast e West Coast, anche perch\u00e9 a differenza di Bassi, Tormento \u00e8 stato influenzato artisticamente dalla West Coast, soprattutto da Tupac, citato pi\u00f9 volte da Tormento durante la stessa canzone, anche tramite \"California Love\", singolo del rapper statunitense uscito l'anno prima.\nTracce.\nMusiche di Bassi Maestro."}
{"id": "579423", "revid": "1573940", "url": "https://it.wikipedia.org/wiki?curid=579423", "title": "Monticola saxatilis", "text": "Il codirossone (\"Monticola saxatilis\" ()) \u00e8 un uccello passeriforme della famiglia Muscicapidae.\nDescrizione.\nLe dimensioni medie rientrano tra i 55 grammi di peso, e i 19\u00a0cm di lunghezza; dimorfismo sessuale ben evidente, specie nei mesi della riproduzione, il maschio ha la testa turchese, petto e coda arancio scuro, ali scure (quasi nere) e groppone bianco; la femmina invece \u00e8 marrone, maculata in petto, con la coda castano arancio. Il maschio d'inverno perde il turchese ed \u00e8 simile alla femmina, tranne che per un petto rossiccio.\nBiologia.\nAlimentazione.\nNei mesi caldi il codirossone si nutre di insetti che si procura sia sul terreno, oppure direttamente in volo, nei mesi autunnali, la sua dieta si arricchisce con frutta e altri alimenti vegetali.\nRiproduzione.\nNidifica in primavera inoltrata, nei mesi di maggio e giugno, costruisce il nido in spaccature delle rocce, o in buchi che trova in vecchi ruderi di campagna. Depone 4 o 5 uova, che dopo due settimane di incubazione si schiudono, sia la cova, che lo svezzamento \u00e8 portato avanti dalla coppia insieme.\nDistribuzione e habitat.\n\u00c8 un visitatore estivo in Europa, si pu\u00f2 incontrare in tutta Italia nel periodo della riproduzione, gradisce le zone di montagna al di sopra dei 1300 metri s.l.m, con pareti nude ed assolate, e le aree con vegetazione sparsa. Sverna in Africa a sud del Sahara."}
{"id": "579426", "revid": "1610933", "url": "https://it.wikipedia.org/wiki?curid=579426", "title": "Codirossone", "text": ""}
{"id": "579428", "revid": "287204", "url": "https://it.wikipedia.org/wiki?curid=579428", "title": "B\u00e2timents du Roi", "text": "Sotto l\"Ancien R\u00e9gime\", l'amministrazione dei B\u00e2timents du Roi, dipendente dal \"d\u00e9partement de la Maison du Roi\", (dipartimento della Real Casa), \u00e8 principalmente responsabile dei lavori ordinati dal sovrano, nelle sue residenze di Parigi o dintorni.\nStoria.\nLa sovrintendenza dei fabbricati era stata creata da Enrico IV di Francia e affidata da questi a Massimiliano di B\u00e9thune, duca di Sully, per mettere fine ad una situazione anteriore nella quale ogni residenza reale aveva il suo proprio sovrintendente. Questi era assistito da un amministratore e da un controllore generale.\nNel corso del XVII secolo, le competenze del sovrintendente dei \"B\u00e2timents du Roi\" si estesero alle manifatture di arazzi, alle Stamperie reali, al \"Jardin\" reale (futuro \"Jardin des Plantes\") e il suo nome fu modificato di conseguenza: nel 1664, Jean-Baptiste Colbert \u00e8 cos\u00ec sovrintendente alle finanze e ordinatore generale degli edifici, arti, arazzi e manifatture di Francia.\nPer l'importanza delle sue mansioni e l'eccezionale personalit\u00e0 di parecchi titolari di funzione, il sovrintendente acquist\u00f2 un rango quasi equivalente a quello di un ministro. Infatti, il sovrintendente o direttore generale svolge un ruolo che l'avvicina a quello del ministro della cultura. Per gli ordini regi, esercita una influenza considerevole nella vita artistica del suo tempo e nell'evoluzione del gusto.\nNel 1708, il servizio \u00e8 ridotto al rango di direzione generale. Riprende la sua denominazione di sovrintendenza nel 1716, prima di ricoprire quella di direzione generale nel 1726. A partire da questa data, la funzione cessa di essere una carica per diventare una semplice commissione revocabile \"ad nutum\". Il titolo pi\u00f9 comune \u00e8 direttore e ordinatore generale dei fabbricati, giardini, arti, accademie e manifatture reali.\nOrganizzazione.\nL'amministrazione dei fabbricati impiega da 250 a 300 persone, con un \"budget\" che varia dai 14 milioni di \"livre\" (unit\u00e0 monetaria francese fino alla Rivoluzione) (1685) a 1,2 milioni (1709).\nIl direttore generale \u00e8 assistito dal Primo architetto del re e dal Primo pittore del re. Fino al 1776, ha ai suoi ordini diversi amministratori generali, ordinatori generali e controllori generali; dopo il 1776, si contano tre amministratori, un architetto ordinario, un ispettore generale e quattro controllori. Degli ufficiali dei \"B\u00e2timents\" sono inoltre assegnati a ogni casa reale.\nMansioni.\nLe mansioni dei \"B\u00e2timents du Roi\" comprendono, secondo la dichiarazione regia del 1\u00ba settembre 1776:\nLista cronologica dei sovrintendenti o direttori generali dei \"B\u00e2timents du Roi\".\nDal 1602 al 1708, poi dal 1716 al 1726, si hanno dei sovrintendenti generali; dal 1708 al 1716 e dal 1726 al 1791, dei direttori generali dei \"B\u00e2timents\"."}
{"id": "579434", "revid": "1788047", "url": "https://it.wikipedia.org/wiki?curid=579434", "title": "Vallata dello Stilaro", "text": "La vallata dello Stilaro \u00e8 una valle della Calabria, ai margini delle Serre Calabresi, in provincia di Reggio Calabria, che prende il nome dalla fiumara Stilaro: qui si trovano i comuni di Bivongi, Pazzano, Stilo e Monasterace.\nGeografia.\nOltre alla fiumara Stilaro sono presenti i suoi affluenti: Folea, Ruggero, Pardal\u00e0, Melodare e Celia, il rio Chiesa Vecchia e il rio Freddo e infine il fosso Brun\u00eca e Ianni.\nVi \u00e8 una forte presenza di lecci, castagni, roveri, ontani ed erica; tra gli alberi c'\u00e8 anche la roverella, la farnia, l'orniello e il carpino bianco; pi\u00f9 scarsa \u00e8 la presenza di sughera.\nLungo i corsi d'acqua ci sono il pioppo nero, il salicone, l'ontano nero, la tamerice, l'oleandro, le felci regali e le bulbifere.\nTra gli arbusti c'\u00e8 una forte presenza del corbezzolo, il mirto, il lentisco, la fillirea, la ginestra e il cisto\nNel territorio \u00e8 ancora presente la faina, la puzzola, la donna, il tasso, la volpe, la lepre, la martora, il gatto selvatico, il riccio e il ghiro.\nNei torrenti si trova la trota fario mediterranea.\nIl cielo \u00e8 invece popolato dall'astore, lo sparviero, il gufo reale, il falco pellegrino e l'allocco.\nGeologia.\nDai piedi del monte Consolino fino al mare la stratificazione geologica \u00e8 composta da un gruppo neozoico, un gruppo cenozoico che comprende il pliocenico, miocenico ed eocenico, il mesozoico, il paleozoico.\nI comuni.\nIn tabella sono riportati abitanti e superficie di ogni paese.\nStoria.\nEt\u00e0 della Pietra e dei Metalli.\nL'area di Stilo risulta frequentata sin dal Paleolitico medio per poi proseguire nel Neolitico.\nAnche nell'et\u00e0 dei metalli risultano resti, qualcuno nell'eneolitico mentre almeno 20 siti subcostieri in contrada \"Napi\" e \"Ligghjia\" di Stilo con ritrovamenti di facies di Messina-Ricadi e Thapsos.\nAd est di Stilo, in contrada \"Pellicciano-Pubbliche\", e a sud nuovamente in contrada \"Ligghja\" e \"Napi\" ma anche in contrada \"Franchi\" sono stati trovati insediamenti alla fine dell'et\u00e0 del Bronzo e del Ferro tra cui le tracce di due necropoli dell'VIII secolo A.C. nell'area Franchi-Bavolungi.\nEt\u00e0 antica.\nLe prime testimonianze certe dei primi abitanti greci della vallata dello Stilaro si attestano tra il VIII e il VII secolo a.C. in particolare in contrada Franchi-Bavolungi di Stilo in cui sono stati ritrovati vasi di produzione greca del periodo tardo-geometrico e proto-Corinzio antico, ceramica dell'Eubea, che testimonia anche relazioni con gli abitanti autoctoni.\nSuccessivamente coloni greci insediarono in queste aree siti con funzioni militari ed un santuario.\nAlla destra idrografica dello Stilaro sono stati ritrovati presunti resti di almeno 7 fattorie greche risalenti al VII-V secolo A.C.. \nSuccessivamente fondarono sulla costa dell'attuale Monasterace, presso la foce della fiumara Assi la piccola colonia di Kaulon, si stima di 10.000 abitanti. Essa commerciava con gli indigeni stanziati nell'entroterra che estraevano il minerale. Con l'argento batterono anche moneta come testimoniano alcuni ritrovamenti di resti di edifici per la lavorazione in loco del minerale e di stateri.\nIl territorio di Caulonia era ricco di risorse e anche per questo era conteso fra le colonie di Locri e Crotone.\nNella prima met\u00e0 del IV secolo a.C. lo Stilaro allora chiamato Elleporo fu teatro di un importante battaglia tra Dionisio I e la Lega italiota formata da alcune citt\u00e0 della Magna Grecia con la sconfitta di queste ultime\nIn seguito il territorio fu conquistato dai Romani i quali sfruttarono intensamente la zona con l'estrazione del rame, istituendo nella vallata una colonia penali per i \"damnata ad metalla\" e deforestando la zona per il bisogno di legna per i cantieri navali. Nei pressi di Kaulon ci sarebbe stata una statio.\nEt\u00e0 medievale.\nNel X secolo sotto il dominio bizantino c'\u00e8 una forte crescita economica e demografica che consente la nascita di ben 22 casali con 37 conventi, chiese e laure eremitiche fondate dai monaci greci di San Basilio.\nIn questo periodo \u00e8 il casale di Stilo ad avere un ruolo sempre pi\u00f9 importante tale da inglobare i casali di Pazzano, Stignano, Guardavalle, Riace e Camini. In questo periodo viene sfruttato l'allevamento del baco da seta insieme alle tradizionali attivit\u00e0 di agricoltura e pastorizia, ma anche attivit\u00e0 pi\u00f9 industriali come quale forno per la calce, 2 forni per il ferro e ben 16 mulini. Si pensa che con la presenza dei normanni vi fossero anche delle attivit\u00e0 di siderurgia.\nIl 15 luglio del 982 nella vallata si svolge una battaglia tra Ottone II e gli arabo-bizantini, vinta da questi ultimi.\nNell'XI secolo Stilo divenne un possedimento normanno con a capo il nobile locale Costa Peloga, ma gli si ribella nel 1065 e per ben 6 anni resiste agli attacchi normanni. Con i normanni si hanno anche le prime notizie su documenti cartacei della presenza di attivit\u00e0 minerarie nel territorio.\nFino al 1094, anno in cui Ruggero II concesse alcune terre demaniali a istituti religiosi, Stilo comprendeva i casali di:\nEt\u00e0 moderna.\nSi attesta la presenza di ferriere sin dal 1516 di propriet\u00e0 di Carlo V, di cui alcune vengono cedute tra il 1523 e il 1524 con due diplomi al suo scudiero Cesare Fieramosca tra cui le ferriere nel villaggio di Campoli di Caulonia e la ferriera del forno di Bivongi.\nCon l'arrivo dei normanni nel periodo medievale avvenne la progressiva cattolicizzazione dell'area come attestato nel 1522 dall'elevazione a santuario dell'eremo di monte Stella e l'introduzione della statua della Madonna.\nNel 1540 Carlo V di Spagna cede molte terre demaniali tra cui quelle di Stilo al marchese Concublet di Arena che riacquisir\u00e0 solo nel 1658 da Filippo IV.\nTra '700 e '800 nasce e si sviluppa una intensa industria siderurgica e di estrazione mineraria nella vallata: il complesso siderurgico dell'Assi, chiamato cos\u00ec dal nome della fiumara dove furono costruiti i primi edifici e che interess\u00f2 i comuni di Stilo, Pazzano e Bivongi.\nChiusa questa esperienza in sinergia con l'area delle Serre, e in particolare Mongiana nel 1771 nascono le Reali ferriere ed Officine di Mongiana.\nNel 1718 cos\u00ec era ripartita la demografia del Regio Demanio di Stilo e dei suoi casali:\nNel 1783 la Calabria viene colpita da un terremoto che danneggia anche la vallata dello Stilaro. Dopo il terremoto cos\u00ec era la suddivisione demografica:\nDurante il Regno di Napoli e per tutta la durata del Regno delle Due Sicilie con la legge 132 del 1806 varata l'8 agosto di quell'anno da Giuseppe Bonaparte il Circondario di Stilo facente parte del distretto di Gerace comprendeva i seguenti attuali comuni: Bivongi, Camini, Monasterace, Pazzano, Riace, Stignano e Stilo.\nDal 4 maggio 1811, sotto il dominio francese, per il decreto n. 922 per la nuova circoscrizione delle quattordici province del regno di Napoli, i borghi di Stilo: Camini, Pazzano, Placanica e Riace diventano comuni autonomi facenti parti del \"Circondario di Stilo\", del \"Distretto di Gerace\" della Provincia di Calabria Ultra.\nNel 1815 l'indagine demografica rilevava:\nEt\u00e0 contemporanea.\nIl riordino amministrativo del Decreto Rattazzi emanato nel 1860 per il Regno di Sardegna ed estenso nel 1861 al neonato Regno d'Italia e valido fino al 1927 abol\u00ec i distretti e il distretto di Gerace divenne Circondario di Gerace mentre il circondario di Stilo divenne \"Mandamento X di Stilo\", con i seguenti paesi: Bivongi, Camini, Monasterace Pazzano Riace; Stignano e Stilo.\nNegli ultimi anni del Regno delle due Sicilie si cominci\u00f2 a parlare dello sviluppo ferroviario dell'area ma solo nel 1875 furono costruite due tratte da 20\u00a0km, la prima tratta nel territorio di Ferdinandea la seconda tra Bordingiano (Stilo) e Monasterace, la teleferica invece fu costruita in localit\u00e0 Stazione a Bivongi.\nOggi alcuni dei resti della ferrovia sono nei fondali davanti a Monasterace.\nNel 1881 il polo siderurgico di Mongiana cessa ogni attivit\u00e0.\nA fine Ottocento si concludono i lavori per la costruzione di quella che sar\u00e0 poi denominata strada statale 110 con un costo complessivo di 200.000 ducati\nNel 1923 e nel 1926 vengono costruite nel comune di Bivongi 2 piccole centrali idroelettriche lungo il corso dello Stilaro, che furono chiuse con l'alluvione del 1972.\nAnche nella prima met\u00e0 del Novecento si sfrutteranno le miniere dell'area, Stilo, Pazzano e Placanica per l'estrazione di pirite, argento e molibdeno nel 1916 con l'Ilva e poi fino al 1929 con la Montecatini, anno in cui decise di cessare ogni attivit\u00e0.\nIl 9 luglio 1940, la seconda guerra mondiale arriv\u00f2 vicino alle coste della vallata: a sud est di punta Stilo si svolse tra la marina italiana e la marina britannica la battaglia di Punta Stilo senza vinti e vincitori.\nNel 1951 e nel 1972 la vallata viene colpita da due forti esondazioni dello Stilaro.\nCome molti comuni calabresi, anche i comuni della vallata iniziano il loro graduale spopolamento a partire dal boom economico italiano degli anni '60.\nNel 1971 viene istituita la comunit\u00e0 montana Stilaro-Allaro, oggi unita alla comunit\u00e0 della Limina.\nNel 1982 nasce il progetto dell'Associazione calabrese archeologia industriale (ACAI): Ecomuseo delle ferriere e fonderie di Calabria con lo scopo della ricerca, dello studio, della salvaguardia e promozione culturale del patrimonio dell'archeologia industriale calabrese, e in particolare di quello esistente nella vallata dello Stilaro.\nNel 2012 viene annunciata la scoperta di un presunto insediamento paleolitico in localit\u00e0 Boario (Stilo).\nEconomia.\nLa storia dell'area \u00e8 molto legata all'estrazione dei minerali ferrosi e fin dall'et\u00e0 antica per la presenza di argento.\nNascono nell'area ben due poli siderurgici: il complesso siderurgico dell'Assi nel XVIII e il polo siderurgico di Mongiana nel XIX secolo. Furono costruite una fabbrica di cannoni (Pazzano) e una fornace (Stilo) nel '700 e nel 1875 due brevi tratti ferroviari e una teleferica per il trasporto del minerale verso l'area costiera dove fu anche costruito un piccolo porticciolo nel comune di Monasterace.\nOggi, l'economia \u00e8 prettamente agricola: \u00e8 forte la produzione di olio d'oliva e la coltivazione di alberi da frutta. Nell'area si produce anche il vino DOC di Bivongi. \u00c8 presente anche la pastorizia con la produzione del Pecorino della Vallata Stilaro-Allaro e la produzione di miele.\nIndustrialmente \u00e8 presente la societ\u00e0 imbottigliatrice d'acqua Mangiatorella e la societ\u00e0 di trasporti Sabatino con sede a Stilo.\nNel settore turistico dell'area costiera sono presenti lidi e camping.\nNel settore turistico presenta come strutture ricettive alcuni Bed &amp; Breakfast, un hotel, e delle strutture per il campeggio, risulta ormai da 10 anni abbandonato l'ostello di Monte Stella, culturalmente oltre all'Ecomuseo delle ferriere e fonderie di Calabria, esiste il Museo di monasterace con il parco archeologico di Kaulon.\nTrasporti e vie di comunicazione.\nLa vallata \u00e8 attraversata da due direttrici principali: la strada statale 106 lungo la costa che attraversa i comuni di Monasterace Marina e localit\u00e0 Caldarella di Stilo, e la ex strada statale 110, ora SP9 che parte da Monasterace Marina e attraversa i comuni di Stilo e Pazzano che collega con Serra San Bruno e l'area montana calabrese.\nLe strade provinciali sono: la SP95 che collega la SP9 con Bivongi e Pazzano; la SP96 che collega Camini con la SP9; la SP98 che collega Pazzano con Stignano.\nI comuni di Pazzano, Bivongi, Stilo e Monasterace sono serviti dall'azienda di trasporti Federico con la linea di autobus \"Mangiatorella - Locri\" e la linea \"Reggio Calabria - Catanzaro\".\nQuest'ultimo \u00e8 servito anche dalla linea \"Locri, Catanzaro e Germaneto\".\nLungo l'area costiera passa anche la Ferrovia Jonica con fermata nella stazione di Monasterace marina.\nCultura.\nPer quanto riguarda i paesi interni \u00e8 nato nel 1982 il progetto Ecomuseo delle ferriere e fonderie di Calabria per la valorizzazione turistica e culturale del passato industriale della vallata e dell'area delle Serre, adiacenti. A livello culturale, oltre ai luoghi di interesse del passato bizantino \u00e8 presente il piccolo museo archeologico di Monasterace marina ed il Museo d'arte contemporanea - AM international / Fondazione Elio Furina di Bivongi http://www.aminternational.it, mentre \u00e8 in via di completamento il museo minerario di Pazzano.\nComunit\u00e0 montana e ecomuseo delle ferriere e fonderie.\nSono presente attivamente sul territorio sia la comunit\u00e0 montana Stilaro Allaro che l'Ecomuseo delle ferriere e fonderie di Calabria che preservano la grande ricchezza culturale, naturale e artistica del luogo.\nFeste e manifestazioni.\nLa vallata dello Stilaro ha una grande tradizione religiosa che si rispecchia nelle sue numerose feste tra cui la Festa di Maria SS. Mamma Nostra di Bivongi, la festa del Santissimo Salvatore a Pazzano, festa dei santi medici Cosma e Damiano a Riace e l'anniversario della prima apparizione della Madonna dello scoglio.\nManifestazioni di cultura tradizionale sono la rievocazione storica del palio di Ribusa di Stilo, la festa della Badia di Bivongi.\nCucina.\nLa gastronomia dello Stilaro \u00e8 caratteristica della regione Calabria, tipica di una vita contadina.\nL'antipasto \u00e8 a base di salami piccanti, soppressata, formaggio pecorino, ricotta di capra, olive snocciolate e in salamoia.\nIl primo piatto \u00e8 la cosiddetta \"Pasta e casa\", scilatelle ai ferri (steli essiccati di ampelodesmo), fatte in casa e accompagnate da rag\u00f9 con carne di capra, la parmigiana, la pasta e lamb\u00e0 (pasta con lumache) ma anche un piatto invernale come la trippa e patate.\nPer secondi e contorni: Malangiani chjni (melanzane ripiene), melanzane fritte, braciole di melanzane, i pipi chini (peperoni ripieni), frittelle di fiori di zucca, scrajola cu posa (catalogna con fagioli), carne di cinghiale locale o maiale arrosto (\"liciertu\"), Frittuli, frascatuli (una sorta di polenta a base di farina di granoturchia) e da cui si ricavava la \"ruschja\" e fave spastidati. Una volta si cucinavano anche i ghiri, ora non pi\u00f9 poich\u00e9 \u00e8 illegale la caccia ed il roditore \u00e8 dal 2006 nella lista Rossa tra gli animali in maggior pericolo di estinzione nel territorio italiano.\nPer il pesce si cucinava spesso il baccal\u00e0 e lo stocco facile da conservare, ma anche aringhe, boghe (in dialetto: \"vuopi\"), le alici ed il biancomangiare oggi proibito.\nAccompagnano i secondi il pane fatto in casa con farina di grano duro e la pitta.\nTra la frutta pi\u00f9 consumata prodotta localmente: fichi, arance, pere, cachi, uva, prugne, ciliegie, pesche, albicocche, fichi d'india, nocciola, mandorle e noci.\nI dolci sono composti da paste secche come gli amaretti, i mastazzola, le pignolate, la pitta di San Martino, la cicerata, i viscotta cu lavatu (biscotti con lievito madre), i biscotti all'uovo e per finire fichi secchi ripieni di noci.\nLa produzione di miele locale permette anche il consumo di miele di castagno, millefiori, arancio e sulla.\nPiatti tipici delle giornate di festa sono la cuzzupa pasquale, i zippuli, la cicerata, i chjinuli e i laci a Natale, e baccal\u00e0 e stocco alla vigilia, pasta e ceci a San Giuseppe, patrono della citt\u00e0.\nLa colazione una volta era a base di latte di capra e biscotti o uovo sbattuto con zucchero mentre la merenda prevedeva pane e olio d'oliva.\nPer le bevande sono presenti il vino locale e i DOC di Bivongi Bianco, Rosso (normale, novello e riserva) e l'acqua delle vicine fonti della Vrisi e Mangiatorella.\nSport.\nLo sport pi\u00f9 diffuso \u00e8 il calcio, a livello agonistico sono presenti: l'US Bivongi-Pazzano, e la ASD Stilese in Prima Categoria e l'USD Monasterace Calcio in Terza Categoria (anno 2012-2013).\nLe strade di campagna e i viottoli di montagna offrono la possibilit\u00e0 per numerosi percorsi di trekking, molti dei quali percorribili anche in bicicletta o a cavallo. Ad esempio il sentiero che da Pazzano porta all'Eremo di monte Stella, il sentiero che da Bivongi porta alla cascata del Marmarico e successivamente all'area di Ferdinandea (Stilo) e il sentiero panoramico che da Stilo porta sulla sommit\u00e0 del monte Consolino, ai piedi del castello Normanno, da cui \u00e8 possibile ammirare la vallata.\nIl sentiero del Brigante, percorso di 6 giorni che nasce in Aspromonte termina in una delle sue due diramazioni a Stilo e attraversa il Parco delle Serre costeggiando la cascata del Marmarico.\nIl 13 maggio 2008, la vallata dello Stilaro \u00e8 stata nel percorso della 4\u00aa tappa del 91\u00ba Giro d'Italia di ciclismo Pizzo Calabro-Catanzaro Lido; dopo la salita del colle d'Arena, i corridori hanno affrontato il valico di Pietra Spada, poi i paesi di Pazzano e Stilo, poi dopo il ponte sul torrente Stilaro sono passati per il paese di Monasterace Marina.\nA partire dal 2006 sulle pareti del Monte Consolino (versante stilese) sono state attrezzate oltre 100 vie per l'arrampicata sportiva con livelli di difficolt\u00e0 da 4a al 9a.\nDa giugno 2017 \u00e8 attivo il campo volo \"Ali dello Stilaro\" in localit\u00e0 \"Caldarella\" a Stilo."}
{"id": "579435", "revid": "226458", "url": "https://it.wikipedia.org/wiki?curid=579435", "title": "Responsabilit\u00e0 processuale", "text": "La responsabilit\u00e0 processuale, nell'ordinamento giuridico italiano, \u00e8 prevista dal codice di procedura civile (articolo 96) a carico della parte soccombente che ha agito in giudizio con dolo o colpa grave, e a carico della parte che senza la normale prudenza abbia chiesto l'esecuzione di un provvedimento cautelare, trascritto la domanda o iscritto ipoteca giudiziale, oppure abbia agito esecutivamente, per la tutela o la realizzazione di un diritto di cui poi sia stata accertata l'inesistenza.\nAltre ipotesi sono previste dal codice civile (articolo 2920) a carico del creditore che ha agito in mala fede verso il terzo espropriato e dalla legge fallimentare (articolo 21, terzo comma) a carico del creditore istante che colposamente ha chiesto la dichiarazione di un fallimento poi revocato.\nUna dottrina ritiene che quella processuale non sia una forma di responsabilit\u00e0 extracontrattuale, ma una figura autonoma di responsabilit\u00e0 regolata in via esclusiva dalla legge processuale. Dottrina maggioritaria ritiene invece di non poter condividere tale impostazione, considerando come le norme processuali prevedono dei casi di responsabilit\u00e0, ma non costruiscono un sistema disciplinare per gli stessi, che quindi necessariamente s'innestano nello schema tipico dell'illecito civile e dei suoi principi cardine. In ogni caso, la dottrina dominante non riconduce per\u00f2 questa forma di responsabilit\u00e0 a quella aquiliana ex articolo 2043, ma la considera, accanto agli altri casi di responsabilit\u00e0 civile, un illecito extracontrattuale. Precisamente, si rileva, \u00e8 una forma di responsabilit\u00e0 riferita a casi di illecita invasione dell'altrui sfera giuridica, basati per\u00f2 sugli specifici presupposti indicati dalle norme processuali. La responsabilit\u00e0 processuale difende dunque l'interesse del cittadino a non subire azioni o resistenze processuali infondate: per la giurisprudenza, questo interesse fonda un diritto soggettivo (il cosiddetto diritto di non subire turbative processuali).\nDisciplina.\nMalgrado vi siano una giurisprudenza ed una dottrina che considerano la responsabilit\u00e0 processuale regolata solo dalle norme che la prevedono, senza possibilit\u00e0 di riferimenti alla normativa pi\u00f9 generale dell'illecito civile, altra dottrina si attesta su posizioni antitetiche e considera che l'inquadramento della responsabilit\u00e0 processuale entro la categoria dei fatti illeciti impone l'applicazione delle norme che li regolano, dovendosi operare la seguente ripartizione: alle norme processuali resta riservata la disciplina dei peculiari presupposti di tale responsabilit\u00e0 e della competenza del giudice, mentre alle norme sull'illecito extracontrattuale \u00e8 rimessa la regolamentazione concernente il rapporto eziologico tra fatto e danno, le esimenti, l'incapacit\u00e0 naturale. \nCarico delle spese.\nLe spese processuali possono gravare sulla parte sia in termini di rimborso dell'altra, sia in termini di sopportazione delle spese proprie. Di regola, le spese seguono la soccombenza, con la parte sconfitta nel giudizio che sopporta le spese che ha sostenuto e rimborsa quelle sofferte dall'altra (tranne per\u00f2 quelle eccessive e superflue). In caso di soccombenza reciproca o quando ricorrono giusti motivi, il giudice pu\u00f2 compensare in tutto o in parte le spese fra i soggetti del giudizio. La parte che ha violato il dovere di lealt\u00e0 e probit\u00e0 deve rimborsare all'altra le spese anche se risulta vittoriosa nel giudizio: rimborser\u00e0, allora, le spese conseguenti alla sua slealt\u00e0. Anche la parte che ha agito con mala fede o colpa grave \u00e8 obbligata al rimborso. La regola base, per la quale le spese seguono la soccombenza, ha indotto autorevole dottrina a parlare di ipotesi di responsabilit\u00e0 oggettiva."}
{"id": "579436", "revid": "1573940", "url": "https://it.wikipedia.org/wiki?curid=579436", "title": "Plectrophenax nivalis", "text": "Lo zigolo delle nevi (Plectrophenax nivalis) () \u00e8 un uccello passeriforme della famiglia Calcariidae.\nEtimologia.\nIl nome scientifico della specie, \"nivalis\", significa \"delle nevi\" in latino, ed \u00e8 un riferimento alle preferenze ecologiche di questi uccelli: il nome comune altro non \u00e8 che la traduzione di quello scientifico.\nDescrizione.\nDimensioni.\nMisura 14-18 cm di lunghezza, per 18-56 g di peso e 30-33 cm di apertura alare.\nAspetto.\nSi tratta di uccelli dall'aspetto paffuto e massiccio, muniti di testa arrotondata, ali appuntite, coda dalla punta lievemente forcuta e forti zampe.\nLo zigolo delle nevi presenta dimorfismo sessuale marcato, con presenza in ambedue i sessi di una livrea riproduttiva estiva e di una livrea di eclisse invernale.&lt;br&gt;\nNelle femmine il piumaggio \u00e8 dominato durante l'estate dalle tonalit\u00e0 del bruno-nocciola, pi\u00f9 scuro su fronte, vertice, guance, ali e coda (dove le singole penne sono orlate di chiaro, a dare un effetto screziato), mentre la parte centrale del ventre, la gola ed il sottocoda sono di colore bianco: durante l'inverno, l'estensione della colorazione bianca aumenta, pur rimanendo confinata nell'area ventrale, coprendo anche buona parte del petto e comprendendo anche il sopracciglio.\nI maschi in eclisse si presentano simili alle femmine in amore, con estensione del bianco ancora maggiore (tanto che sulla testa il bruno \u00e8 limitato a fronte, vertice e nuca, mentre su guance, petto e fianchi esso \u00e8 presente sotto forma di sfumatura) e area dorsale pi\u00f9 scura, con ali quasi nere dagli ampi specchi bianchi sulle copritrici): durante la stagione degli amori, il piumaggio diviene quasi completamente bianco, con dorso, ali e coda nerastre.&lt;br&gt;\nSussiste una certa variabilit\u00e0 individuale a livello di colorazione, in particolar modo per quanto riguarda l'estensione del bianco sul corpo durante il periodo di eclisse.\nIn ambedue i sessi il becco \u00e8 nerastro durante la stagione degli amori e giallo-bruno durante l'eclisse, le zampe sono nerastre e gli occhi sono di colore bruno scuro.\nBiologia.\nLo zigolo delle nevi \u00e8 un uccello dalle abitudini diurne, che all'infuori della stagione degli amori vive in gruppetti di una decina d'individui, i quali a loro volta si aggregano durante le migrazioni in stormi di consistenza numerica anche notevole, non di rado in associazione con altre specie dalle abitudini di vita affini quali l'allodola cornuta, lo zigolo di Lapponia o le pispole.&lt;br&gt;\nAll'interno di uno stormo e di ogni gruppo che lo compone vige una gerarchia ben definita, basata sull'anzianit\u00e0 (gli uccelli pi\u00f9 anziani sono dominanti su quelli pi\u00f9 giovani) e sul sesso (i maschi sono dominanti sulle femmine): gli stormi in migrazione appaiono molto fluidi e sembrano rotare su s\u00e9 stessi, a causa dell'abitudine degli uccelli rimasti indietro di superare quelli in testa al gruppo.\nDurante il giorno gli zigoli delle nevi passano la maggior parte del tempo alla ricerca di cibo al suolo: durante la notte, questi uccelli riposano accovacciati al suolo, eventualmente infossandosi nella neve per disperdere meno calore possibile. Durante il periodo migratorio, la maggior parte degli spostamenti di questa specie avvengono durante la notte, sfruttando il campo geomagnetico per orientarsi.\nDurante l'inverno questi uccelli sono piuttosto silenti, tenendosi in contatto di tanto in tanto mediante corti e sommessi richiami: subito dopo l'arrivo nei siti di riproduzione, i maschi cominciano a cantare, e continueranno fino alla formazione delle coppie.&lt;br&gt;\nIl canto dei maschi \u00e8 piuttosto gradevole e consiste in una ripetizione di sillabe di 2-5 secondi, che \u00e8 differente per ciascun individuo: i maschi tendono a cantare da posizioni sopraelevate, posizionandosi su sassi o cespugli o, qualora questi non fossero disponibili, cantando in volo.\nAlimentazione.\nLa dieta di questi uccelli tende a variare a seconda della stagione.\nDurante l'inverno, essi presentano alimentazione in massima parte granivora, cibandosi di semi (reperiti direttamente dalle piante, a differenza degli altri calcariidi che si cibano principalmente beccando al suolo) di una variet\u00e0 di piante erbacee, delle quali mangiano anche le foglioline tenere e i germogli: durante il periodo primaverile ed estivo, invece, questi uccelli rivolgono le loro attenzione anche a bacche e frutti di bosco, nonch\u00e9 su piccoli insetti (mosche, vespe, coleotteri) e ragni: le popolazioni costiere possono cibarsi anche di piccoli crostacei. Prima della migrazione primaverile, \u00e8 estremamente importante per questi uccelli aumentare il proprio peso corporeo di almeno il 25%, per poter affrontare il viaggio in sicurezza.\nRiproduzione.\nSi tratta di uccelli monogami, che si riproducono fra maggio e la fine di giugno, portando generalmente avanti una sola covata (sebbene circa un quinto delle coppie cerchi di portarne avanti una seconda): le coppie sono molto unite, sebbene i maschi giochino un ruolo piuttosto marginale nell'evento riproduttivo.\nI maschi giungono nei siti riproduttivi a nord 3-6 settimane prima rispetto alle femmine: essi competono aspramente fra loro per ritagliarsi un territorio dove far nidificare le femmine, cercando di fidelizzare lo stesso territorio stagione dopo stagione.&lt;br&gt;\nAll'arrivo delle femmine, i maschi cercano di attirarle cantando: all'avvicinarsi delle femmine (che mostrano predilezione per i maschi che cantano di pi\u00f9, poich\u00e9 siccome lo zigolo delle nevi canta solo a stomaco pieno, scegliere un maschio particolarmente canternino equivale a sceglierne uno particolarmente bravo a trovare il cibo o che \u00e8 in grado di mantenere un territorio particolarmente ricco di risorse, in entrambi i casi dando alla prole maggiori \"chances\" di sopravvivenza), i maschi cominciano ad inseguirle, accoppiandosi con la prima che riescono a raggiungere.\nIl nido viene costruito dalla femmina al suolo fra i sassi o nella spaccatura di una roccia, costruendo una coppa di fili d'erba e licheni e foderandone l'interno con abbondante piumino e pelo: al suo interno la femmina depone 4-6 uova biancastre, con rada maculatura bruno-rossiccia al polo ottuso. La deposizione avviene non appena le temperature superano lo zero.&lt;br&gt;\nLa cova dura 10-15 giorni, durante i quali la femmina non si alza mai dal nido e viene imbeccata dal maschio: alla schiusa, i \"pulli\" sono ciechi e ricoperti da un rado piumino grigio-biancastro. Essi vengono imbeccati da ambedue i genitori (che li nutrono quasi esclusivamente con cibo di origine animale): a circa due settimane dalla schiusa i giovani cominciano ad avventurarsi nei dintorni del nido e a tentare l'involo, e una decina di giorni dopo si allontanano dai genitori, assieme ai quali confluiranno negli stormi in partenza per i siti di svernamento.\nLa speranza di vita di questi uccelli in cattivit\u00e0 sfiora i dieci anni, mentre molto verosimilmente in natura essi vivono meno della met\u00e0.\nDistribuzione e habitat.\nLo zigolo delle nevi presenta distribuzione olartica, che durante l'ultima era glaciale era ancora pi\u00f9 vasta, comprendendo anche gran parte dell'Europa.\nDurante la stagione calda (marzo-agosto), questi animali nidificano lungo le aree costiere del Circolo Polare Artico (Groenlandia, Islanda, Highlands scozzesi, Norvegia, Russia settentrionale e nord-orientale, comprese Novaja Zemlja, Terra di Francesco Giuseppe e Wrangel, Alaska e nord del Canada, comprese le isole artiche canadesi): non esiste un limite settentrionale al loro territorio invernale, mentre il limite meridionale \u00e8 rappresentato dalle ore di luce quotidiane, che ne influenzano l'attivit\u00e0 riproduttiva.&lt;br&gt;\nCon l'approssimarsi del freddo (fine settembre), gli zigoli delle nevi migrano a sud nella fascia a clima boreale, nell'area di confine tra il Canada e gli Stati Uniti d'America, New England, Nuova Scozia, Manciuria, estremo oriente russo, Asia centrale, pianura sarmatica ed Europa orientale: esemplari isolati possono essere osservati anche in Europa centrale e in Nord Italia.\nL\"'habitat\" riproduttivo dello zigolo delle nevi \u00e8 rappresentato dalle aree rocciose della tundra artica, privilegiando quelle con presenza di vegetazione bassa e licheni: durante l'inverno, questi uccelli si spostano nelle aree aperte prative e nei pascoli montani, colonizzando anche le coltivazioni.\nTassonomia.\nSe ne conoscono quattro sottospecie:\nAlcuni autori sarebbero propensi a classificare lo zigolo di McKay come sottospecie dello zigolo delle nevi, col nome di \"P. nivalis hyperboreus\": tuttavia, le due popolazioni differiscono nella livrea giovanile, nei richiami e nelle tempistiche di nidificazione, non ibridandosi nelle aree di sovrapposizione dell'areale.&lt;br&gt;\nLa sistematica della specie \u00e8 resa difficoltosa dall'ampio grado di variazione individuale nella colorazione e nella taglia, e richiede aggiornamento."}
{"id": "579437", "revid": "767487", "url": "https://it.wikipedia.org/wiki?curid=579437", "title": "Bella ciao (Banda Bassotti)", "text": "Bella ciao \u00e8 il secondo disco della Banda Bassotti (il primo mini CD), uscito nel 1994. Il disco \u00e8 stato parzialmente registrato con i Gang, che figurano anche in copertina."}
{"id": "579439", "revid": "1610933", "url": "https://it.wikipedia.org/wiki?curid=579439", "title": "Zigolo delle nevi", "text": ""}
{"id": "579442", "revid": "1603714", "url": "https://it.wikipedia.org/wiki?curid=579442", "title": "Ludovico Buti", "text": "Nell'ambito della cultura tardomanierista fu un attivo pittore che collabor\u00f2 alla decorazione di grandi superfici accanto a personalit\u00e0 pi\u00f9 affermate come Alessandro Allori, Bernardino Poccetti o Santi di Tito: il soffitto degli Uffizi, il Chiostro Grande di Santa Maria Novella (nel quale realizz\u00f2 cinque lunette), eccetera. Nella tarda maturit\u00e0 il suo tratto si fece pi\u00f9 morbido e estroso, influenzato dalla nascente cultura barocca."}
{"id": "579443", "revid": "122901358", "url": "https://it.wikipedia.org/wiki?curid=579443", "title": "Il mondo sommerso", "text": "Il mondo sommerso (\"The Drowned World\") \u00e8 un romanzo fantascientifico di J.G. Ballard del 1962, pubblicato in Italia nel 1998 con questo nome, ma gi\u00e0 edito da Mondadori nella collana Urania nel 1963 e nel 1974 con il titolo di Deserto d'acqua.\nIn contrasto con molta narrativa post-apocalittica, il romanzo presenta un personaggio centrale che, invece di essere scioccato o spaventato dalla fine del vecchio mondo, viene rapito dalla realt\u00e0 caotica che \u00e8 giunta a sostituirlo.\nTrama.\n\"Il mondo sommerso\" si apre con le convenzioni di un'opera di fantascienza tradizionale, dato che la catastrofe a causa dell'apocalisse \u00e8 spiegata scientificamente: le radiazioni solari hanno portato allo scioglimento delle calotte polari (si noti che all'epoca dell'uscita del romanzo ancora non si parlava di riscaldamento globale), sommergendo le citt\u00e0 dell'Europa e dell'America settentrionale con splendide e ossessionanti lagune tropicali. Eppure il romanzo di Ballard \u00e8 pi\u00f9 complesso di quel che sembra a prima vista. La chiave per la comprensione del suo significato si trova quando si capisce che Ballard usa il mondo post-apocalittico della vicenda per rispecchiare i desideri determinati nei personaggi principali dall'inconscio collettivo. Un tema che passa in tutta l'opera di Ballard \u00e8 l'idea che gli esseri umani costruiscono il mondo che li circonda come riflesso delle loro pulsioni inconsce. Nel \"Mondo sommerso\", comunque, una catastrofe naturale fa s\u00ec che il mondo reale si trasformi in un paesaggio onirico, causando il regresso mentale dei personaggi principali, Bodkin e Kerans.\nRiferimenti e influssi.\nIl titolo del libro potrebbe essere un'allusione a \"Il mondo perduto\" di Arthur Conan Doyle. Nel 1998, la cantante pop Madonna ha registrato una canzone con lo stesso titolo, sebbene il testo sembri avere solo una tenue relazione con il romanzo di Ballard. Nel romanzo ci sono diverse citazioni del poemetto modernista La terra desolata del poeta statunitense T.S. Eliot; Kerans viene identificato con uno dei personaggi del poemetto, Fleba il fenicio, che nell'opera di Eliot muore annegato; \u00e8 la fine che Kerans rischia di fare durante la sua immersione nel planetario sommerso."}
{"id": "579451", "revid": "1086846", "url": "https://it.wikipedia.org/wiki?curid=579451", "title": "Associazione Sportiva Roma 1944-1945", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1944-1945.\nStagione.\nIl 1\u00ba luglio 1944 viene eletto un nuovo presidente, l'onorevole Pietro Baldassarre, e tornano in rosa due vecchie glorie, Nazzareno Celestini e Balilla Lombardi, mentre il campionato di calcio italiano rimane sospeso per motivi di guerra per un anno ancora. La squadra giallorossa disputa la Coppa citt\u00e0 di Roma, un trofeo amatoriale organizzato tra le squadre della capitale che la Roma si aggiudica battendo per 4-1 in finale la . Nel gennaio del 1945, viene riorganizzato per il secondo anno il campionato romano di guerra, vinto dai giallorossi con la seconda a quattro punti di distanza. Nel marzo del 1945 muore, a causa di una meningite, la giovanissima promessa Mario Forlivesi a soli diciotto anni, che nella stagione precedente aveva degnamente sostituito Amadei segnando 8 gol in 7 presenze; la citt\u00e0 intera rimane sconvolta per la drammatica vicenda.\nMaglie e sponsor.\nLa divisa primaria \u00e8 costituita da maglia rossa con collo a V giallo, pantaloncini bianchi, calze rosse bordate di giallo; in trasferta viene usata una maglia bianca con banda giallorossa orizzontale, pantaloncini rossi e calzettoni rossi bordati di giallo. I portieri hanno una maglia grigia con colletto a polo, pantaloncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "579458", "revid": "184755", "url": "https://it.wikipedia.org/wiki?curid=579458", "title": "Giovanni Maria Butteri", "text": "Attivo soprattutto a Firenze, esegu\u00ec alcune tavole dal sicuro disegno tipicamente toscano, di stile simile al suo maestro Alessandro Allori o a Francesco Salviati.\nTra i suoi primi lavori va segnalata la realizzazione di due pannelli per lo studio di Francesco I de' Medici a palazzo Vecchio (1570-1571).\nPartecip\u00f2 ad alcuni grandi cicli pittorici come la decorazione del Chiostro Grande di Santa Maria Novella, nel quale realizz\u00f2 almeno cinque lunette, pi\u00f9 una in collaborazione con il suo maestro Allori.\nFu molto legato ai Medici e dipinse per le nozze di Ferdinando I de' Medici con Cristina di Lorena (1589).\nDipinse anche alcune pale d'altare, come \"Madonna in trono con i santi Michele e Lucia\", la \"Piet\u00e0\" (1583) e l\"'Incoronazione della Vergine\".\nAltre sue opere si trovano nella chiesa di Santa Monica e nella chiesa di San Barnaba a Firenze, al Museo Civico di Prato, al Norton Museum of Art di West Palm Beach negli Stati Uniti, ecc."}
{"id": "579459", "revid": "36426", "url": "https://it.wikipedia.org/wiki?curid=579459", "title": "Giovanmaria Butteri", "text": ""}
{"id": "579464", "revid": "307923", "url": "https://it.wikipedia.org/wiki?curid=579464", "title": "Daniel Dal Barba", "text": "Biografia.\nDopo aver abbandonato gli studi di giurisprudenza, studi\u00f2 musica da autodidatta nella sua citt\u00e0 natale. Nel 1737 inizi\u00f2 ad essere attivo come violinista e nel 1743 come cantante d'opera presso il Teatro Filarmonico di Verona, dove esord\u00ec con il dramma \"I fratelli riconosciuti\" di Pietro Chiarini. Si esib\u00ec con successo anche a Venezia, nel teatro di Sant'Angelo con \"Scipione nelle Spagne\" di Baldassare Galuppi nel 1746 e l'anno successivo nell\"'Armida\" di Bertoni, nel \"Pompeo in Armenia\" di Scarlatti e nella \"Caduta d'Amulio\" di Pampani. Nel 1744 debutt\u00f2, invece, come compositore d'opera con \"Il Tigrane\", nel quale ricopr\u00ec la parte di Mitridate. Nel 1746 cant\u00f2 nell'opera \"Il Pompeo\" di Alessandro Scarlatti, andata in scena nello stesso teatro.\nNel 1749 fu nominato maestro di cappella dell'Accademia Filotima e dell'Accademia Filarmonica di Verona. Nel 1762 sostitu\u00ec don Girolamo Zanata alla guida della Cappella della Cattedrale veronese succedendogli ufficialmente nel 1769. Le musiche di Dal Barba erano apprezzate dai fedeli che ne gradivano la vena spontanea e popolare; si trattava di composizioni scorrevoli e mai eccessivamente lunghe. Introdusse in chiesa uno stile semplice, lontano da dotti accademismi ma soprattutto rivolto alla gente semplice; voleva accontentare il gusto dell'uomo comune. Nel 1770, presso l'Accademia Filarmonica, incontr\u00f2 il quattordicenne Wolfgang Amadeus Mozart accompagnato dal padre Leopold. Nove anni pi\u00f9 tardi, ormai vecchio e stanco, fu sostituito alla guida della Cappella della Cattedrale di Verona da don Bartolomeo Giacometti. Morto nel 1801, il suo nome fu presto dimenticato ma negli ultimi anni l'interesse per la sua figura di musicista ha portato ad uno studio approfondito del personaggio.\nComposizioni.\nOpere liriche.\nLe sue opere sono considerate tutte perdute. La citt\u00e0 e l'anno si riferiscono alla prima rappresentazione."}
{"id": "579465", "revid": "117894125", "url": "https://it.wikipedia.org/wiki?curid=579465", "title": "Jukebox", "text": "Il jukebox, o juke-box \u00e8 un apparecchio da installazione pubblica che riproduce brani musicali in modo automatico in seguito all'introduzione di una moneta al suo interno e alla scelta della canzone da parte dell'ascoltatore.\nIl termine \"juke-box\" inizi\u00f2 a essere usato negli Stati Uniti negli anni trenta; esso deriva da \"juke-joint\", che indicava un bar in cui si balla; era anche in uso, nello stesso periodo, \"juke-bands\", per indicare i gruppi musicali che vi si esibivano.\nIl jukebox \u00e8 di solito composto da un armadio diviso orizzontalmente in due ripiani, dei quali il superiore ha solitamente una grossa lastra di plexiglas o vetro che mostra il meccanismo interno di selezione dei dischi e di giradischi, in quella inferiore trova posto il controllo delle monete, la cassaforte e il sistema elettrico/elettronico di selezione.\nIl jukebox \u00e8 una macchina che insieme al flipper ha segnato la storia dell'intrattenimento pubblico nei bar, ed \u00e8 anche presente in moltissimi film e telefilm (Fonzie in \"Happy Days\" lo attivava con un pugno ben assestato) ed \u00e8 uno dei simboli degli anni cinquanta negli Stati Uniti.\nFunzionamento.\nIl funzionamento \u00e8 molto semplice: all'inserimento di una moneta valida come da impostazione, la macchina la deposita nella cassaforte e abilita la tastiera per la selezione dei brani. Alla selezione di una canzone, solitamente tramite la digitazione di un codice numerico, il meccanismo a margherita contenente i dischi (posto nella parte superiore) si muove finch\u00e9 il disco selezionato si trova sotto al braccetto meccanico che lo sposta nel piatto del giradischi. A questo punto ha inizio la riproduzione, ed a fine canzone il disco verr\u00e0 riportato nel selettore a margherita.\nStoria.\nWurlitzer, Seeburg, Rock-Ola e in misura minore Ami furono le grandi case americane che si diedero battaglia dal 1930 al 1960, anno in cui si afferm\u00f2 definitivamente il fenomeno degli \"shouter\" (\"urlatori\", in Italia), per conquistare il mercato statunitense dell\"'apparecchiatura per fare musica\". vinta o talvolta persa dalla decisione del costruttore di permettere la selezione di un disco in pi\u00f9, o dal gusto di un designer che sistemava al posto giusto una cromatura.\nDopo che tra nel 1889 Louis Glass e William S. Arnold inventarono un'apparecchiatura fonografo alimentata da monetine, la prima appartenente alla \"Edison Class M Electric Phonograph\" e brevettata (1890) con il nome di \"Coin Actuated Attachment for Phonograph\" (la musica poteva essere ascoltata attraverso uno fra quattro tubi di emissione), il primo vero fonografo a moneta fu presentato nel 1927 dalla Ami, una fabbrica che gi\u00e0 si era distinta nella produzione di pianoforti automatici. Nonostante questa casa anticipasse tutte le altre di almeno tre anni, non riusc\u00ec mai ad avere la leadership nel mercato americano, ma fu la maggiore costruttrice di jukebox in Europa.\nNel 1933, appena superato il periodo della grande depressione seguita alla crisi del '29, la Wurlitzer present\u00f2 il suo primo apparecchio. Anche la Wurlitzer, cos\u00ec come la Rock-Ola, costruiva pianoforti automatici, funzionanti a moneta; la grande diffusione che ebbe in quegli anni la Radio, mise in crisi questo settore. I pianoforti a gettone, un tempo troneggianti e richiestissimi in tutti i luoghi di ritrovo, vennero rapidamente accantonati a favore del nuovo, stupefacente \"compagno sonoro\". Le grandi case dovettero difendere i loro prodotti; un apparecchio capace di permettere la selezione tra vari dischi, sembr\u00f2 una scelta vincente. In effetti la diffusione della nuova macchina musicale ebbe dell'incredibile, dato che solo nel 1936 la Wurlitzer vendette pi\u00f9 di quarantamila jukebox, record mai uguagliato nella storia.\nIn pochi anni, il mercato fu invaso anche dagli altri due colossi del settore, la Seeburg e la Rock-Ola. Gli apparecchi prodotti in questi anni avevano il mobile in legno, e permettevano di selezionare un massimo di 12 dischi tutti rigorosamente a 78 giri. I dischi erano disposti in una pila verticale dalla quale di volta in volta venivano estratti e suonati. La Seeburg fu la prima, nel 1938, a produrre un jukebox decorato con le ormai famose materie plastiche illuminate. Il modello spopol\u00f2 e la concorrenza non tard\u00f2 ad imitare queste rifiniture che rendevano l'apparecchio pi\u00f9 vistoso, ossia pi\u00f9 appetibile, e consentivano un aumento delle vendite.\nLa concorrenza tra le case produttrici in questo periodo fu agguerritissima. Ogni anno veniva prodotto un nuovo modello che doveva essere venduto per lo pi\u00f9 ai noleggiatori, i quali a loro volta si occupavano di affittarlo ai gestori dei locali pubblici. Apparecchi ancora perfettamente funzionanti venivano rimpiazzati da modelli pi\u00f9 nuovi, in quella sorta di corsa al consumismo che era dettata dalla moda. Gli apparecchi ritirati dalle citt\u00e0 venivano \"passati\" ai locali di campagna e in seguito ritirati e demoliti a colpi d'ascia anche se erano tutt'altro che da buttare. I designer proponevano apparecchi dalle forme sempre pi\u00f9 accattivanti; nel 1940 fu realizzato, per la prima volta, un jukebox la cui sommit\u00e0 invece di essere squadrata era ad arco. L'idea si rivel\u00f2 brillante, tanto da determinare la linea di tutti gli esemplari dei successivi dieci anni. Durante la seconda guerra mondiale, tutte le grandi case costruttrici dovettero convertire i loro macchinari alla produzione di materiale bellico.\nI vecchi apparecchi che prima della guerra venivano considerati antiquati nelle citt\u00e0 ed erano stati venduti nelle campagne, vennero recuperati per ricavarne pezzi di ricambio; la Wurlitzer ebbe la geniale intuizione di produrre un mobile che si potesse adattare universalmente a tutti i meccanismi interni. Fu questa operazione che le permise di fornire i locali pi\u00f9 lussuosi di jukebox nuovi, e che le diede quindi la spinta necessaria a diventare marca leader del settore.\nNell'immediato dopoguerra fu portata a compimento la pi\u00f9 grande campagna pubblicitaria mai ideata per una macchina a moneta. Per la prima volta un jukebox venne pubblicizzato non solo agli operatori del settore, ma al grande pubblico; il Wurlitzer 1015 divenne in poco tempo il simbolo della voglia di divertirsi che contagiava come una febbre gli americani alla fine della guerra. Il battage pubblicitario fu talmente forte che la fornitura di un locale poteva cambiare drasticamente se non si possedeva il 1015.\nRiviste e giornali pubblicavano intere pagine con fotografie di giovani che si scatenavano ballando attorno a questa macchina, furono prodotte decine di gadget raffiguranti il mitico giocattolo musicale e gli americani attribuirono a questo apparecchio un trionfo che vede ancor oggi nel 1015 un modello molto ricercato da collezionisti e amatori. Ne furono costruiti pi\u00f9 di 50.000 esemplari e contrariamente a quanto successe ai modelli che lo precedettero, il 1015 non fu ritirato dal commercio per essere sostituito con modelli pi\u00f9 nuovi, anzi, molti di questi apparecchi, funzionanti in origine con dischi a 78 giri, furono convertiti per poter funzionare anche con i 45 giri che invasero il mercato nel giro di qualche anno.\nInfatti, sempre nel periodo bellico divenne impossibile importare dai paesi asiatici la gommalacca con la quale si costruivano i vecchi dischi a 78 giri. Lo sforzo fatto dai ricercatori in questo periodo port\u00f2 in breve tempo alla scoperta del vinile, sul quale, grazie al microsolco, poteva essere incisa un'intera canzone su di un disco di formato inferiore, che veniva fatto girare a 45 giri con una maggiore fedelt\u00e0 di suono.\nNel 1948 la Seeburg, sempre all'avanguardia per la tecnologia, aveva presentato il modello M100A, che consentiva la scelta tra 100 dischi contro i 24 dei jukebox convenzionali. Fu un duro colpo per la Wurlitzer e per le altre marche concorrenti, che faticarono non poco per realizzare un prodotto competitivo. Come se non bastasse, in pochi mesi la Seeburg produsse l'M100B che utilizzava 50 dischi da 45 giri incisi su entrambi i lati. Il primo modello della Wurlitzer in grado di contrastare il predominio dei nuovi Seeburg venne commercializzato a partire dal 1952, con tre anni di ritardo."}
{"id": "579466", "revid": "83971060", "url": "https://it.wikipedia.org/wiki?curid=579466", "title": "Raffaello Melani (giornalista)", "text": "Biografia.\nNasce sul Corso a Pistoia il 21 ottobre 1883 ma \u00e8 destinato ad una carriera fuori dalla sua citt\u00e0 natale. \nCollabora a \"La Tempra\", diretta da Renato Fondi, con il quale aveva gi\u00e0 dato vita ad una precedente esperienza , quella di \"Athena\", rivista nata nel 1909. \nFu essenzialmente uomo di teatro, avendo legato il proprio nome all'importante scuola di recitazione fiorentina di via Laura, ma accompagn\u00f2 sempre tale attivit\u00e0 a quella militante, di autore, di traduttore e di riduttore.\nVivace soprattutto in et\u00e0 giovanile la collaborazione ad alcune riviste, come ricorda questa testimonianza dell'amico Adelmo Damerini: \u00abInfatti con lui (Giuseppe Bottai), io e Raffaello fondammo una rivista \"La Costa Azzurra\" di carattere essenzialmente artistico e letterario dove Raffaello pubblicava le sue poesie, i suoi saggi drammatici, io le mie critiche musicali insieme ad altri collaboratori giunti poi in seguito a notoriet\u00e0 come Giovanni Necco, Mario Labroca; Arturo Stanghellini, Giovanni Bucci, Alberto Caligiani\u00bb. \nIl periodico, pubblicato a Sanremo e attivo tra il 1920 e il 1923, includeva tra i collaboratori Alberto Simonatti, Marino Marini, Giovanni Michelucci, Nello Innocenti e Teofilo Barbini."}
{"id": "579473", "revid": "767487", "url": "https://it.wikipedia.org/wiki?curid=579473", "title": "Giovanni Bizzelli", "text": "Nell'orbita di Alessandro Allori, partecip\u00f2 alla decorazione per esempio del soffitto del corridoio est degli Uffizi, aiutando Antonio Tempesta nella realizzazione delle grottesche. Realizz\u00f2 anche alcuni cartoni per gli apparati funebri per i funerali di Filippo II di Spagna e di Margherita d'Austria."}
{"id": "579474", "revid": "742538", "url": "https://it.wikipedia.org/wiki?curid=579474", "title": "Total factor productivity", "text": "In economia la Total Factor Productivity (TFP) o produttivit\u00e0 totale dei fattori \u00e8 definibile come la parte residua di output eccedente gli input di lavoro e capitale. La TFP misura, generalmente, il grado di efficienza economica e viene calcolata sottraendo il tasso di crescita del lavoro e del capitale rispetto all'output. \nLa \"Total Factor Productivity\" nell'analisi della produttivit\u00e0.\nA partire dal contributo di Robert Solow (1957), il calcolo della TFP venne messo in relazione alla funzione di produzione e alla teoria neoclassica della crescita. In particolare, Solow dimostr\u00f2 come il tasso di crescita della TFP calcolato come la differenza fra l'indice di Divisia dell'output e l'indice di Divisia degli input risulta uguale al progresso tecnico \"Hicks-neutral\", scorporato dai fattori di produzione e che lascia invariati i rapporti fra le produttivit\u00e0 marginali dei singoli fattori.\nDopo diversi studi applicati alla fine degli anni 60 e nella prima met\u00e0 degli anni 70, negli anni 80 inizi\u00f2 negli Stati Uniti una misurazione sistematica a livello settoriale della TFP, sotto la denominazione di MFP (Multifactor productivity), da parte del \"National Bureau of Economic Research\" (NBER)\n(cfr. ad es. Gullickson &amp; Harper, 1987).\nNegli anni 90 gli studi sulla TFP si sono moltiplicati. A questi si sono aggiunti gli studi con approccio econometrico all'analisi della produttivit\u00e0, come ad esempio la \"Stochastic Frontier Analysis\" (SFA) (Battese &amp; Coelli, 1992, 1995; Coelli et al., 2005), e quelli che applicano la programmazione lineare per la stima della funzione di produzione, come la \"Data Envelopment Analysis\" (DEA) (Cooper et al., 2000). \nI suddetti approcci sono comunque da considerare in larga parte complementari e non sostitutivi alle analisi non-parametriche della TFP.\nNel 2001 l'Organizzazione per la Cooperazione e lo Sviluppo Economico (OCSE) ha pubblicato un manuale sulle misure di produttivit\u00e0 che indirizza gli uffici statistici nazionali e consiglia l'utilizzo della MFP basata sulla produzione lorda, chiamata anche KLEMS (la sigla sta per \"Kapital, Labour, Energy, Materials\" e \"Services\") per la stima non parametrica dei tassi di variazione della produttivit\u00e0 aggregata. \nRecentemente l'Unione europea ha finanziato un ambizioso progetto, l\"'EU KLEMS Project\", finalizzato alla creazione di un database di serie storiche di misure di produttivit\u00e0 settoriale basate sulla TFP.\nEssendo ormai largamente condiviso e accettato l'uso di misure di produttivit\u00e0 totale dei fattori, gli sforzi degli ultimi anni sembrano essere nel senso di:\nIl calcolo della TFP.\nLa \"Total Factor Productivity\" pu\u00f2 essere calcolata in diversi modi, modi che tra loro differiscono per gli indici di quantit\u00e0 utilizzati nella misurazione delle variazioni dei fattori produttivi, delle quote del prodotto imputate a ciascun fattore, e per il livello assunto di \"lordit\u00e0\" (\"grossness\") dell'output.\nQuanto ai diversi indici dei volumi, sono stati di volta in volta utilizzati tutti gli indici che di fatto approssimano al caso discreto l'indice di Divisia. In particolare, anche a seguito degli studi di Diewert (1976) sulle loro propriet\u00e0, gli indici pi\u00f9 utilizzati sono:\nIl calcolo della crescita TFP basata sul valore aggiunto.\nQuella che segue \u00e8 la metodologia attualmente adottata dall'OCSE per il calcolo della TFP basata sul valore aggiunto (\"value-added based MFP\").\nTassi di variazione dell'output.\nL'output (Q) \u00e8 misurato dal Prodotto interno lordo a prezzi costanti.\nI tassi di variazione annuali sono dati dalle differenze dei logaritmi: formula_1.\nTassi di variazione degli input di lavoro.\nIl lavoro (L) \u00e8 misurato dal numero di lavoratori impiegati o, preferibilmente, dalle ore totali lavorate nel corso dell'anno nell'intera economia.\nI tassi di variazione annuali sono dati dalle differenze dei logaritmi: formula_2.\nTassi di variazione degli input di capitale.\nL'input di capitale (K) \u00e8 misurato dall'ammontare dei servizi forniti dal capitale (S), che vengono assunti in proporzione costante dello stock di capitale produttivo.\nI servizi da capitale (\"capital services\") sono computati per le differenti tipologie di capitale, i diversi \"assets\" (formula_3 con i = 1,2...,n), e aggregati costruendo un indice dei volumi di T\u00f6rnqvist:\ncon \ndove formula_6 \u00e8 la quota di ciascun \"asset\" sul valore totale dei servizi da capitale, e il valore dei servizi da capitale di ciascun \"asset\" \u00e8 dato dal volume dei servizi, formula_7, moltiplicato per il prezzo di costo d'uso (\"user cost price\") unitario, formula_8.\nQuote di lavoro e capitale.\nPer aggregare lavoro e capitale nella costruzione di un indice delle quantit\u00e0 si ponderano i tassi di variazione di lavoro e capitale per le corrispondenti quote sul costo totale degli input.\nIl costo totale degli input \u00e8 la somma della remunerazione del lavoro e dei servizi da capitale.\nLa remunerazione dell'input di lavoro \u00e8 data dal monte salari, calcolato come il salario medio per lavoratore (o ora lavorata), formula_9, moltiplicato per il numero di lavoratori, sia autonomi che salariati (o l'ammontare complessivo di ore lavorate), formula_10.\nLa remunerazione dei servizi da capitale \u00e8 data dalla somma dei volumi dei servizi dei singoli \"asset\", formula_7, per il relativo prezzo di costo d'uso, formula_8.\nIn questo modo la remunerazione totale dei fattori \u00e8 data da:\ne le corrispondenti quote sono date da:\nTassi di variazione degli input.\nIl tasso di variazione degli input (X) \u00e8 infine un indice dei volumi di T\u00f6rnqvist costruito a partire dai tassi di variazione degli input di lavoro e servizi da capitale:\nTassi di variazione della TFP.\nFinalmente, il tasso di variazione della TFP (o MFP) basata sul valore aggiunto \u00e8 calcolato come differenza degli indici di input e output come in precedenza calcolati:\nApproccio duale al calcolo della TFP.\nUn metodo alternativo di calcolo della TFP \u00e8 quello suggerito da Jorgenson e Griliches (1967), in cui la TFP viene calcolata utilizzando i tassi di crescita dei prezzi dei fattori invece che quelli delle quantit\u00e0.\nTale metodo \u00e8 a volte chiamato approccio duale, per via delle analogie con i metodi di stima delle quantit\u00e0 sulla base delle funzioni di costo, utilizzati nell'economia della produzione. \nL'approccio duale pu\u00f2 essere derivato dall'eguaglianza contabile tra Prodotto Interno Lordo e redditi distribuiti. In particolare, assumendo l'esistenza di due soli fattori, lavoro (L) e capitale (K), si ha che:\ndove r e w sono rispettivamente il saggio di remunerazione del capitale e del lavoro. Differenziando entrambi i lati dell'equazione si ottiene:\ndove formula_20 e formula_21. Ricordando che, guardando alle quantit\u00e0, si ha che:\nuguagliando i lati destri delle precedenti due equazioni otteniamo:\nUn modo alternativo di scrivere la precedente equazione \u00e8:\n\u00c8 importante osservare come il metodo di calcolo del tasso di crescita della TFP come media ponderata dei tassi di crescita dei prezzi dei fattori \u00e8 derivato dal precedente sfruttando semplicemente un'identit\u00e0 contabile. Dunque, a meno di errori di misurazione, il calcolo in base al metodo standard e quello alternativo dovrebbero coincidere.\n\"Revenue-based\" e \"cost-based\" TFP.\nSe la quota del capitale (sK) viene calcolata in modo residuale una volta stimata la quota del lavoro (sK = 1 - sL), implicitamente si assume una funzione di produzione a rendimenti di scala costanti.\nLaddove si stimi in modo indipendente la remunerazione del capitale (rK), senza utilizzare l'identit\u00e0 contabile (1), non \u00e8 pi\u00f9 necessariamente vero che la somma dei costi dei fattori (wL + rK) eguaglia il valore del prodotto netto (Y). In tal caso \u00e8 possibile calcolare i pesi in due modi differenti. In particolare \u00e8 possibile ottenere le quote dividendo ciascuna componente reddituale considerata per:\nNel caso in cui vi siano rendimenti di scala crescenti la revenue-based TFP sar\u00e0 minore della cost-based TFP, e questo perch\u00e9 la somma dei costi affrontati dall'impresa per remunerare i fattori produttivi, assumendo l'uguaglianza tra il saggio di remunerazione di ciascuno e la sua produttivit\u00e0 marginale, non esaurir\u00e0 il prodotto e quindi la somma dei pesi utilizzati sar\u00e0 minore di uno. \nDato il carattere fortemente pro-ciclico del valore della prodotto, le serie storiche della revenue-based TFP seguono inoltre molto l'andamento del ciclo economico.\nLa cost-based TFP risulta invece meno influenzata dal ciclo ed \u00e8 generalmente preferita.\nDalla TFP settoriale alla TFP aggregata.\nIl metodo solitamente utilizzato per calcolare il tasso di crescita della TFP aggregata partendo dagli indici settoriali \u00e8 quello sviluppato da Evsej Domar (1961) e Charles Hulten (1978).\nIn particolare, si assume la seguente funzione di trasformazione (\"transformation function\") per il sistema economico:\nin cui il valore dei beni e servizi finali prodotti nel sistema (Y) risulta funzione degli input primari (lavoro, capitale, risorse naturali...) (X), degli input intermedi importati (MM) e del parametro A, la tecnologia, che indica lo spostamento della funzione nel tempo. Il tasso di crescita della TFP aggregata sar\u00e0 quindi dato da:\nA livello settoriale si assume quindi una funzione di produzione del tipo:\ndove Qi \u00e8 l'output lordo del settore i, Ai \u00e8 il parametro che indica il progresso tecnico \"Hicks-neutral\" settoriale, Xi, Mi e MMi sono rispettivamente gli input primari, gli input intermedi domestici, gli input intermedi importati impiegati nel settore.\nIl tasso di crescita della TFP di tipo-KLEMS settoriale sar\u00e0 dunque pari a:\nL'output lordo settoriale pu\u00f2 essere scomposto in una parte destinata alla domanda finale ed in una destinata ad essere utilizzata come input intermedio nelle altre industrie. Si ha quindi:\ndove Qij \u00e8 l'output dell'industria i che entra nella produzione del settore j. Dalla relazione precedente segue che:\nPoich\u00e9 i tassi di crescita dei valori aggregati di domanda finale, input primari e input intermedi importati sono esprimibili come media ponderata dei tassi di crescita dei corrispondenti valori settoriali, sfruttando anche la precedente eguaglianza la (1) pu\u00f2 essere riscritta come segue:\n\u00c8 importante a questo punto osservare che formula_34, per cui si ha che:\nLa (3) pu\u00f2 essere quindi riscritta come:\nRicordando la (2) si ha quindi infine:\nQuesta \u00e8 la cosiddetta formula di aggregazione di Domar, in base alla quale la TFP aggregata \u00e8 il risultato di una particolare ponderazione delle TFP KLEMS settoriali. Va in particolare notato che la somma dei pesi utilizzati nella ponderazione delle TFP settoriali (\"pesi di Domar\"), dati dal rapporto tra produzione lorda settoriale e PIL, \u00e8 maggiore dell'unit\u00e0, per cui la TFP aggregata risulta maggiore delle TFP settoriali, e questo perch\u00e9 nell'aggregazione si tiene conto dei trasferimenti di produttivit\u00e0 conseguenti alle interdipendenze settoriali dovute ai prodotti intermedi.\nCritiche alla TFP.\nNonostante l'utilizzo della TFP sia ampiamente diffuso e accettato, le critiche al suo utilizzo sono state numerose ed in molti hanno evidenziato, nel corso del tempo, limiti ed errori concettuali insiti nell'indicatore.\nGi\u00e0 Abramovitz (1956) notava come in realt\u00e0 il residuo cos\u00ec calcolato era alla fine il risultato non solo del cambiamento tecnologico e del miglioramento nell'efficienza produttiva, ma anche di una serie di possibili errori, come quelli di misura, quelli derivanti da aggregazione e quelli di errata specificazione del modello. Il residuo di Solow risultava cos\u00ec, a conti fatti, essere solo la \"misura della nostra ignoranza\" (\"the measure of our ignorance\").\nLo stesso Solow (1987) notava con meraviglia come la TFP non registrasse in alcun modo la rivoluzione digitale, e Nordhaus (1997) osservava come il \"Solow productivity paradox\" non era limitato a questo fenomeno: la TFP non aveva registrato tassi di crescita significativi in corrispondenza di nessuna delle rivoluzioni tecnologiche che si erano succedute nel corso degli anni, compresa quella della scoperta e della diffusione dell'energia elettrica.\nNegli anni 60, dato il collegamento esplicito posto da Solow (1957) con la funzione di produzione aggregata e con l'ipotesi di progresso tecnico neutrale \"\u00e0 la\" Hicks, la TFP venne investita, in quella che \u00e8 successivamente divenuta famosa come la \"Cambridge capital controversy\", dalle critiche che colpirono queste ultime. In particolare, da un lato, si negava in nuce la possibilit\u00e0 di utilizzare misure aggregate del capitale e la tendenza all'uguaglianza tra tasso di rendimento del capitale e produttivit\u00e0 marginale dello stesso, e tutto ci\u00f2 minava alle basi la funzione di produzione aggregata neoclassica formulata in termini di lavoro e capitale; dall'altro, si criticava la concezione del progresso tecnico, propria del primo Hicks (1964) e dei neoclassici, che distingueva spostamenti lungo la funzione di produzione da spostamenti della funzione stessa.\nDi diversa natura sono state le critiche di Read (1968), Rymes (1971, 1972, 1983), Cas &amp; Rymes (1991) e Durand (1996). In particolare, nei suoi lavori pionieristici Thomas K. Rymes mise in evidenza come l'errore di trattare il capitale come un fattore produttivo scarso, al pari di lavoro e terra, assunzione implicita nella concezione di progresso tecnico Hicks-Meade-Solow, invece di un bene riproducibile nella riproduzione del quale si trasferiscono pertanto gli incrementi di produttivit\u00e0 conseguiti dal sistema, finisca per condurre a risultati a volte paradossali. Tra questi, il fatto che la distinzione tra progresso tecnico incorporato e scorporato, l'unico catturato dalla TFP, riposi in ultima istanza sulla possibilit\u00e0 di \"incorporarlo\" nel capitale a costo zero. La conseguenza \u00e8 che ridefinizioni \"statiche\" di cosa \u00e8 e cosa non \u00e8 capitale inevitabilmente modificano il tasso stimato della produttivit\u00e0.\nUn ulteriore difetto \u00e8 la stretta dipendenza della TFP dal livello assunto di \"lordit\u00e0\" (\"grossness\") dell'output, difetto messo in luce recentemente anche da Gullickson &amp; Harper (1999) e Balk (2003). Cos\u00ec ad esempio, la TFP calcolata sulla base del valore aggiunto \u00e8 necessariamente maggiore di quella calcolata sulla base del cosiddetto output settoriale, che \u00e8 a sua volta maggiore o uguale di quella calcolata sulla base della produzione lorda. Inoltre, essendo la relazione tra la TFP basata sul valore aggiunto (formula_38) e quella basata sulla produzione lorda (formula_39) la seguente:\ndove VA \u00e8 il valore aggiunto settoriale e M i consumi intermedi, la disintegrazione verticale e la riorganizzazione della produzione conseguenti alla diffusione dell'outsourcing, producendo un aumento del rapporto M/VA, necessariamente tendono a far aumentare la TFP calcolata sulla base del valore aggiunto anche se non si \u00e8 prodotto alcun incremento nell'efficienza produttiva."}
{"id": "579475", "revid": "767487", "url": "https://it.wikipedia.org/wiki?curid=579475", "title": "Juelz Santana", "text": "Nato nel quartiere di Harlem, cominci\u00f2 a scrivere le sue prime rime a 12 anni e, con l'amico Malik, cominci\u00f2 la sua carriera nel gruppo dei Draft Pick. Cominciarono a raccogliere pareri positivi a New York, esibendosi ovunque sia possibile. Il cugino di Santana fa conoscere al rapper Cam'ron, altro artista della Grande Mela. Poco tempo dopo cominciano le registrazioni per \"Double Up\", pezzo di Cam featuring Santana.\nQuando Cam'Ron riusc\u00ec ad ottenere un contratto discografico con la Roc-A-Fella Records di Jay-Z non esit\u00f2 a portare con s\u00e9 Juelz, proponendogli un contratto per la sua Roc-A-Fella Diplomat Records.\nCominci\u00f2 cos\u00ec il sodalizio con la crew dei Diplomats, affiliata ai Dipset. Oltre ad apparire nei dischi del gruppo, Santana pubblic\u00f2 diversi mixtape come \"\"Back Like Cooked Crack\". I suoi dischi solisti videro luce nel 2003, \"From Me To U\", e nel 2005, \"What the Game's Been Missing!\"\".\nJuelz ha un figlio, LaRon Jr., ed \u00e8 proprietario di un negozio di abbigliamento chiamato \"Santana's Town\". Il negozio, con sede ad Harlem, \u00e8 gestito dalla madre."}
{"id": "579477", "revid": "21880", "url": "https://it.wikipedia.org/wiki?curid=579477", "title": "Parco delle Alpi Marittime", "text": ""}
{"id": "579488", "revid": "122836179", "url": "https://it.wikipedia.org/wiki?curid=579488", "title": "Rockbox", "text": "Rockbox \u00e8 un progetto free software orientato al miglioramento delle performance dei lettori MP3 portatili pi\u00f9 diffusi, sia in termini efficienza che di quantit\u00e0 di codec audio supportati.\nIl software Rockbox ottiene questo risultato installando sul dispositivo ospite un boot loader che attiva il proprio sistema operativo bypassando quello installato di fabbrica, mantenendo comunque disponibile il firmware originale.\nFunzionamento.\nRockbox consiste in un pacchetto di firmware maturo, stabile, flessibile ed estendibile mediante plugin.\nTra le altre caratteristiche, Rockbox include un'interfaccia utente parlante, particolarmente apprezzata dagli utenti non vedenti.\nLa flessibilit\u00e0 del pacchetto Rockbox ne ha facilitato negli anni il porting su piattaforme anche diversissime tra loro, dai vecchi Archos Jukebox ai moderni Apple iPod Video.\nOgni porting nasce in modo specifico per la piattaforma, e ne sfrutta per quanto possibile le caratteristiche intrinseche, come i display ad alta risoluzione o la registrazione.\nLe dimensioni del firmware Rockbox hanno imposto ai progettisti, quando possibile, di separare il software in due porzioni ben distinte:\nAnalogamente ad altri boot loader come LILO o GRUB, Rockbox permette al momento dell'avvio del dispositivo di scegliere di avviare il sistema operativo originale, in modo da non perdere eventuali compatibilit\u00e0.\nA differenza del firmware di alcuni lettori commerciali (es. iPod), Rockbox \u00e8 basato sul drag and drop dei file e delle cartelle ed \u00e8 possibile navigare nel file system. \u00c8 stata per\u00f2 introdotta anche la funzionalit\u00e0 di database, che permette al lettore di organizzare le informazioni ottenute tramite ID3 tag (artista, album, genere musicale ecc.) e di navigare nella libreria attraverso tali informazioni.\nArchitettura.\nRockbox usa un semplice kernel con un modello lineare di gestione della memoria (che gli permette di funzionare anche su piattaforme sprovviste di una MMU) e single process. I threads lavorano cooperativamente, ridando il controllo allo scheduler che d\u00e0 la priorit\u00e0 al processo audio. Il sistema operativo e i plugin sono scritti in C, con alcune parti pi\u00f9 critiche scritte in assembly. Con la sua semplice e leggera architettura, Rockbox pu\u00f2 funzionare su una grande variet\u00e0 di dispositivi, con memorie variabili da 1 a 64 MB e velocit\u00e0 di CPU comprese tra 12 e 532\u00a0MHz. Esiste anche un limitato supporto per architetture multicore o sistemi multiprocessore asimmetrici.\nSviluppo.\nIl progetto Rockbox nasce alla fine del 2001 per estendere le limitate funzionalit\u00e0 dei lettori Studio e Ondio prodotti da Archos.\nA quei tempi la decodifica MP3 era interamente demandata a chip dedicati in hardware, permettendo ben poche migliorie prestazionali.\nIn effetti il primo successo raggiunto dal software riguard\u00f2 la sostituzione della spartana interfaccia utente di questi dispositivi, pi\u00f9 che in un vero e proprio aumento di funzionalit\u00e0.\nNei dispositivi pi\u00f9 recenti la decodifica audio viene eseguita da processori \"general purpose\", permettendo grandi ottimizzazioni e personalizzazioni sul versante software, tra cui un proliferare virtualmente inarrestabile di codec audio gestibili.\nIl primo di questi porting comincia nel 2004 a favore dei vari dispositivi iRiver dotati di chipset ColdFire di Motorola, in particolare i modelli iRiver H100.\nIl successivo porting per iRiver H300 diverr\u00e0 funzionante un anno pi\u00f9 tardi. Da allora si sono susseguiti vari porting nuovi in maniera sempre pi\u00f9 serrata.\nIl primo porting per Apple iPod comincia ad essere sviluppato nel novembre 2005. Durante il 2006, sono stati realizzati porting di Rockbox per molti modelli della famiglia iPod (iPod photo, iPod nano, iPod 4g, iPod mini e iPod Video) e anche per il lettore Cowon iAUDIO X5. Da febbraio 2007, ci sono porting disponibili per iriver H10 e le serie F e X del Toshiba Gigabea. Dal 5 marzo 2007, \u00e8 disponibile un porting per il Cowon iAUDIO M5. Dall'11 marzo 2007, la serie SanDisk Sansa e200 \u00e8 supportata. Dal 23 maggio 2007 \u00e8 stato aggiunto il supporto per il modello 80 GB dell'iPod video. Il 27 luglio 2007 \u00e8 stato aggiunto un supporto iniziale per l'iPod 1G e 2G. Il 23 settembre 2007 \u00e8 il turno della serie Sansa c200. Il 18 marzo 2008 tocca all'Olympus m:robe 100, seguito pochi giorni dopo dall'iAUDIO M3.\nIl 23 settembre 2008, dopo 3 anni di sviluppo, \u00e8 stata infine distribuita la versione 3.0 stabile. Il 23 dicembre 2008 \u00e8 stata distribuita invece la versione 3.1, con ulteriori bugfix e miglioramenti.\nLo sviluppo di Rockbox \u00e8 costante, tanto da registrare aggiornamenti sul relativo repository CVS pi\u00f9 che giornalieri.\nPersonalizzazione.\nAll'interno dei limiti imposti dall'hardware su cui viene eseguito, Rockbox permette una serie completa di personalizzazioni.\nTra queste si citano font modificabili a piacere e temi (skin) gestibili mediante linguaggio di markup.\nDall'11 novembre 2007 \u00e8 disponibile anche una forma di Album Art (non supporta ancora le immagini \"embedded\" all'interno dei file, necessita di un file immagine esterno).\nRockboxUtility.\nVerso la fine del 2007 \u00e8 stata distribuita una versione stabile di RockboxUtility. Si tratta di un programma (disponibile per Windows, macOS e Linux) che rende pi\u00f9 facile l'installazione e la configurazione del proprio dispositivo mp3. RockboxUtility permette infatti di installare e disinstallare Rockbox e il suo bootloader, di aggiungere caratteristiche extra (ad esempio temi, caratteri, giochi come FreeDoom), di gestire l'interfaccia per gli utenti non vedenti, tutto in maniera assolutamente trasparente per l'utente. L'ultima \"release\" stabile di RockboxUtility \u00e8 la 1.3.0.\nCaratteristiche.\nCodec supportati.\nIl firmware Rockbox supporta otto codec con perdita, cinque senza perdita e due senza compressione (ad esclusione del build per l'Archos, che non ha un processore general purpose e la decodifica \u00e8 fatta in hardware).\nComplessivamente si parla quindi di 19 diversi formati audio, anche se alcuni di essi non lavorano in realtime su tutte le piattaforme.\nDa notare che Rockbox non supporta e non supporter\u00e0 file contenenti DRM, e ci\u00f2 \u00e8 dovuto a una specifica volont\u00e0 in quanto esso \u00e8 un progetto open-source.\nEcco la lista dei formati, ai quali va aggiunto il formato MIDI, disponibile come plugin e i formati meno usati SID, MOD, NSF, NSFE e SPC:\nLingue supportate.\nRockbox \u00e8 disponibile in un grande numero di lingue diverse. Sono presenti traduzioni complete in inglese, italiano, tedesco, spagnolo, cinese, francese, danese, bulgaro, finlandese solo per citarne alcune. La lista completa, che comprende attualmente 38 idiomi, \u00e8 presente in mentre informazioni su come funziona il sistema di traduzione sono reperibili .\nLettori supportati.\nLa lista ufficiale dei dispositivi supportati e delle loro caratteristiche tecniche \u00e8 presente in \nPorting in sviluppo.\nIn linea di principio, per ogni dispositivo dotato di una CPU con una versione di GCC \u00e8 possibile creare un porting di Rockbox.\nAttualmente il team di Rockbox sta lavorando, tra gli altri su Olympus m:robe 500i, Cowon D2, Toshiba Gigabeat serie S, Creative Zen Vision: M, Meizu M6 e Philips GoGear SA9200. Lo stato dello sviluppo per questi e altri dispositivi \u00e8 consultabile .\nRockbox Player.\nUn ulteriore progetto che si sta sviluppando \u00e8 la progettazione di un dispositivo mp3 e registratore dal costo contenuto (meno di 125 dollari) compatibile nativamente con il firmware Rockbox. \u00c8 notizia del 30 marzo 2008 dell'interessamento a questo progetto della Pasen, un'azienda produttrice di lettori mp3, che si \u00e8 detta disponibile a costruire una versione commerciale di tale dispositivo."}
{"id": "579490", "revid": "287204", "url": "https://it.wikipedia.org/wiki?curid=579490", "title": "Associazione Sportiva Roma 1945-1946", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1945-1946.\nStagione.\nFinita la guerra, il campionato italiano riprende con la vecchia formula della divisione a due gironi per il nord e per il centro-sud. Molti giocatori che facevano parte della vecchia rosa abbandonano la squadra e altri, come il vecchio Pant\u00f2, fanno ritorno nella capitale. Sulla panchina Masetti viene sostituito da Giovanni Degni. La squadra si classifica terza nel girone, mentre nel girone finale, con le squadre del nord, arriva solo sesta. Il 7 luglio 1946, per la gara contro la , la Roma utilizza per la prima volta l'aereo per andare in trasferta.\nMaglie e sponsor.\nLa divisa primaria \u00e8 costituita da maglia rossa con collo a V giallo, pantaloncini bianchi, calze rosse bordate di giallo; in trasferta viene usata una maglia bianca, pantaloncini neri e calzettoni rossi bordati di giallo. Vengono usate in alcune occasioni altre divise nelle trasferte: una maglia grigia con colletto rosso e banda rossa orizzontale con pantaloncini neri e calze a strisce orizzontali gialle e rosse e una costituita da maglia verde, pantaloncini bianchi e gli stessi calzettoni della \"home\". I portieri hanno due divise: una costituita da maglia grigia con colletto a polo, pantaloncini neri e calzettoni rossi bordati di giallo, l'altra presenta gli stessi calzettoni e calzoncini della terza divisa, abbinati con maglia verde decorata da una V gialla e rossa.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle testate giornalistiche dell'epoca."}
{"id": "579491", "revid": "120366028", "url": "https://it.wikipedia.org/wiki?curid=579491", "title": "Responsabilit\u00e0 patrimoniale", "text": "La responsabilit\u00e0 patrimoniale del debitore poggia sulla previsione dell'art. 2740 del codice civile italiano, a tenore del quale il debitore risponde delle sue obbligazioni con tutti i suoi beni, presenti e futuri: il suo patrimonio \u00e8 dunque in soggezione rispetto al diritto del creditore di soddisfare i suoi crediti a mezzo dell'esecuzione forzata. Il diritto del creditore sul patrimonio del debitore \u00e8 quindi un diritto potestativo espropriativo, che non ha limiti teorici di durata: esiste un termine di prescrizione del credito, ma avviata l'azione esecutiva, il pignoramento del 20% massimo del reddito disponibile pu\u00f2 protrarsi \"a vita\". Il patrimonio del debitore \u00e8 allora posto dalla legge a garanzia dei crediti: si parla cos\u00ec di \"garanzia patrimoniale\" o di \"garanzia generica\", in modo da distinguerla dalle garanzie specifiche fondate su vicende reali o personali peculiarmente poste a tutela dell'adempimento.\nAmbito e limiti.\nLa responsabilit\u00e0 patrimoniale non pu\u00f2 essere esclusa, ma solo limitata, e le limitazioni sono possibili nei soli casi previsti dalla legge.\nUn primo gruppo di limiti legali alla responsabilit\u00e0 patrimoniale \u00e8 previsto rispetto alla natura o alla funzione dei beni che possono costituire il patrimonio del debitore: si fa riferimento, in questo senso, a beni e crediti che le norme processuali considerano assolutamente o relativamente impignorabili (mezzi di lavoro, cose e diritti con funzione alimentare, cose di prevalente valore morale o personale, crediti di lavoro), cui vanno aggiunte ipotesi specifiche contenute nella legge fallimentare e nel codice civile.\nNon sono espropriabili neppure i beni pubblici demaniali o facenti parte del patrimonio indisponibile dello Stato e delle Regioni, e quelli destinati allo svolgimento di funzioni pubbliche. Fondamento della impignorabilit\u00e0 \u00e8 una valutazione normativa che ritiene da preferire, per i casi esposti, il diritto del debitore a conservare il bene rispetto a quello del creditore ad essere soddisfatto.\nAltra categoria di limiti alla responsabilit\u00e0 patrimoniale si rinviene nelle previsioni a favore dell'erede, del legatario e del donatario, contenute in norme ispirate dalla necessit\u00e0 per la quale questi soggetti devono poter limitare il loro impegno debitorio che nasce dalla vicenda successoria al solo attivo ricevuto. Si avvantaggiano di queste previsioni l'erede che accetta la delazione con beneficio d'inventario, il legatario ed il donatario che sono tenuti all'adempimento di modi.\nNon sono ammesse limitazioni negoziali alla responsabilit\u00e0 patrimoniale: patti di tal genere sarebbero nulli, in quanto l'articolo 2740 II comma, stabilendo proprio la non limitabilit\u00e0 in via negoziale della responsabilit\u00e0 patrimoniale, pone una norma imperativa che comporta la nullit\u00e0 di ogni deroga volta a sottrarre in tutto o in parte beni alla garanzia generica. La nullit\u00e0 colpisce anche pattuizioni limitative ad effetti obbligatori, perch\u00e9 comunque sono in grado di alterare la funzione della previsione normativa ora ricordata.\nUna deroga alla responsabilit\u00e0 patrimoniale \u00e8 poi apportata dai vincoli di destinazione, cio\u00e8 vincoli che destinano uno o pi\u00f9 beni ad una data finalit\u00e0, sottraendoli cos\u00ec all'esecuzione forzata esperita dai creditore del predisponente: la loro costituzione deve quindi aver luogo solo nei casi previsti dalla legge(sono i casi del fondo patrimoniale della famiglia, dei fondi speciali di previdenza ed e assistenza, e del negozio di destinazione, recentemente introdotto nel nostro ordinamento con l'articolo 2645 \"ter\" del codice civile). \nUlteriore deroga alla responsabilit\u00e0 patrimoniale di cui all'art. 2740 del c.c. sono i trust di cui alla Legge 364 del 1989 di ratifica della Convenzione dell'Aja sul riconoscimento degli effetti dei trust del 1\u00ba luglio 1985.\nPar condicio creditorum.\nEx articolo 2741 I comma, i creditori hanno pari diritto di soddisfarsi sui beni del debitore, fatte salve le cause legittime di prelazione: la cosiddetta \"par condicio creditorum\" regola quindi la posizione dei creditori nell'esecuzione forzata, ponendo il principio per il quale tutti concorrono sullo stesso piano, a prescindere dalla causa e dalla data di origine del loro credito. Il pari trattamento non \u00e8 derogabile dall'autonomia privata: una pattuizione di stampo derogatorio sarebbe nulla. Cause legittime di prelazione (le sole capaci di alterare il meccanismo della \"par condicio\") sono il pegno, l'ipoteca ed il privilegio.\nCirca l'oggetto della garanzia patrimoniale, la norma dell'articolo 2740 I comma significa che il debitore risponde delle sue obbligazioni con tutti i beni di cui \u00e8 titolare al momento in cui il creditore agisce in via esecutiva, perci\u00f2 i beni che fuoriescono dal suo patrimonio prima dell'esecuzione non possono essere assoggettati all'esecuzione forzata. Tuttavia, eventuali atti di alienazione saranno opponibili ai creditori solo quando, anteriormente al pignoramento, siano stati correttamente assolti gli oneri formali a tal fine previsti (come ad esempio la trascrizione).\nQuesto perch\u00e9 l'interesse del debitore a disporre dei propri beni \u00e8 prevalente rispetto a quello dei creditori alla loro soddisfazione. Il rapporto tra questi interessi per\u00f2 si capovolge, e diventa primario quello dei creditori al loro soddisfacimento, quando l'attivit\u00e0 o l'inerzia del debitore pregiudicano gravemente le possibilit\u00e0 del creditore di veder realizzato il proprio diritto. In questi casi, allora, soccorreranno i mezzi di conservazione della garanzia patrimoniale, ovvero l'azione surrogatoria, l'azione revocatoria, ed il sequestro conservativo."}
{"id": "579501", "revid": "38120", "url": "https://it.wikipedia.org/wiki?curid=579501", "title": "Amore e Odio", "text": ""}
{"id": "579505", "revid": "6923", "url": "https://it.wikipedia.org/wiki?curid=579505", "title": "Billie Jean", "text": "Billie Jean \u00e8 una canzone scritta, composta e interpretata dal cantante statunitense Michael Jackson e prodotta insieme a Quincy Jones, pubblicata il 2 gennaio 1983 come secondo singolo dal suo sesto album in studio, \"Thriller\".\nLa canzone risulta essere la pi\u00f9 conosciuta e famosa dell'artista.\nIl brano riscosse un grande successo commerciale riuscendo, infatti, a raggiungere la prima posizione della Billboard Hot 100, dove rimase per sette settimane consecutive, e della Hot R&amp;B/Hip-Hop Songs, restandovi per ben nove settimane di seguito. Negli Stati Uniti ricevette due Grammy Award nel 1984 come \"Miglior interpretazione R&amp;B vocale maschile\" e \"Migliore canzone R&amp;B\", oltre a due nomination nelle categorie di \"Registrazione dell'anno\" e \"Canzone dell'anno\". Agli American Music Awards 1984 vinse il premio come \"Miglior canzone Pop/Rock\". Fu inoltre votata come \"Miglior singolo dell'anno\" dal \"The Village Voice\", venne inserita alla numero uno della classifica delle migliori canzoni realizzate dal 1980 al 2005 dal periodico \"Blender\" e come \"Miglior canzone degli anni Ottanta\" dalla rivista \"Q\" nel 2006. La rivista \"Rolling Stone\" nel 2004 la inser\u00ec invece al 58\u00ba posto nella lista dei 500 migliori brani musicali secondo Rolling Stone.\nQuando \"Billie Jean\" raggiunse la posizione numero uno della classifica di \"Billboard\" il 5 marzo 1983, Jackson divenne il primo artista a occupare contemporaneamente quattro classifiche pop e rhythm and blues di \"Billboard\", rimanendo al vertice per sei settimane consecutive, un record imbattuto tra gli artisti maschili. La popolarit\u00e0 della canzone, inoltre, convinse i programmatori dell'allora neonata rete musicale MTV ad aggiungere la clip alla rotazione, nonostante la rete fosse ancora refrattaria a trasmettere video di artisti di colore.\nIl brano ha venduto oltre 11 milioni di copie in tutto il mondo.\nIl 6 marzo 2006 \"Billie Jean\" \u00e8 uscita nuovamente come singolo, parte del videoalbum \"\". La raccolta ha raggiunto la posizione numero 11 in Regno Unito e la numero 1 in Spagna.\nNel 2009, a causa della morte di Michael Jackson, avvenuta il 25 giugno, che ha causato un aumento esponenziale delle vendite dei suoi album e singoli, la canzone \u00e8 rientrata nelle prime posizioni delle classifiche mondiali raggiungendo la numero 1 in Francia e in Belgio, la numero 2 in Svizzera, la numero 3 in Italia, Germania, Paesi Bassi e Svezia e la numero 4 nella classifica dei brani digitali degli Stati Uniti.\nNel 2018 la RIAA ha certificato il singolo cinque volte Disco di platino per vendite superiori ai 5 milioni di unit\u00e0 negli Stati Uniti.\nIl 10 giugno 2021 il videoclip ufficiale del brano raggiunge lo storico traguardo di 1 miliardo di visualizzazioni su YouTube, diventato il primo video di Jackson a toccare questa quota.\nDescrizione.\nIl testo.\nMichael Jackson intraprese la composizione del testo di \"Billie Jean\" ispirato da alcune vicende di natura personale. Secondo la versione pi\u00f9 diffusa, nel 1981, durante un tour con i Jacksons, una donna (in seguito si scopr\u00ec che era una stalker) accus\u00f2 Jackson di non riconoscere la paternit\u00e0 del figlio. Dichiar\u00f2 di chiamarsi Billie Jean Jackson e afferm\u00f2 di essere sposata segretamente con il cantante. La donna, anni dopo, fu ricoverata in un ospedale psichiatrico. In un'intervista del 1996, Jackson disse che ne aveva conosciute molte di \"Billie Jean\" che erano state groupies dei Jacksons: \u00abOgni ragazza dichiarava che uno dei loro bambini era figlio di uno dei miei fratelli...\u00bb rivel\u00f2 il cantante. La storia della ragazza pare fosse vera ma, secondo altre ricostruzioni, pare non essere riferita a Michael, bens\u00ec a suo fratello Randy, accusato di essere il padre di due gemelli concepiti dalla Billie Jean in questione; nella sua autobiografia \"Moonwalk\", Michael disse espressamente che la canzone era rivolta a uno dei fratelli. In seguito, per\u00f2, alcuni suoi collaboratori fecero intendere pi\u00f9 volte che l'accaduto riguardasse proprio Michael. Forse fu opera del suo manager di allora, Frank DiLeo, per attirare maggiore attenzione sull'artista.\nIl personaggio di Billie Jean \u00e8 anticipato da due linee del testo di \"Wanna Be Startin' Somethin\"', traccia d'apertura dell'album \"Thriller\". Dal testo risulta evidente che la ragazza non \u00e8 innamorata del cantante: \u00abtellin' lies and rubbin' shoulders\u00bb (\u00abdicendo bugie e infastidendo[mi]\u00bb) e che parla senza considerare quello che sta dicendo: \u00abSo they called her mouth a motor\u00bb (\u00abdissero che la sua bocca era come un motore in azione\u00bb).\nComposizione.\nSecondo un'intervista rilasciata al giornalista Martin Bashir nel 2002 per il documentario \"Living with Michael Jackson\", l'artista dichiar\u00f2 che inizi\u00f2 a comporre la canzone mentre guidava in macchina su Ventura Boulevard, a Los Angeles, e che qualche giorno dopo la canzone gli apparve in testa gi\u00e0 completa di arrangiamenti. Jackson registr\u00f2 la prima demo nella sua casa di Hayvenhurst, a Encino, nell'autunno del 1981. Quando present\u00f2 il pezzo al produttore Quincy Jones, questi non grad\u00ec il titolo e gli propose di rinominarla \"Not My Lover\", perch\u00e9 era convinto che la gente avrebbe pensato altrimenti che l'artista si riferisse alla nota tennista Billie Jean King. Jones, inoltre, sosteneva che l'introduzione troppo lunga non potesse funzionare. Jackson, per\u00f2, rispose che era proprio quel giro di basso a fargli venire voglia di ballarci sopra. Alla fine Jackson la spunt\u00f2 su entrambe le questioni: mantenne sia il titolo sia l'introduzione e il successo strepitoso, ottenuto dal brano, gli diede piena ragione.\nRegistrazione.\nLa leggenda vuole che Jackson avesse registrato la voce principale in un'unica sessione, ma fu proprio l'arrangiamento a rendere questa canzone unica nella storia della musica: Jackson disse che aveva voluto scrivere \u00abun giro di basso perfetto\u00bb e che ci lavor\u00f2 per un paio di settimane prima di realizzare la base. Jackson cur\u00f2 anche l'ordine dell'arrangiamento della batteria e del sintetizzatore e, con l'aiuto del suo collaboratore Jerry Hey, degli archi, dei corni e del multi-tracking. Con la sua voce a fare il resto, Jackson complet\u00f2 le registrazioni di \"Billie Jean\" una settimana prima dell'uscita dell'album \"Thriller\", fissata dalla Epic Records per il 1\u00ba dicembre 1982.\nLo storico tecnico del suono di Jackson, Bruce Swedien, dichiar\u00f2 che, dopo aver realizzato un primo mix della canzone, fu Jackson a chiedergli di provare a farne un altro: \u00abNe facemmo un altro, e un altro ancora, fino ad arrivare al mix numero 80. Tuttavia, Michael, che era molto legato a questa canzone, non era ancora soddisfatto. Cos\u00ec, arrivammo al mix numero 91!\u00bb a quel punto intervenne Quincy Jones che, dopo che avevano tutti ascoltato il mix finale restando poco entusiasti, gli sugger\u00ec: \u00abTorniamo indietro e riascoltiamo il mix numero due\u00bb, Swedien dichiar\u00f2: \u00abLo abbiamo fatto, e ci ha sconvolti tutti! Avevo mixato la canzone talmente tanto da rischiare di rovinarla. Quel mix di \"Billie Jean\" spazz\u00f2 via gli altri 90 in un lampo, e fu proprio quello che fin\u00ec su \"Thriller\"\u00bb.\nPromozione.\nVideo musicale.\nNel 1981, negli Stati Uniti era nata MTV, la prima emittente televisiva a trasmettere solo video musicali tutto il giorno, che riscosse subito un grande successo, soprattutto tra i giovani. Jackson vide del potenziale nella nuova emittente e, nei primi mesi del 1983, decise di realizzare un videoclip per promuovere il secondo singolo di \"Thriller\", \"Billie Jean\", sperando che la neonata rete televisiva lo mandasse in onda, nonostante fino ad allora la rete non avesse mai trasmesso video di artisti di colore. MTV era infatti pi\u00f9 concentrata sulla musica di artisti bianchi come i Duran Duran, Peter Gabriel, The Clash, Blondie, Genesis e Billy Idol. Al rifiuto di MTV di trasmettere il video, Walter Yetnikoff, l'allora presidente della Epic/CBS Records, inform\u00f2 il presidente della rete che se \"Billie Jean\" non fosse stato trasmesso, la casa discografica non avrebbe dato l'autorizzazione a trasmettere nemmeno nessuno dei video dei suoi artisti non di colore, Billy Joel, Culture Club, Wham!, Cyndi Lauper e tanti altri. Messa sotto pressione, MTV alla fine decise di mandare in onda il video, che fu trasmesso per la prima volta il 10 marzo 1983, ottenendo subito grandi ascolti.\nDiretto dal regista britannico Steve Barron, il video di \"Billie Jean\" \u00e8 molto suggestivo, ricalcando solo vagamente il testo della canzone. Nelle immagini troviamo un Jackson solitario che cammina per le strade di una citt\u00e0 di un ipotetico futuro, ispirato alle atmosfere neo-noir del film \"Blade Runner\" dell'anno precedente, mentre il suolo si illumina ai suoi passi (una sorta di richiamo al successo e alla fama dell'artista). Un petulante stalker, un reporter (a rappresentare la stampa scandalistica che iniziava proprio in quegli anni a infastidire il cantante con presunti scoop e gossip), perseguita Jackson, perdendo per\u00f2 l'occasione di fotografarlo a letto con una ragazza perch\u00e9 Jackson si dissolve nel nulla.\nNel 1999, intervistato da MTV, dalla quale \"Thriller\" venne premiato come \"Miglior video mai realizzato\", il cantante, alla domanda del giornalista che gli chiedeva come mai il video di \"Billie Jean\" avesse cos\u00ec poco a che vedere con il testo della canzone, comment\u00f2 cos\u00ec:\nIl video, grazie alle sue coreografie e al talento straordinario di Jackson, rivoluzion\u00f2 completamente il modo di fare videoclip conosciuto fino ad allora e cre\u00f2 rapidamente uno stereotipo del quale Jackson fu un emblema. Lo stile cinematografico fu poi ripreso, riadattato e migliorato nella successiva clip di \"Beat It\".\nA causa delle numerose richieste e degli alti indici di ascolto, MTV cominci\u00f2 a trasmetterlo a rotazione, facendo di Michael Jackson il primo artista di colore a promuovere un video su quell'emittente. Il produttore Quincy Jones comment\u00f2 il sodalizio tra Jackson e MTV dicendo che i due \u00absi sono sfruttati a vicenda per la gloria\u00bb. Successivamente, grazie all'impatto di Jackson, l'emittente promosse altri artisti di colore come Prince, The Pointer Sisters, Rick James, Lionel Richie e Run DMC. Jackson fu la prima\u00a0\u2013 e per molti ancora la pi\u00f9 grande\u00a0\u2013 pop megastar a emergere dal \"network\". Ci\u00f2 spian\u00f2 la strada a molti artisti famosi come Madonna, Cyndi Lauper e, nel giro di qualche anno, anche alla sorella Janet Jackson, i quali costruirono molto la loro carriera sui video musicali.\nEsibizione al \"Motown 25\".\n Il video musicale e, in particolar modo, la sua diffusione attraverso MTV, contribuirono alla diffusione di \"Billie Jean\" e alla sua consacrazione alle masse come inno jacksoniano, ma il 16 maggio 1983 Michael stabil\u00ec un nuovo record di ascolti per una storica interpretazione dal vivo di \"Billie Jean\", durante uno spettacolo per festeggiare i 25 anni dalla fondazione della Motown Records, etichetta discografica con cui debuttarono Michael e i suoi fratelli, denominato \"\".\nPer coloro che non possedevano la TV via cavo o non guardavano MTV, quella fu la prima occasione di vedere Jackson in televisione. Dopo essersi esibito con i fratelli in un medley dei Jackson 5, Michael rimase da solo sul palco: indossava una giacca nera di paillettes, pantaloni con l'orlo corto che lasciavano intravedere delle calze bianche, dei mocassini neri e un guanto bianco tempestato da milleduecento strass alla mano sinistra. Dopo aver brevemente parlato col pubblico raccolse da terra un cappello nero di feltro e cominci\u00f2 a esibirsi sulle note di \"Billie Jean\". Quell'abbigliamento divenne celebre, tanto che Jackson lo riutilizz\u00f2 in ogni reinterpretazione della canzone nei concerti degli anni a venire. Durante questo brano il cantante esegu\u00ec per la prima volta il passo di danza detto \"moonwalk\" (\"camminata sulla luna\"), per il quale divenne altrettanto celebre (a seconda delle versioni, il passo fu inventato da Bill Bailey, un ballerino statunitense di tip-tap, o dal mimo francese Marcel Marceau, che inizialmente gli diede il nome di \"backslide\", ma versioni pi\u00f9 rudimentali del passo erano state eseguite anche dagli Electric Boogaloos, da Cab Calloway, James Brown, Damita Jo Freeman, Casper and Cooley, Jeffrey Daniel, Mr. Bojangles, Bob Fosse e da Shields and Yarnell). Lo stesso Jackson raccont\u00f2 in pi\u00f9 di un'intervista di averlo imparato, e poi perfezionato, dai ragazzi neri di strada. Nonostante questo il moonwalk \u00e8 ormai associato inequivocabilmente a Jackson ed \u00e8 diventando l'emblema del suo stile di ballo e simbolo della canzone stessa.\nDurante quella prima esibizione di Jackson, nel pubblico in sala si scaten\u00f2 l'entusiasmo. Il giornalista Christopher Smith del \"Los Angeles Times\", che era presente, scrisse:\nUn altro giornalista presente, Steven Ivory, disse che:\nIl giorno seguente alla messa in onda, il celebre attore e ballerino Fred Astaire, uno degli idoli di Jackson, chiam\u00f2 il cantante per congratularsi, dicendogli:\nJackson lo descrisse come \u00abil pi\u00f9 grande complimento della mia vita\u00bb.\nL'evento fu seguito in televisione da circa 50 milioni di telespettatori. La stampa defin\u00ec Jackson \u00abil nuovo Sinatra\u00bb ed \u00abelettrizzante come Elvis\u00bb. Dopo l'esibizione al \"Motown 25\", l'album \"Thriller\" increment\u00f2 le vendite in maniera esponenziale, stabilendo un record nelle vendite mai raggiunto prima di allora e mai pi\u00f9 superato.\nLa versione per lo spot della Pepsi.\nNel 1984 la Pepsi-Cola firm\u00f2 un contratto milionario con Jackson per una serie di spot pubblicitari. Nelle prime due pubblicit\u00e0 fu usata una versione di \"Billie Jean\" col testo cambiato, chiamata \"Pepsi Generation\". Nel primo spot, assieme a Jackson e ai suoi fratelli, apparve un giovane Alfonso Ribeiro, divenuto celebre anni dopo per il personaggio di Carlton Banks nella sit-com \"Willy, il principe di Bel-Air\" al fianco di Will Smith.\nLa nuova versione \"Pepsi\" di \"Billie Jean\" ottenne molto successo, anche se non venne mai pubblicata. Durante lo spot successivo, sempre con i fratelli, questa volta raffigurati durante un concerto, i capelli del cantante si incendiarono accidentalmente a causa di alcuni effetti pirotecnici esplosi in anticipo, causandogli ustioni di secondo e terzo grado al cuoio capelluto.\nInterpretazioni dal vivo.\nDopo la prima esibizione al \"Motown 25\", Jackson interpret\u00f2 il pezzo per la prima volta assieme ai fratelli durante tutte le tappe del loro \"Victory Tour\" del 1984. In seguito lo interpret\u00f2 in tutte le tappe delle sue tourn\u00e9e da solista, ovvero nel \"Bad World Tour\" (1987/'89), nel \"Dangerous World Tour\" (1992/'93) e nellHIStory World Tour\" (1996/'97). Il cantante interpret\u00f2 la canzone anche in alcune esibizioni speciali come durante l'Halftime Show del Super Bowl XXVII nel 1993 e durante gli MTV Video Music Awards 1995. Venne inoltre interpretata dall'artista ai concerti speciali \"Michael Jackson &amp; Friends\" del 1999 e ' del 2001. \"Billie Jean\" venne provata un'ultima volta dall'artista, durante un soundcheck, il 23 giugno 2009 per i concerti \"This Is It\" che non ebbero mai luogo a causa della sua prematura scomparsa avvenuta il 25 giugno 2009.\nSuccesso.\nLa canzone domin\u00f2 la classifica dei singoli di \"Billboard\" per sette settimane e quella soul per undici settimane, nove delle quali consecutive. Ma il grande successo non si limit\u00f2 solo alle posizioni in classifica: gett\u00f2 le basi del mito jacksoniano che, da quel momento in poi, avrebbe influenzato la cultura musicale e dello spettacolo.\n\"Billie Jean\" fu certificato Disco di platino dalla RIAA nel 1989 e in seguito ricevette altri due Dischi d'oro dallo stesso ente, rispettivamente nel 2005 e nel 2009. Nel 2018, infine, la RIAA lo certific\u00f2 cinque volte disco di platino per vendite superiori ai 5 milioni di unit\u00e0 negli Stati Uniti.\n\"Billie Jean 2008\".\nNel 2008 la canzone fu remixata da Kanye West e inserita nell'album celebrativo \"Thriller 25\". Il singolo fu pubblicato a fine anno solo in alcuni mercati ed entr\u00f2 in classifica solo in alcuni paesi."}
{"id": "579507", "revid": "155613", "url": "https://it.wikipedia.org/wiki?curid=579507", "title": "Alessandro Pieroni", "text": "Suo figlio Giovanni Pieroni fu pure un architetto.\nLavor\u00f2 per i Medici a Firenze (decorazione del soffitto del corridoio est degli Uffizi a grottesche) e in Toscana (soprattutto a Livorno)."}
{"id": "579509", "revid": "46291", "url": "https://it.wikipedia.org/wiki?curid=579509", "title": "Solanum muricatum", "text": "Solanum muricatum \u00e8 una pianta erbacea originaria delle Ande, appartenente alla grande famiglia delle Solanaceae, coltivata per il suo frutto, la caciuma. L'appellativo in idiomi aymara e quechua \u00e8 rispettivamente \"kachuma\" e \"xachum\". In Italia \u00e8 anche chiamato \"melone-pepino\" o \"pera-melone\".\nEssa \u00e8 una pianta i cui frutti, della grandezza di una mela, sono bacche che per la loro forma ricordano un piccolo melone. La buccia, quando il frutto arriva a maturazione, \u00e8 dura e di colore giallo (pi\u00f9 o meno intenso), con striature viola.\nLa pianta non cresce in altezza pi\u00f9 di 50/80\u00a0cm circa.\nLa caciuma non \u00e8 difficile da coltivare: cresce bene anche in un vaso, richiede molto sole. Durante l'inverno va riparata poich\u00e9 teme le gelate."}
{"id": "579510", "revid": "80614", "url": "https://it.wikipedia.org/wiki?curid=579510", "title": "Citro\u00ebn Relay", "text": ""}
{"id": "579517", "revid": "984922", "url": "https://it.wikipedia.org/wiki?curid=579517", "title": "Cantone di Sainte-Alv\u00e8re", "text": "Il Cantone di Sainte-Alv\u00e8re era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579518", "revid": "903399", "url": "https://it.wikipedia.org/wiki?curid=579518", "title": "Emre Bel\u00f6zo\u011flu", "text": "Biografia.\nEmre ha sposato la sua fidanzata di lunga data Tu\u011fba G\u00fcrevin il 2 gennaio 2009. La coppia ha un figlio.\nCaratteristiche tecniche.\nDotato di ottime qualit\u00e0 tecniche, si \u00e8 guadagnato il soprannome di \"Maradona del Bosforo\".\nCarriera.\nClub.\nGalatasaray.\nLa sua carriera da professionista inizia nel Galatasaray, dove esordisce a 17 anni nella stagione 1997-1998. In quattro stagioni Emre disputa 155 presenze e segna 21 gol, vincendo 3 campionati turchi (1998, 1999, 2000), 2 Coppe nazionali (1999, 2000), una Coppa UEFA (1999-2000), e una Supercoppa UEFA (2000).\nInter.\nNell'estate del 2001, per volere dell'allenatore argentino H\u00e9ctor C\u00faper, Emre viene acquistato dall' insieme al connazionale e compagno di squadra Okan Buruk, con cui formava l'asse di centrocampo del Galatasaray che nel 1999-2000 aveva dominato in patria e stupito in Europa, aggiudicandosi la Coppa UEFA e la Supercoppa. La coppia, tuttavia, risente dell'impatto col calcio italiano (come quasi tutti gli altri calciatori turchi transitati in Serie A) e delle travagliate gestioni tecniche neroazzurre: Okan scivola ben presto in fondo alle gerarchie, mentre Emre, in quattro stagioni, colleziona ben 115 presenze, segnando 5 gol e vincendo anche una Coppa Italia nel 2004-2005. L'esperienza con la compagine meneghina \u00e8, tuttavia, frustrata e costellata da diversi acciacchi fisici che ne offuscano il talento: questo lo spinge in fondo alle gerarchie di Mancini (che gli preferisce centrocampisti fisicamente pi\u00f9 solidi, come Stankovi\u0107). Cos\u00ec, non avendo pi\u00f9 le garanzie di un posto da titolare in squadra, nel 2005 Emre lascia l'Inter.\nNewcastle.\nNel luglio del 2005 si trasferisce in Inghilterra, al Newcastle, squadra militante in Premier League, per 5,8 milioni di euro.\nHa debuttato il 3 agosto in una sconfitta per 2-1 in casa contro il Deportivo La Coru\u00f1a nella Coppa Intertoto, e undici giorni dopo ha giocato la sua prima partita della stagione di Premier League, nella sconfitta casalinga contro l'Arsenal. Nella sua quarta partita, il 23 ottobre, ha siglato per Shola Ameobi con un assist calcio d'angolo, e in seguito ha segnato una rete da calcio di punizione, nella vittoria per 3-2 sul Sunderland nel derby del Tyne and Wear. Disputa 25 partite in tutte le competizioni nella sua prima stagione, di cui 20 in campionato, mentre ha segnato solo un altro goal: un tiro a distanza il 5 novembre nella vittoria contro il Birmingham City (1-0).\nGli infortuni lo hanno fortemente limitato, costringendolo a sole 35 presenze in Premier League nelle successive due stagioni al Newcastle, nelle quali ha segnato tre gol.\nIn tre stagioni con gli inglesi disputa 80 partite, realizzando anche 6 reti.\nFenerbah\u00e7e.\nNel luglio del 2008 torna in Turchia per giocare nel Fenerbah\u00e7e di Luis Aragon\u00e9s, che per acquistarlo sborsa 4,5 milioni di euro.\nNel 2012 \u00e8 stato accusato di razzismo ai danni di Didier Zokora del Trabzonspor. Il 17 giugno 2014, Bel\u00f6zo\u011flu \u00e8 stato condannato a una pena detentiva sospesa di due mesi e mezzo a seguito dell'episodio.\nAtl\u00e9tico Madrid e di nuovo Fenerbah\u00e7e.\nIl 29 maggio 2012, scaduto il suo contratto con il Fenerbah\u00e7e, firma un biennale con l'Atl\u00e9tico Madrid. A gennaio, dopo 17 presenze e 1 gol, fa ritorno al Fenerbah\u00e7e per 350.000 euro. Complessivamente con la maglia dei canarini gialli ha messo insieme 202 presenze e 30 gol.\nIstanbul B.B..\nIl 9 luglio 2015, passa all'\u0130stanbul Ba\u015fak\u015fehir siglando un contratto biennale. Con il club raggiunge le 100 presenze nelle coppe europee il 30 luglio nella sfida persa 2-0 contro l'AZ Alkmaar per i preliminari di Europa League.\nTerzo ritorno al Fenerbah\u00e7e.\nIl 2 luglio 2019, rimasto svincolato, torna nuovamente a vestire la maglia del Fenerbah\u00e7e per la terza volta in carriera dopo le varie esperienze vissute dal 2008 al 2012 e dal 2013 al 2015.\nIl 16 agosto 2020, terminata l'annata con il club giallonero, si ritira dall'attivit\u00e0 agonistica.\nNazionale.\nCon la nazionale turca vanta 101 presenze con 9 gol segnati e ha partecipato a un'edizione del campionato del mondo, quella di Giappone e Corea del Sud 2002. Agli Europei del 2008 \u00e8 stato il capitano della nazionale, ma un infortunio occorsogli nella prima partita gli ha precluso il prosieguo del torneo.\nIl 2 settembre 2017, a tre anni di distanza dall'ultima convocazione in nazionale, \u00e8 sceso in campo nel match di qualificazione al giocato a Charkiv contro l'Ucraina, vittoriosa per 2-0.\n\u00c8 tornato a giocare in nazionale il 22 marzo 2019, nella partita valevole per le qualificazioni a Euro 2020, nell'incontro contro l'Albania, vinto per 2-0 dai turchi fuori casa, dopo quasi un anno e mezzo dalla sua ultima partita ufficiale.\nIl 7 settembre 2019, giorno del suo 39\u00ba compleanno, in occasione della sfida vinta per 1-0 contro Andorra, ha disputato la sua centesima partita in nazionale, giocando tutti i 90 minuti con la fascia da capitano.\nDopo il ritiro.\nDirigente.\nIl 28 ottobre 2020 diventa direttore sportivo del .\nAllenatore.\nIl 25 marzo 2021, a seguito dell'esonero di Erol Bulut, penalizzato dagli ultimi risultati ottenuti, non all'altezza secondo le aspettative dirigenziali, gli viene affidata anche la guida tecnica della prima squadra del , di cui \u00e8 gi\u00e0 direttore sportivo, doppio incarico che manterr\u00e0 fino al termine della stagione. Il 3 ottobre dello stesso anno, fa ritorno dopo averci militato per 4 anni all' nelle vesti di allenatore, subentrando ad Aykut Kocaman, firmando un contratto fino al giugno 2023.\nStatistiche.\nTra club, nazionale maggiore e nazionali giovanili, Bel\u00f6zo\u011flu ha totalizzato globalmente 893 presenze segnando 123 reti, alla media di 0,14 gol a partita.\nPresenze e reti nei club.\n\"Statistiche aggiornate al termine della carriera.\""}
{"id": "579519", "revid": "767487", "url": "https://it.wikipedia.org/wiki?curid=579519", "title": "Cantone di Sigoul\u00e8s", "text": "Il Cantone di Sigoul\u00e8s era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579520", "revid": "767487", "url": "https://it.wikipedia.org/wiki?curid=579520", "title": "Cantone di V\u00e9lines", "text": "Il Cantone di V\u00e9lines era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579522", "revid": "767487", "url": "https://it.wikipedia.org/wiki?curid=579522", "title": "Cantone di Villamblard", "text": "Il Cantone di Villamblard era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579524", "revid": "984922", "url": "https://it.wikipedia.org/wiki?curid=579524", "title": "Cantone di Villefranche-de-Lonchat", "text": "Il Cantone di Villefranche-de-Lonchat era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579525", "revid": "984922", "url": "https://it.wikipedia.org/wiki?curid=579525", "title": "Cantone di Bussi\u00e8re-Badil", "text": "Il Cantone di Bussi\u00e8re-Badil era una divisione amministrativa dell'Arrondissement di Nontron.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579527", "revid": "767487", "url": "https://it.wikipedia.org/wiki?curid=579527", "title": "Cantone di Champagnac-de-Belair", "text": "Il Cantone di Champagnac-de-Belair era una divisione amministrativa dell'Arrondissement di Nontron.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579528", "revid": "964", "url": "https://it.wikipedia.org/wiki?curid=579528", "title": "Otto Heinrich Warburg", "text": "Biografia.\nOtto Warburg, figlio del fisico Emil Warburg, nel 1901 riceve l'Abitur umanistico presso Friedrichswerderschen Gymnasium di Berlino. Conclude gli studi in scienze naturali con specializzazione in chimica alla Albert-Ludwigs-Universit\u00e4t Freiburg, nel 1903 perfeziona gli studi di chimica alla Friedrich-Wilhelms-Universit\u00e4t di Berlino (oggi Humboldt-Universit\u00e4t). Il 14 dicembre 1903 supera il Verbandsexamen con Siegmund Gabriel come primo accademico nella facolt\u00e0 di chimica. Nel 1905 conclude gli studi in medicina a Berlino, Monaco di Baviera e Heidelberg. Nel 1906 viene promosso Dottore a Berlino da Emil Fischer Dr. phil., nel 1911 a Heidelberg come Dr. med. e diventa medico clinico assistente con Ludolf von Krehl. Un anno pi\u00f9 tardi viene abilitato (Habilitation) per la facolt\u00e0 di fisiologia di Heidelberg.\nCarriera.\nDal 1931 al 1953 fu direttore del \"Kaiser Wilhelm Institute\", ora Max Planck Institute, per la fisiologia cellulare a Berlino. Studi\u00f2 a fondo il metabolismo dei tumori, in particolar modo le caratteristiche della loro respirazione cellulare. Per le sue scoperte sulla natura e sul meccanismo di azione del cosiddetto \"enzima giallo (di Warburg)\", vinse nel 1931 il Premio Nobel per la medicina. Pubblic\u00f2 gran parte dei risultati dei suoi lavori nei testi \"Il metabolismo dei tumori\" e \"Nuovi metodi di fisiologia cellulare\".\nScrisse anche \"La prima causa e la prevenzione del cancro\" che present\u00f2 il 30 giugno 1966 a Lindau, sul Lago di Costanza in Germania, nel corso di una celebre lezione tenuta ad un congresso di vincitori del Premio Nobel. Egli not\u00f2 che i tessuti cancerosi avevano un pH basso, causato dall'acido lattico prodotto durante la fermentazione, e ipotizz\u00f2 fosse la causa della carcinogenesi stessa . Tuttavia la sua teoria perse man mano fondamento allorch\u00e9 Alfred George Knudson, in seguito ai suoi studi sul retinoblastoma infantile, svilupp\u00f2 la cosiddetta \"teoria di Knudson\", gi\u00e0 teorizzata nel 1953 da Carl Nordling, che ipotizzava che la causa del cancro fosse l'accumulo di mutazioni del DNA cellulare. Ad oggi questa \u00e8 l'ipotesi pi\u00f9 tenuta in considerazione dalla comunit\u00e0 scientifica, teoria che ha trovato conferma su come l'insieme di mutazioni di oncogeni e geni oncosoppressori porti allo sviluppo di un tumore.\nFu uno dei maestri di Hans Adolf Krebs scopritore dell'omonimo ciclo.\nL'effetto Warburg.\nWarburg individu\u00f2 come differenza fondamentale tra le cellule sane e quelle cancerose la velocit\u00e0 di flusso della glicolisi: questo evento \u00e8 oggi indicato come \"effetto Warburg\". Infatti le cellule tumorali possono presentare livelli di attivit\u00e0 glicolitica fino a 200 volte superiori a quelli dei tessuti sani, anche in presenza di grandi concentrazioni di ossigeno. Questo evento fu spiegato da Warburg negli anni trenta attraverso l'osservazione di un elevato consumo locale di ossigeno, che ne genera concretamente una carenza nelle cellule tumorali, con conseguente innalzamento dei livelli di glicolisi. Nelle cellule tumorali non si verifica l'effetto Pasteur che rallenta la glicolisi in presenza di una adeguata quantit\u00e0 di ossigeno.\nOggi sappiamo che la mutazione delle cellule e gli oncogeni sono la causa dei tumori e l'effetto Warburg non \u00e8 causa dei tumori, come sostiene l'ipotesi di Warburg, ma ne \u00e8 piuttosto il risultato.\nQuesto effetto ha delle conseguenze molto rilevanti in alcune applicazioni biomediche. Infatti l'elevata glicolisi delle cellule tumorali pu\u00f2 essere utilizzato come fattore diagnostico di un tumore, come fattore per la valutazione di efficacia del trattamento, nonch\u00e9 per una esatta localizzazione della massa tumorale attraverso tecniche di imaging mediate da un radiotracciante per PET come il fluorodeossiglucosio (un substrato modificato della esochinasi).\nOnorificenze.\nLa Gesellschaft f\u00fcr Biochemie und Molekularbiologie (GBM) annualmente consegna la Otto-Warburg-Medaille. La Otto-Warburg-Medaille \u00e8 la pi\u00f9 alta onorificenza in ambito delle scienze naturali biochimica in Germania. Sette premiati sono anche premi Nobel.\nPremi Nobel presso la Universit\u00e4t Bayreuth hanno creato la Fondazione Otto-Warburg Chemie-Stiftung per lo studio della chimica e annualmente consegna il premio Otto Warburg-Vorlesung.\nLa tomba di Warburg \u00e8 presso il Friedhof Dahlem al campo 4 come Ehrengrab del Landes Berlin."}
{"id": "579529", "revid": "287204", "url": "https://it.wikipedia.org/wiki?curid=579529", "title": "Otto Warburg", "text": ""}
{"id": "579530", "revid": "599013", "url": "https://it.wikipedia.org/wiki?curid=579530", "title": "Torre del Capitano", "text": "La torre del Capitano (in tedesco Burghauptmannsturm) \u00e8 quanto resta di castel Branzoll (ted. Burg Branzoll), costruzione fortificata duecentesca a Chiusa in Alto Adige.\nStoria.\nCostruita dai signori di Sabiona, pass\u00f2 poi (1309) ai vescovi di Bressanone, che vi posero (nel XIV secolo) la sede del loro capitano (da cui l'appellativo).\nIl castello, cos\u00ec come lo si vede oggi, \u00e8 frutto di una libera ricostruzione avvenuta tra la fine del XIX secolo e il 1930. Di originale resta appunto soltanto la torre, l'unica parte della costruzione ad aver resistito al disastroso incendio del 1671, cui seguirono due secoli di pressoch\u00e9 totale abbandono."}
{"id": "579531", "revid": "110157", "url": "https://it.wikipedia.org/wiki?curid=579531", "title": "Cantone di Jumilhac-le-Grand", "text": "Il Cantone di Jumilhac-le-Grand era una divisione amministrativa dell'Arrondissement di Nontron.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579532", "revid": "482365", "url": "https://it.wikipedia.org/wiki?curid=579532", "title": "Effetto Warburg", "text": ""}
{"id": "579533", "revid": "984922", "url": "https://it.wikipedia.org/wiki?curid=579533", "title": "Cantone di Lanouaille", "text": "Il Cantone di Lanouaille era una divisione amministrativa dell'Arrondissement di Nontron.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579536", "revid": "16758", "url": "https://it.wikipedia.org/wiki?curid=579536", "title": "Castel Branzoll", "text": ""}
{"id": "579537", "revid": "882198", "url": "https://it.wikipedia.org/wiki?curid=579537", "title": "Reticolo", "text": ""}
{"id": "579538", "revid": "547034", "url": "https://it.wikipedia.org/wiki?curid=579538", "title": "Gaspare Paoletti", "text": "Biografia.\nLavor\u00f2 alla corte granducale dei Lorena, dove fu tra i primi a decretare l'abbandono delle opulente forme barocche in favore di forme pi\u00f9 lineari che trevano spunto anche dall'architettura rinascimentale della citt\u00e0. Insegn\u00f2 all'Accademia di Belle Arti di Firenze, diffondendo alla nuova generazione le sue idee innovative.\nNumerose sono le sue opere a Palazzo Pitti: la Palazzina della Meridiana (dal 1775), la grandiosa Sala Bianca (1776), la torre della Specola astronomica, oltre ad alcuni interventi nel giardino di Boboli. A Paoletti \u00e8 solitamente attribuita la \"Sala della Niobe\" nella Galleria degli Uffizi, sebbene, la paternit\u00e0 del progetto debba essere pi\u00f9 verosimilmente associata a Zanobi Del Rosso.\nLavor\u00f2 inoltre alla Villa di Poggio Imperiale (1776-1783), al nuovo centro termale di Montecatini Terme (su espresso desiderio del Granduca Pietro Leopoldo nel 1780), dove disegn\u00f2 le Terme Leopoldine, il Bagno del Tettuccio, la Palazzina Reale, la Locanda Maggiore e un generale riassetto urbanistico di tutta la localit\u00e0.\nDurante la dominazione francese lavor\u00f2 per Elisa Bonaparte Baciocchi, mentre dal 1805, durante la Restaurazione, fu architetto di corte di Maria Luisa di Borbone-Spagna, il che ci pu\u00f2 dare una misura di come la sua fama superasse le questioni politiche. Suoi prosecutori ideali, pur con elementi innovativi e \"giovani\", furono Giuseppe Manetti, Giuseppe Cacialli, Cosimo Rossi Melocchi e Pasquale Poccianti."}
{"id": "579539", "revid": "36426", "url": "https://it.wikipedia.org/wiki?curid=579539", "title": "Gaspare Maria Paoletti", "text": ""}
{"id": "579541", "revid": "110157", "url": "https://it.wikipedia.org/wiki?curid=579541", "title": "Cantone di Mareuil", "text": "Il Cantone di Mareuil era una divisione amministrativa dell'Arrondissement di Nontron.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579542", "revid": "767487", "url": "https://it.wikipedia.org/wiki?curid=579542", "title": "Cantone di Nontron", "text": "Il Cantone di Nontron era una divisione amministrativa dell'Arrondissement di Nontron.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579543", "revid": "78273", "url": "https://it.wikipedia.org/wiki?curid=579543", "title": "Cappella dei Medici (Firenze)", "text": ""}
{"id": "579544", "revid": "984922", "url": "https://it.wikipedia.org/wiki?curid=579544", "title": "Cantone di Saint-Pardoux-la-Rivi\u00e8re", "text": "Il Cantone di Saint-Pardoux-la-Rivi\u00e8re era una divisione amministrativa dell'Arrondissement di Nontron.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579545", "revid": "287204", "url": "https://it.wikipedia.org/wiki?curid=579545", "title": "Cantone di Thiviers", "text": "Il Cantone di Thiviers \u00e8 una divisione amministrativa dell'Arrondissement di Nontron e dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 24 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "579547", "revid": "1543377", "url": "https://it.wikipedia.org/wiki?curid=579547", "title": "Carmit Bachar", "text": "Nota per essere una delle componenti del noto gruppo musicale Pussycat Dolls, creato dalla coreografa Robin Antin, fin dal 1995. Lascia il gruppo nel 2008 per dedicarsi alla carriera da solista; fa parte del duo elettro/pop LadyStation e si dedica alla carriera di ballerina e attrice. Nel 2019 ritorna con le Pussycat Dolls in occasione della loro reunion.\nCarriera.\n1995 - 2008: The Pussycat Dolls.\nNel 1995 entra a far parte del corpo di ballo burlesque Pussycat Dolls, creato dalla coreografa Robin Antin insieme all'amica Christina Applegate. Il gruppo si esibisce in spettacoli nei locali di Los Angeles, come il Viper Room di Johnny Depp. Le performance erano basate su un repertorio di canzoni degli anni cinquanta e sessanta, e le ballerine si esibivano in lingerie o con costumi da pin-up. Nel 2003 la Antin con l'aiuto dei produttori discografici Jimmy Iovine e Ron Fair, decise di espandere il franchise delle Pussycat Dolls e di creare un gruppo musicale con il nome del corpo di ballo. Bachar, insieme a Ashley Roberts, Jessica Sutta e Kimberly Wyatt, sono le uniche ragazze che rimangono dal corpo ballo. A loro si aggiungono Nicole Scherzinger, Melody Thornton e Kaya Jones (la quale abbandona il gruppo dopo prima l'uscita dell'album di debutto). Le Pussycat Dolls raggiunsero la formazione di sette elementi e firmarono un contratto con la Interscope Records.\nL'esordio discografico avvenne nel 2004 con l'incisione del brano \"Sway\" per la colonna sonora del film \"Shall We Dance?\". Sempre nello stesso anno, il gruppo registr\u00f2 la canzone \"We Went as Far as We Felt Like Going\" che fu inserita nella colonna sonora del film d'animazione Shark Tale.\nIl 13 settembre 2005, viene pubblicato il primo album, \"PCD\"; inoltre sono presenti alcuni tributi e cover di famose canzoni. L'album \u00e8 un grande successo a livello mondiale: vender\u00e0 oltre dieci milioni di copie, raggiungendo la prima posizione in Nuova Zelanda, la top five in paese come i Paesi Bassi e gli Usa, inoltre l'album entra nella top ten di Austria, Regno Unito, Germania, Irlanda. L'album contiene hit di grande successo, come \"PCD\", \"Stickwitu\" e \"Buttons\", che raggiungono le parti alte delle classifiche di molte paesi. Inoltre la band riceve la nomination ai Grammy Award nella categoria \"Best Pop Performance By a Duo or Group\" per la canzone \"Stickwitu\".\nIl gruppo nel 2006 \u00e8 la band di apertura Honda Civic Tour dei The Black Eyed Peas nel Nord America. L'anno successivo apriranno, insieme alla Danity Kane e ai NTL il Back to Basics Tour di Christina Aguilera. Intraprenderanno anche il loro primo tour mondiale, il PCD World Tour al quale prender\u00e0 parte anche la cantante Rihanna per le date inglesi.\nNel 2008 Carmit Bachar decide di lasciare le Pussycat Dolls per dedicarsi alla carriera da solista.\nAltre attivit\u00e0.\nOltre alla carriera di cantante la Bachar si dedica anche alla carriera di attrice, infatti \u00e8 apparsa in numerosi film tra cui: \"Il Re Scorpione\" (2002), \"30 anni in un secondo\" (2004), \"...e alla fine arriva Polly\" (2004) e nel film del 2003 partecipa al film \"\" insieme alle Pussycat Dolls.\nVita privata.\nDalla relazione con Kevin Whitaker il 18 settembre 2011, ha dato il benvenuto a una bambina, Keala Rose.\nFilantropia.\nBachar \u00e8 uno degli ambasciatori di \"Operation Smile\", associazione mondiale che ha come scopo quello di aiutare a migliorare la salute e la vita di bambini e adolescenti con deformit\u00e0 facciali. Nel novembre 2007 partecipa alla missione internazionale di Operation Smile in Bolivia, durante la quale, insieme allo staff ha creato attivit\u00e0 creative per i bambini, come canto, ballo e body painting."}
{"id": "579549", "revid": "122574427", "url": "https://it.wikipedia.org/wiki?curid=579549", "title": "Sam Wood", "text": "Biografia.\nNato a Filadelfia nel 1883, inizi\u00f2 a lavorare nel cinema nel 1915, in qualit\u00e0 di assistente alla regia di Cecil B. DeMille. Regista dal 1919, negli anni venti Wood diresse alcune delle pi\u00f9 famose \"star\" della Paramount Pictures, tra cui Gloria Swanson e Wallace Reid. Nel 1927 pass\u00f2 alla MGM, dirigendo attori del calibro di Marion Davies, Clark Gable e Jimmy Durante.\nGli anni trenta.\nCon l'esilarante \"Una notte all'opera\" (1935), firm\u00f2 quello che \u00e8 considerato il maggiore successo cinematografico dei Fratelli Marx. Senza considerare \"Via col vento\" (1939) (che diresse solo in parte e per il quale non fu accreditato), nel 1939 Wood cur\u00f2 la regia di un altro grande successo come \"Addio, Mr. Chips!\" che frutt\u00f2 il premio Oscar al suo protagonista, l'attore Robert Donat. L'anno successivo diresse \"Kitty Foyle, ragazza innamorata\" (1940) grazie al quale Ginger Rogers fu premiata con l'Oscar come migliore attrice protagonista.\nGli ultimi anni.\nDel 1943 \u00e8 uno dei film pi\u00f9 memorabili di Wood, che diresse la coppia Gary Cooper-Ingrid Bergman in \"Per chi suona la campana\" (\"For Whom the Bell Tolls\") (1943), tratto dall'omonimo romanzo di Ernest Hemingway. Wood mor\u00ec nel 1949, a causa di un attacco di cuore.\nFamiglia.\nSua figlia, K. T. Stevens (1919-1994), fu un'attrice cinematografica e televisiva che debutt\u00f2 nel 1921 in \"Biricchinate\", uno dei film di suo padre."}
{"id": "579550", "revid": "767487", "url": "https://it.wikipedia.org/wiki?curid=579550", "title": "Cantone di Belv\u00e8s", "text": "Il Cantone di Belv\u00e8s era una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579551", "revid": "599013", "url": "https://it.wikipedia.org/wiki?curid=579551", "title": "Angelo Colombo (calciatore 1935)", "text": "Malato da tempo, \u00e8 morto nel 2014 all'et\u00e0 di settantotto anni.\nCarriera.\nInizi\u00f2 la sua carriera nella , nelle cui file disput\u00f2 cinque campionati tra Serie D e C.\nSegu\u00ec un anno al e poi, nel 1960, il passaggio al . Con lui in porta la squadra sarda comp\u00ec il salto dalla Serie C fino alla massima categoria.\nLa lo acquist\u00f2 nella stagione 1965-1966 per affidargli il ruolo di riserva di Roberto Anzolin. In tre anni di militanza bianconera vinse lo scudetto del 1966-1967, collezionando complessivamente 5 presenze in campionato, tutte concentrate nell'edizione del 1967-1968, tra cui il derby disputatosi pochi giorni dopo la morte di Gigi Meroni e conclusosi 4-0 per il ; in quello stesso anno scese in campo anche un incontro di Coppa dei Campioni contro i greci dell'.\nVenne quindi ceduto al nel novembre del 1968. In riva all'Adige ricominci\u00f2 a giocare con pi\u00f9 continuit\u00e0 alternandosi tra i pali con Giovanni De Min, Mario Giacomi e Pierluigi Pizzaballa.\nAl termine della stagione 1972-1973, all'et\u00e0 di trentotto anni, abbandon\u00f2 la Serie A per scendere tra i dilettanti, giocando altri due anni nell' prima dello stop definitivo."}
{"id": "579552", "revid": "110157", "url": "https://it.wikipedia.org/wiki?curid=579552", "title": "Cantone di Carlux", "text": "Il Cantone di Carlux era una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "579553", "revid": "38120", "url": "https://it.wikipedia.org/wiki?curid=579553", "title": "Pesce Volante", "text": ""}
{"id": "579554", "revid": "640277", "url": "https://it.wikipedia.org/wiki?curid=579554", "title": "Pesce volante", "text": ""}
{"id": "579557", "revid": "72466", "url": "https://it.wikipedia.org/wiki?curid=579557", "title": "Simeon Sakskoburggotski", "text": ""}
{"id": "579558", "revid": "755052", "url": "https://it.wikipedia.org/wiki?curid=579558", "title": "How Could Hell Be Any Worse?", "text": "How Could Hell Be Any Worse? \u00e8 il primo album in studio del gruppo musicale statunitense Bad Religion, pubblicato nel 1982 dalla Epitaph Records.\nIl finanziamento dell'album avvenne grazie ad un prestito del padre del chitarrista e autore Brett Gurewitz di circa 1000 dollari. Il successo dell'album ha stupito il gruppo, con quasi 10.000 copie vendute.\nIl disco.\nLo stile della registrazione \u00e8 stato migliorato molto rispetto alla loro prima pubblicazione del 1981, il loro EP omonimo. La registrazione \u00e8 stata pubblicata come LP nel 1982, come CD nella compilation del 1991 (80-85) e nella ristampa del 2004 di questo album.\n\"How Could Hell Be Any Worse?\" \u00e8 il primo album del gruppo con Pete Finestone alla batteria in formazione ed anche il loro unico album con il membro originale Jay Ziskrout, che ha suonato la batteria nelle tracce che non sono state registrate con Finestone. Bench\u00e9 non accreditato come membro ufficiale del gruppo, il chitarrista Greg Hetson, che era nel gruppo Circle Jerks quando \u00e8 stato registrato l'album, ha suonato un solo su \"Part III\". \"We're Only Gonna Die\" e \"Fuck Armageddon...This Is Hell\", sono diventate le canzoni preferite dal gruppo da eseguire nei concerti. Molti gruppi punk seguenti come i Death by Stereo hanno citato l'album come loro maggiore influenza. Sulla parte posteriore della copertina \u00e8 presente un'illustrazione di Gustave Dor\u00e9: essa ritrae l'apparizione di Farinata degli Uberti nel X canto dell'Inferno della Divina Commedia di Dante."}
{"id": "579562", "revid": "1442080", "url": "https://it.wikipedia.org/wiki?curid=579562", "title": "Titolo (onomastica)", "text": "Il titolo \u00e8 in onomastica un appellativo riferito ad un individuo in base al ruolo che ricopre, alla carica che esercita, al titolo nobiliare che detiene o per altri meriti.\nEsso viene spesso, ed incorrettamente, usato come sinonimo di trattamento. I trattamenti erano stati distinti dai titoli nobiliari veri e propr\u00ee nell'ultimo \"Ordinamento dello stato nobiliare italiano\", al pari delle \"qualifiche nobiliari\". In tale ordinamento, la distinzione tra \"titolo\" e \"trattamento\" non \u00e8 tuttavia specificata, ma sul piano storico-giuridico i due termini si possono distinguere facilmente: il titolo indica una funzione, mentre il trattamento \u00e8 un appellativo utilizzato nella vita sociale. Questa differenza tra i due piani \u00e8 visibile e tuttora presente, ad esempio la differenza tra \"re\" (funzione pubblica, titolo) e \"maest\u00e0\" (appellativo onorifico, trattamento), cos\u00ec come tra \"vescovo\" (funzione pubblica, titolo) ed \"eccellenza\" (appellativo onorifico, trattamento), o anche tra \"deputato\" (funzione pubblica, titolo) ed \"onorevole\".\nTitoli nobiliari.\nComparabile al titolo di marchese \u00e8 quello di margravio utilizzato soprattutto nel Sacro Romano Impero.\nComparabile al titolo di conte \u00e8 quello di langravio, utilizzato soprattutto nel Sacro Romano Impero.\nAltri titoli.\nI seguenti titoli non sono mai stati ufficiali in Italia oppure sono stati utilizzati in altri paesi:\nGerarchia nobiliare.\nLa gerarchia dei titoli nobiliari ha subito un'evoluzione storica, in particolare sono stati creati sempre nuovi titoli, ma alcuni sono anche caduti in disuso, e inoltre ha subito una differenziazione geografica dovuta alle particolari vicende storiche e sociali di ciascuna nazione europea.\nTuttavia, le gerarchie dei titoli nobiliari utilizzati nei vari stati europei possono essere ricondotte ad alcune tappe e ad alcuni modelli fondamentali.\nLa gerarchia dei titoli nobiliari venne elaborata nell'ambito del feudalesimo occidentale, che nacque nell'Impero Carolingio.\nDetta gerarchia, che si mantenne per circa tutto il Medioevo era, a grandi linee, la seguente:\nQuesta struttura si arricch\u00ec di nuovi titoli nobiliari, quali i delfini od i vidames in Francia, i langravi e i burgravi in Germania.\nMa soprattutto bisogna rilevare che per buona parte del Medioevo le espressioni \"baroni del regno\" (in Francia e nei regni normanni) e \"principi dell'Impero\" (nel Sacro Romano Impero) non costituivano ancora dei titoli nobiliari, bens\u00ec avevano un significato giuridico. Esse indicavano tutti i vassalli immediati del sovrano, qualunque titolo avessero, che avessero diritto di voto nel parlamento del regno.\nLa diversa evoluzione del feudalesimo nel tardo Medioevo e nel Rinascimento port\u00f2 alla differenziazione delle gerarchie dei titoli nobiliari nelle diverse nazioni europee. Esse possono, tuttavia, essere ricondotte a due modelli principali, quello adottato nelle monarchie assolute, che si erano formate in questa fase storica; e quello utilizzato nel Sacro Romano Impero, dove i feudatari, invece, avevano assunto sempre pi\u00f9 i caratteri di sovrani quasi indipendenti.Nei regni di Francia, Spagna, Portogallo, Inghilterra, Scozia, Sardegna, Sicilia, Napoli, e nello Stato Pontificio la gerarchia utilizzata era, ed \u00e8 tuttora, la seguente:\nI titoli di marchese e visconte si diffusero solo nel Cinquecento sul modello francese. Cos\u00ec come nella stessa epoca i signori vennero elevati a baroni fino a completa scomparsa dei primi, eccetto che in Spagna, in Sardegna, in Scozia e in Sicilia.\nInvece nel Sacro Romano Impero, dove i feudatari avevano assunto caratteri di sovranit\u00e0, anche se non assoluta, la gerarchia che si form\u00f2, e che rimase vigente negli stati tedeschi e austriaci fino alla caduta delle monarchie nel 1918, \u00e8 la seguente:\nNell'Italia settentrionale (che costituiva l'ex Regno d'Italia, formalmente parte anch'esso del Sacro Romano Impero) la gerarchia dei titoli nobiliari rimase abbastanza semplice e risent\u00ec sia dell'influsso tedesco (in quanto il principe era inferiore al duca), sia di quella dell'altro modello, dal momento che il principe era superiore al marchese. Perci\u00f2 la gerarchia vigente nell'Italia Settentrionale pu\u00f2 essere cos\u00ec ricostruita:\nCome si vede, le tre gerarchie utilizzate durante l'et\u00e0 moderna non erano completamente sovrapponibili, soprattutto a causa del diverso rango (e significato) che aveva il principe: nei regni in cui veniva conferito tale titolo (Sicilia, Napoli, Stato Pontificio) esso era il pi\u00f9 alto titolo nobiliare dopo quello del sovrano; al contrario in Germania esso era il titolo conferito ai \"principi dell'Impero\" che non avessero un titolo pi\u00f9 alto; infine in Italia settentrionale il rango del principe era intermedio fra quello di duca e quello di marchese.\nDopo l'Unit\u00e0 d'Italia si rese necessaria un'armonizzazione dei sistemi seguiti nelle varie parti d'Italia e fu elaborata la seguente gerarchia ufficiale, sostanzialmente plasmata sul modello delle grandi monarchie dell'Europa Occidentale:\nInoltre erano riconosciuti (ma non concessi) i titoli di:\nL'Italia e alcune regioni della Svizzera (Canton Ticino) sono gli unici paesi in cui esiste ancora il titolo di \"patrizio\", che non \u00e8 di origine feudale, bens\u00ec comunale.\nNegli altri paesi europei l'attuale gerarchia nobiliare \u00e8 la seguente:\nPortogallo:\nSpagna\nFrancia\nInghilterra\nScozia\nBelgio\nPaesi Bassi\nDanimarca\nSvezia\nGerarchia.\nL'origine dei titoli coincide con l'affermarsi del feudalesimo. Il titolo pi\u00f9 antico e importante (dal punto di vista feudale) era quello di barone (da \"baro\", uomo libero). Con il passare del tempo si afferm\u00f2 una gerarchia feudale (sovrani, feudatari, vassalli, ecc.).\nQui sotto sono elencati (in ordine di prestigio) i titoli principali della tradizione nobiliare occidentale.\nAll'interno di ogni grado nobiliare, specialmente in passato, vi era un preciso ordine secondo il titolo detenuto, usato in particolare nella diplomazia europea; ad esempio \nper i re la precedenza era:\n- Francia\n- Spagna\n- Regno Unito di Gran Bretagna\n- Portogallo\n- Danimarca\n- Svezia\n- Polonia\n- Prussia\n- Sardegna\n- Napoli e Sicilia \nTitolazione nobiliare di cortesia.\nPer i nobili e i titolati, esiste convenzionalmente una titolazione di cortesia che viene perlopi\u00f9 utilizzata nei documenti ufficiali, nei proclami, negli inviti e nelle lettere. Essa \u00e8 distinta a seconda del rango, con differenze anche profonde secondo l'ordinamento nobiliare cui sono riferite.\nTitoli nobiliari nella Cina antica.\nNella Cina di epoca feudale erano presenti i seguenti titoli nobiliari (in ordine gerarchico):"}
{"id": "579563", "revid": "1723322", "url": "https://it.wikipedia.org/wiki?curid=579563", "title": "Equus (opera teatrale)", "text": "Equus \u00e8 un'opera teatrale di Peter Shaffer, che narra la storia di uno psichiatra che tenta di curare un ragazzo con un'attrazione patologica per i cavalli.\nTrama.\nShaffer ha trovato l'ispirazione per \"Equus\" dopo aver sentito parlare di un adolescente incriminato di aver accecato diversi cavalli, senza un motivo evidente. Cos\u00ec, l'autore ha deciso di immaginare cosa potesse aver portato il ragazzo a compiere tale gesto, pur non conoscendo alcun dettaglio sull'evento.\nL'opera \u00e8 essenzialmente una detective story psicanalitica con implicazioni archetipiche ad antiche divinit\u00e0 pagane, che vede come protagonista lo psichiatra Martin Dysart (rassegnato a un matrimonio senza amore e senza figli) nel tentativo di conoscere i motivi che hanno spinto il ragazzo, Alan Strang, a commettere il crimine, pur incontrando difficolt\u00e0 nel mantenere il suo senso di determinazione. Dysart, lo psichiatra, apre il film con un monologo in cui d\u00e0 voce all'insoddisfazione per la sua vita arida, prevedibile e senza passioni: passa le sue vacanze in Grecia non come esploratore avventuroso ma in tour organizzati e banali. Dysart inoltre confessa che c'\u00e8 una continua richiesta di aiuto nei suoi confronti, da parte di giovani ragazzi problematici, i quali vogliono essere riportati alla vita 'normale'. Tuttavia egli dubita riguardo l'utilit\u00e0 dell'aiutare questi adolescenti, dal momento che \u00e8 convinto del fatto che essi tornerebbero a vivere in modo\" normotico\" e sterile. Parla del caso Strang e lo definisce estremo, aggiungendo che solo quel tipo di estremismo pu\u00f2 essergli utile a rompere le catene dell'esistenza. In seguito, un magistrato della corte chiamato Hesther Salomon, visita Dysart, fiducioso del fatto che egli abbia le capacit\u00e0 per aiutare Alan con i suoi problemi di violenza.\nDysart accetta il caso, incontrando per\u00f2 numerose difficolt\u00e0 nel fare progressi con il giovane, il quale, inizialmente, non risponde alle domande cantando svariati jingles. Poco alla volta, il dottore riesce ad entrare in contatto con Alan, grazie soprattutto ad un gioco della verit\u00e0 (simile all'analisi reciproca di Sandor Ferenczi, l'allievo eretico di Freud) in cui anche lui si metter\u00e0 a nudo davanti al suo paziente. Dysart scopre cos\u00ec che il ragazzo \u00e8 stato soggetto sin da piccolo agli scontri dei genitori, i quali cercavano di convincerlo ognuno della propria posizione (soprattutto in campo religioso). La madre di Alan, Dora Strang, \u00e8 cristiana integralista e sessuofobica ed ha abituato il figlio a leggere la Bibbia quotidianamente, mentre il padre, Frank (un tipografo che segretamente cerca evasioni in cinema a luci rosse), ha cercato di inculcare al figlio (unico) l'ateismo. Il capofamiglia, accortosi dell'interesse nutrito dal giovane verso le scene di violenza contenute nelle Sacre Scritture, decise di strappare un'immagine espressionista di Ges\u00f9 con gli occhi stravolti dal martirio che Alan aveva appeso ai piedi del proprio letto. Il ragazzo, quindi, la rimpiazz\u00f2 con la foto di un cavallo dagli occhi grandi e stralunati. Dal Dio all'animale. Dal sistema giudaico .cristianmo a quello pagano: il Dio Equus.\nDurante la propria giovent\u00f9, quindi, Alan spost\u00f2 la propria attenzione sui cavalli tramite i racconti biblici della madre, i film western e l'interesse del nonno nel cavalcare. Crescendo, Alan entra si scontra con la propria sessualit\u00e0 e, in terapia, egli ricorda che la madre parlava del sesso come qualcosa di spregevole, ammesso solo dopo il matrimonio cristiano, esclusivamente se fatto con la persona amata. Parallelamente, per\u00f2, il ragazzo sposta i primi istinti sessuali nei confronti dei cavalli, desiderando di accarezzare e curare le loro pellicce, toccare i loro corpi muscolosi e sentire l'odore del loro sudore. Alan racconta a Dysart di aver scoperto il primo cavallo all'et\u00e0 di sei anni, su una spiaggia. Fu grazie ad un misterioso e affascinante cavallerizzo, il quale gli fece fare un giro sul cavallo sul bagnasciuga finch\u00e9 i genitori, fobicamente terrorizzati, non lo scoprirono, tirandolo poi violentemente gi\u00f9 dalla bestia. Molte altre confessioni derivano, inoltre, dall'ipnosi che attua Dysart sul ragazzo, il quale esterna il proprio desiderio di liberare i cavalli dal loro morso, che li rende schiavi e li tortura nello stesso modo in cui Ges\u00f9 venne reso schiavo e torturato.\nAlan, dopo aver lavorato in un negozio di elettronica, racconta di essere stato assunto in una scuderia, grazie ad una ragazza incontrata durante lo svolgimento della prima occupazione, Jill Mason, la quale diventer\u00e0 quindi una sua collega. Nella scuderia, il ragazzo diventa un operaio modello e stringe un rapporto particolare con un cavallo chiamato 'Nugget' (detto anche 'Equus'): Dysart scopre che spesso, di notte, Alan porta fuori l'animale, cavalcandolo nudo e senza sella. Il giovane lo considera infatti una divinit\u00e0, la quale gli consente di essere re, sulla sua groppa. Intanto, Jill inizia a nutrire interesse nei confronti del ragazzo e gli chiede di portarla in un cinema per adulti. Una volta arrivati l\u00ec, Alan sorprende il padre che entra, furtivo, in platea; questo incontro fortuito gli permette di capire che il sesso \u00e8 naturale ed inevitabile per chiunque. Dopodich\u00e9, il giovane accetta di rimanere con la ragazza nella scuderia e i due si spogliano e cercano di avere un rapporto sessuale.\nIl tutto si interrompe quando Alan sente i lamenti dei cavalli e, sebbene ella non ne colga il senso, nell'impossibilit\u00e0 di avere un rapporto sessuale, urla a Jill, stupita e disponibile, di andare via e lasciarlo solo. Anche se il testo non lo esplicita verbalmente, la regia teatrale e cinematografica suggeriscono che a un livello inconscio profondo di omofobia vissuta e non pensabile, le vere pulsioni del ragazzo siano legate a un Dio non a una Dea e dunque ancora pi\u00f9 proibite e vergognose. Allontanata la ragazza dalla stalla, Alan si reca, sconvolto, dagli animali e li prega di perdonarlo, dal momento che li considera delle Divinit\u00e0. In questo racconto del \"doppio legame\" (amore/rifiuto) che fa allo psichiatra, Alan ricorda le parole di Equus attraverso il dottor Dysart: 'Mio! \u2026 Sei mio! \u2026 Tu sei mio ed io sono tuo!'. La scena continua, ed il cavallo diventa sempre pi\u00f9 minaccioso con parole derivate dalla Bibbia: 'Il tuo Dio \u00e8 un Dio geloso! \u2026 Ti vede, Ti vede sempre e per sempre, Alan! \u2026 Ti vede, ti vede!'. Ci\u00f2 porta il ragazzo alla follia ed egli si sente costretto ad accecare con un piccone quegli occhi che erano riusciti a vedergli l'Anima e i desideri. La rappresentazione si conclude con Dysart che chiede i dettagli di questa scena traumatica, riuscendo infine, se non a liberare il ragazzo, a ricostruire la trama delle sue paranoie sessuali e religiose. Come all'inizio, lo psichiatra finisce con un monologo paradossale rivolto al pubblico in cui confessa di invidiare la passione e la devozione del ragazzo, e immaginando s\u00e9 stesso come imprigionato da un morso da cavallo in bocca.\nDebutto e interpreti.\nLo spettacolo \u00e8 stato rappresentato per la prima volta dalla compagnia National Theatre all'Old Vic di Londra nel 1973. Era diretto da John Dexter, con Alec McCowen nella parte dello psichiatra protagonista Martin Dysart e Peter Firth nella parte di Alan Strang, il giovane paziente. Dopo aspre polemiche (legate a scene di nudo del protagonista, che in una parte dell'opera monta un cavallo mimando un atto sessuale) lo spettacolo \u00e8 stato presentato a Broadway al Plymouth Theatre con Anthony Hopkins e Peter Firth, riscuotendo un grande successo.\nSuccessivamente, Tom Hulce recit\u00f2 la parte di Alan Strang ed Anthony Perkins sostitu\u00ec Hopkins nel ruolo di Martin Dysart. Per un breve periodo Perkins \u00e8 stato sostituito da Richard Burton per un fugace ritorno della star cinematografica a Broadway. Quando Burton chiuse l'esperienza Perkins riprese regolarmente il suo ruolo. L'opera ha ricevuto il Tony Award alla migliore opera teatrale nel 1975 ed \u00e8 rimasta in cartellone per milleduecentonove rappresentazioni.\nNel luglio 2004 il ruolo di Alan Strang \u00e8 stato interpretato dall'attore americano Randy Harrison, noto al pubblico per aver interpretato la parte di Justin Taylor nel serial americano \"Queer as Folk\". Nel 2007, invece, il ruolo di Alan Strang \u00e8 stato interpretato da Daniel Radcliffe (noto al pubblico come volto cinematografico per il personaggio di Harry Potter), mentre Martin Dysart da Richard Griffiths (anch'egli interprete della stessa saga cinematografica nel ruolo dello zio di Potter, Vernon Dursley), in una versione diretta da Thea Sharrock. Le parti di nudo integrale, compresa la contestata scena simbolica a cavallo, hanno comportato molte polemiche. All'epoca dell'ingaggio Radcliffe aveva 17 anni, e da diversi anni era noto al pubblico mondiale come protagonista dei film di Harry Potter.\nLa prima rappresentazione in Italia ebbe luogo al Teatro Stabile di Genova (Sala Duse), 6 dicembre 1975; regia di Marco Sciaccaluga, Eros Pagni nella parte dello Psichiatra, Giovanni Crippa in quella del giovane Alan.\nNote artistiche.\n\"Equus\" \u00e8 stato acclamato non solo per la trama ricca e le performance intense dei suoi attori, ma anche per le scelte coreografiche inusuali. Le scene con cavalli, ad esempio, sono interpretate da attori in tute marroni, che portano in testa una versione surreale della testa di un cavallo. Nella versione originale il cast, compreso quello che rappresenta i cavalli, non esce mai di scena, ma rimane seduto sul palcoscenico, osservando le azioni insieme al resto del pubblico. Anche parte del pubblico \u00e8 seduta sul palcoscenico, insieme agli attori.\nAdattamento cinematografico.\nNel 1977 Shaffer adatt\u00f2 l'opera al cinema, per una pellicola con Richard Burton, Peter Firth (entrambi avendola gi\u00e0 interpretata a teatro), Eileen Atkins, Colin Blakely, Joan Plowright e Jenny Agutter, diretta da Sidney Lumet."}
{"id": "579564", "revid": "15756", "url": "https://it.wikipedia.org/wiki?curid=579564", "title": "Papa Giovanni Paolo I", "text": "Fu eletto il 26 agosto 1978 e il suo pontificato fu tra i pi\u00f9 brevi nella storia della Chiesa cattolica: la sua morte avvenne dopo soli 33 giorni dalla sua elezione al soglio di Pietro. Nel 2017 \u00e8 stato dichiarato venerabile da papa Francesco. Il 13 ottobre 2021 lo stesso pontefice ha autorizzato la promulgazione del decreto sancente il miracolo attribuito all'intercessione di Giovanni Paolo I; questo passo lo rende prossimo alla beatificazione, la quale sar\u00e0 celebrata il 4 settembre 2022 in Piazza San Pietro.\nViene ricordato con gli affettuosi appellativi di \"Papa del sorriso\" e \"Sorriso di Dio\". Il \"Time\" e altri settimanali anglosassoni lo chiamarono \"The September Pope\", \"Il papa di settembre\". A lui \u00e8 stato dedicato un museo, situato in un edificio seicentesco accanto alla Pieve di Canale d'Agordo, suo paese natale.\nBiografia.\nGli anni di Belluno.\nNato da Giovanni Luciani (1872-1952) e Bortola Tancon (1879-1948), ebbe tre fratelli: Tranquillo Federico (1915-1916), Edoardo (1917-2008) e Antonia, detta Nina, (1920-2009). Dal primo matrimonio del padre con Rosa, defunta per tubercolosi nel 1906, erano nati tre figli, di nome Albino, defunti dopo il parto, e altre due figlie sordomute, Amalia (1900-1938) e Pia (1902-1969), che divenne suora. Il padre, di idee socialiste, emigr\u00f2 in seguito in Svizzera per lavoro. Nell'ottobre del 1923 Albino entr\u00f2 nel seminario interdiocesano minore di Feltre e in seguito, nel 1928, nel seminario interdiocesano maggiore di Belluno.\nFu ordinato diacono il 2 febbraio 1935 e presbitero il 7 luglio dello stesso anno nella chiesa rettoriale di San Pietro apostolo a Belluno (contigua al Seminario Gregoriano). Venne subito nominato cappellano e vicario cooperatore di Canale d'Agordo (9 luglio), ma gi\u00e0 il 21 dicembre venne trasferito ad Agordo, dove fu cappellano fino al luglio 1937, e dove inoltre insegn\u00f2 religione all'istituto minerario. Poi presso il Seminario Gregoriano di Belluno fu insegnante (1937-1958) e, dal 1\u00ba ottobre, vice-rettore (1937-1947).\nIl 27 febbraio 1947 si laure\u00f2 in sacra teologia alla Pontificia Universit\u00e0 Gregoriana di Roma con una tesi su \"L'origine dell'anima umana secondo Antonio Rosmini\": quella di Luciani e dei suoi relatori fu di certo una scelta audace, poich\u00e9 si trattava di un autore con due libri messi all'Indice, all'epoca non ancora del tutto riabilitato dalla Chiesa. In novembre fu nominato da monsignor Girolamo Bortignon procancelliere vescovile della diocesi di Belluno; il mese successivo venne nominato anche cameriere segreto soprannumerario e segretario del sinodo diocesano (proprio per la stesura di questo testo nella primavera del 1947 si ritir\u00f2 per un mese nella certosa di Vedana, nell'appartamento del \"vescovado\"). A queste nomine, il 2 febbraio 1948 si aggiunsero pure quelle di provicario generale della diocesi di Belluno e di direttore dell'ufficio catechistico diocesano.\nNel 1954 divenne vicario generale della diocesi di Belluno; nel frattempo (1949) aveva pubblicato il volume \"Catechetica in briciole\"; del libro verranno pubblicate sei edizioni in Italia e una anche in Colombia. Il 30 giugno 1956 fu nominato canonico della cattedrale di Belluno.\nIn quegli anni gli fu erroneamente diagnosticata una tubercolosi incurabile e per questo fu costretto a lasciare la parrocchia e recarsi in sanatorio a Sondalo, in Valtellina, dove i medici si accorsero dell'errore dei colleghi, diagnosticando e curando la vera malattia: una polmonite. Luciani fu diverse volte proposto per la nomina a vescovo, ma venne respinto per due volte a causa delle sue precarie condizioni di salute, della voce flebile, della bassa statura e dell'aspetto dimesso. Dopo l'ascesa al soglio di Pietro di Giovanni XXIII, il 15 dicembre 1958 fu finalmente promosso vescovo di Vittorio Veneto. A tal proposito si narra che papa Giovanni, respingendo le varie perplessit\u00e0 riguardo ai motivi per cui fino ad allora non fosse stato promosso, legate principalmente alle sue cagionevoli condizioni di salute, sentenzi\u00f2 bonariamente:\nRicevette la consacrazione episcopale nella basilica di San Pietro in Vaticano il 27 dicembre per l'imposizione delle mani di Papa Giovanni XXIII, co-consacranti i vescovi di Padova e di Belluno-Feltre, Girolamo Bartolomeo Bortignon e Gioacchino Muccin. Insieme a lui fu consacrato anche monsignor Charles Msaklia, originario della Tanzania: i due rimarranno amici e sar\u00e0 proprio grazie a questo prelato africano che Luciani inizier\u00e0 a conoscere la realt\u00e0 della Chiesa cattolica in Africa.\nLuciani vescovo di Vittorio Veneto.\nLuciani prese possesso della diocesi l'11 gennaio 1959. Il \"periodo vittoriese\" sar\u00e0 decisivo per la sua formazione. Inizi\u00f2 subito le visite pastorali nelle parrocchie. Luciani, che mai in vita aveva pensato alla carriera ecclesiastica, lasci\u00f2 Belluno a malincuore, prendendo le redini di una diocesi con i bilanci in grave passivo: infatti, quelli erano gli anni in cui lo IOR, meglio conosciuto come Banca Vaticana, era entrato in crisi.\nLuciani non nascose di sopportare a fatica la gestione economica della Chiesa, specie negli anni in cui lo IOR fu diretto dall'arcivescovo statunitense Paul Marcinkus, sostenendo che la Chiesa avrebbe dovuto avere una condotta economica il pi\u00f9 trasparente possibile e coerente agli insegnamenti del Vangelo.\nNegli anni di episcopato a Vittorio Veneto mostr\u00f2 innanzitutto insuperabili doti di catechista, per la sua capacit\u00e0 di farsi comprendere da tutti, anche dai bambini e dalle persone di poca cultura, per la sua chiarezza nell'esporre, la sua capacit\u00e0 di sintesi e la sua tendenza ad evitare discorsi e letture difficili, nonostante la profonda cultura che aveva. Lo stesso raccomand\u00f2 sempre ai suoi sacerdoti.\nSi dimostr\u00f2 insofferente al dovere di risiedere nel castello di San Martino, residenza storica dei vescovi vittoriesi, posta in posizione arroccata e distaccata rispetto all'abitato di Vittorio Veneto: avrebbe preferito una dimora pi\u00f9 vicina alla sua gente. Avvert\u00ec in anticipo i nuovi venti della \"contestazione\", ribadendo l'importanza dell'Azione Cattolica, che cominciava a sentire il peso degli anni.\nEbbe grande attenzione per la formazione dei giovani e sollecit\u00f2 la partecipazione dei laici alla vita attiva della Chiesa, all'epoca ancora piuttosto ridotta. La sua indole bonaria non era per\u00f2 piegata alle idee correnti della moda e, ad esempio, una volta divenuto Patriarca, si batt\u00e9 apertamente contro l'istituzione del divorzio durante il referendum del 1974, opponendosi apertamente come vescovo ad alcune associazioni cattoliche che si rifacevano alla FUCI veneta e che invece si schieravano a favore del divorzio.\nLuciani e la Chiesa africana.\nNel marzo 1962 ricevette la visita di monsignor Andr\u00e9 Makarakiza, membro di una famiglia nobile del Burundi, il quale si convert\u00ec al cattolicesimo e divent\u00f2 in seguito sacerdote e poi vescovo di Ngozi. Il monsignore era venuto per chiedere a Luciani alcuni sacerdoti per la propria diocesi. Quest'ultimo acconsent\u00ec, conscio delle necessit\u00e0 di presbiteri nelle popolazioni locali. La scelta cadde sul giovane don Vittore De Rosso di Farra di Soligo, che fu destinato alla diocesi di Kuntega, Burundi. Egl\u00ec part\u00ec in dicembre senza risorse economiche a causa della grave situazione finanziaria della diocesi. Si trattava del primo sacerdote missionario \"Fidei donum\" della diocesi di Vittorio Veneto; se ne sarebbero aggiunti altri due l'anno successivo.\nQualche anno dopo, i tre missionari chiesero e ottennero dal loro vescovo di celebrare la messa non in lingua latina ma nell'idioma locale, e di comunicare i fedeli per mano e non per bocca, per motivi igienici: tutto questo in anticipo rispetto alle disposizioni introdotte dopo il Concilio Vaticano II. Dal 16 agosto al 2 settembre 1966, Luciani comp\u00ec una storica visita pastorale nelle missioni africane della sua diocesi, durante la quale conobbe usi e costumi delle popolazioni locali, celebr\u00f2 Messa in chiese affollatissime, impar\u00f2 un po' di lingua kirundi, sopport\u00f2 a fatica il clima e le zanzare e sub\u00ec tutta una serie di imprevisti, tra cui una zecca sotto un'unghia e l'impantanamento della jeep su cui viaggiava: in quell'occasione Luciani non si fece problemi a scendere dal mezzo e spingere la vettura insieme agli altri.\nQuesta serie di incontri ravvicinati con le realt\u00e0 africane, cos\u00ec come i successivi in Sudamerica, non fece altro che aumentare la sensibilit\u00e0 del futuro papa riguardo ai problemi delle popolazioni del terzo mondo.\nLo scisma di Montaner.\nNel 1966-1967 il vescovo Luciani si trov\u00f2 ad affrontare una spinosa questione riguardante la parrocchia di Montaner, frazione del comune di Sarmede, alle pendici del Cansiglio. Il 13 dicembre 1966 mor\u00ec l'anziano parroco don Giuseppe Fa\u00e8, amatissimo dalla popolazione. Nei giorni seguenti matur\u00f2 fra la gente l'idea che il cappellano Antonio Botteon, che si occupava da tre anni del vecchio parroco, potesse essere perfetto per il paese. Il vescovo Luciani prima ricord\u00f2 che i parroci non sono eletti dal popolo e poi nomin\u00f2 nuovo parroco di Montaner don Giovanni Gava, il cui insediamento sarebbe dovuto avvenire il 22 gennaio 1967.\nIn paese, rifiutando la scelta del vescovo, si costitu\u00ec allora un comitato che proponeva di far rimanere il cappellano Botteon o come nuovo parroco, o come viceparroco. La risposta del vescovo Luciani fu negativa: non solo, come gi\u00e0 detto, per il codice di diritto canonico non \u00e8 contemplata l'elezione del parroco da parte dei parrocchiani, ma il cappellano Botteon era troppo giovane per amministrare da solo una parrocchia. Inoltre, non si riteneva necessario un viceparroco per un paese cos\u00ec piccolo. La scelta di Luciani provoc\u00f2 una durissima reazione della popolazione, che arriv\u00f2 a murare porte e finestre della chiesa e della canonica per impedire al cappellano Botteon di andare via.\nMontaner si divise allora fra i sostenitori del cappellano Botteon come nuovo parroco e una minoranza che non riteneva giusto ribellarsi al vescovo. Tra le due fazioni scoppi\u00f2 un vero e proprio odio, sfociato anche in atti di violenza. Nei giorni seguenti la protesta si inaspr\u00ec e il paese venne presidiato stabilmente dai carabinieri, anche per la notizia che a Montaner fossero state trovate delle armi; la cosa non fu smentita dalla popolazione, visto che molti in casa avevano pistole e fucili dal tempo della seconda guerra mondiale.\nIl 9 febbraio 1967 una delegazione di montaneresi part\u00ec per Roma con la speranza, rimasta vana, di un colloquio con Paolo VI. La data pi\u00f9 cruenta di questa vicenda fu il 12 settembre 1967: dopo varie mediazioni fallite nei mesi precedenti, nel pomeriggio arriv\u00f2 a Montaner Albino Luciani in persona, preceduto dal vicequestore di Treviso, alcuni commissari, poliziotti e un autobus di carabinieri, chiamati per scortare il vescovo, nonostante lui stesso non ne avesse richiesto l'intervento.\nPer punire la disobbedienza di quei parrocchiani, Luciani entr\u00f2 in chiesa, prelev\u00f2 le ostie consacrate dal tabernacolo e and\u00f2 via, lanciando l'interdetto contro la parrocchia: da quel momento nessun sacerdote avrebbe pi\u00f9 potuto celebrare funzioni o amministrare i sacramenti. I parrocchiani dissidenti, allora, compirono un vero e proprio scisma, costituendo in paese una comunit\u00e0 ortodossa che resiste ancora al giorno d'oggi.\nConcilio Vaticano II.\nIl vescovo Luciani partecip\u00f2 a tutte le quattro sessioni del concilio Vaticano II (1962-1965), intervenendo e facendosi cos\u00ec conoscere tra i ranghi della Chiesa cattolica. Il 15 dicembre 1969 papa Paolo VI nomin\u00f2 Luciani patriarca di Venezia. Neanche cinquanta giorni dopo, il 1\u00ba febbraio 1970, Luciani ricevette la cittadinanza onoraria di Vittorio Veneto.\nLuciani patriarca e cardinale.\nPatriarca nei difficili anni della contestazione, non fece mancare il suo appoggio e il dialogo diretto con gli operai di Marghera, spesso in agitazione. Anche per questo matur\u00f2 la consapevolezza del bisogno da parte della Chiesa di adeguarsi ai nuovi tempi e riavvicinarsi alla gente; questo gli fece guadagnare le simpatie dei veneziani.\nAnche a Venezia si trov\u00f2 a dover fare i conti con la crisi economica. Poco amante degli sfarzi, era anche per questo favorevole alla vendita di oggetti sacri e preziosi di propriet\u00e0 della Chiesa. Tra il 12 e il 14 giugno 1971 comp\u00ec un viaggio pastorale in Svizzera. Tre giorni dopo venne nominato vicepresidente della Conferenza Episcopale Italiana, carica che manterr\u00e0 fino al 2 giugno 1975. Sempre nel 1971 propose alle chiese ricche dell'Occidente di donare l'uno per cento delle loro rendite alle chiese povere del Terzo mondo.\nIl 16 settembre 1972 il patriarca Luciani ricevette Paolo VI in visita pastorale. Al termine della Messa in piazza San Marco il Pontefice si tolse la stola papale, la mostr\u00f2 alla folla e davanti a ventimila persone la mise sulle spalle del patriarca Luciani, con un gesto che sembrava quello di un'investitura, facendolo arrossire per l'imbarazzo. Dell'episodio esiste un documento fotografico, ma non fu ripreso dalle telecamere, che avevano gi\u00e0 chiuso il collegamento. La stampa disse che Paolo VI aveva scelto il suo successore: a conferma di ci\u00f2, pochi mesi dopo Paolo VI annunci\u00f2 un concistoro e Luciani fu il primo della lista dei candidati alla porpora. Il 5 marzo 1973 venne infatti creato cardinale del titolo di San Marco a Roma dallo stesso pontefice.\nL'anno successivo, in occasione della campagna elettorale per il referendum sul divorzio, sciolse la sezione veneziana della FUCI, la Federazione degli universitari cattolici, perch\u00e9 si era mostrata favorevole al \"no\" all'abrogazione della \"Legge Fortuna\", contrariamente alle indicazioni della Curia. Tra il 27 settembre e il 26 ottobre dello stesso anno partecip\u00f2 a Roma alla terza Assemblea Generale Ordinaria del Sinodo dei vescovi sul tema: \"L'evangelizzazione nel mondo moderno\".\nIl 1975 lo vide due volte all'estero per altrettanti viaggi pastorali, il 18 maggio in Germania e dal 6 al 21 novembre in Brasile, dove l'universit\u00e0 statale di S. Maria a Rio Grande do Sul lo insign\u00ec di una \"laurea honoris causa\". Fu in Brasile che impression\u00f2 moltissimi prelati per la sua profonda umilt\u00e0 e devozione. A gennaio 1976 pubblic\u00f2 \"Illustrissimi\", una raccolta di lettere immaginarie (scritte tra il 1971 e il 1975 e pubblicate mensilmente sulla rivista \"Il Messaggero di S. Antonio\") indirizzate a personaggi storici o della letteratura. Il libro ebbe un grande successo editoriale e fu tradotto in numerose lingue.\nSin dal suo insediamento a Venezia, port\u00f2 sempre il classico abito scuro da sacerdote, indossando di rado la fascia cremisi da vescovo e poi rossa da cardinale e attirandosi cos\u00ec molte critiche dagli zelanti fedeli veneziani. Era un'altra prova del suo ricercare la semplicit\u00e0.\nL'incontro con suor L\u00f9cia dos Santos.\nIl 10 luglio 1977, l'allora cardinale Luciani, molto devoto alla Madonna di F\u00e1tima, accogliendo l'invito di suor L\u00facia dos Santos, si rec\u00f2 in pellegrinaggio a Cova da Iria e incontr\u00f2 al Carmelo di Coimbra la veggente, con la quale si trattenne per due ore in conversazione. Suor Lucia gli avrebbe rivelato il contenuto del terzo segreto di F\u00e1tima ed egli ne sarebbe stato sensibilmente impressionato. Una volta rientrato in Italia, descrisse cos\u00ec quell'incontro: \"La suora \u00e8 piccolina, \u00e8 vispa, e abbastanza chiacchierina... parlando, rivela grande sensibilit\u00e0 per tutto quel che riguarda la Chiesa d'oggi con i suoi problemi acuti...; la piccola monaca insisteva con me sulla necessit\u00e0 di avere oggi cristiani e specialmente seminaristi, novizi e novizie, decisi sul serio ad essere di Dio, senza riserve. Con tanta energia e convinzione m'ha parlato di suore, preti e cristiani dalla testa ferma. Radicale come i santi: \"ou tudo ou nada\", o tutto o niente, se si vuol essere di Dio sul serio\".\nSi dice anche che suor Lucia abbia predetto a Luciani la sua elezione e il breve pontificato, chiamandolo \"Santo Padre\"; tuttavia nel 2006 il Segretario di Stato Vaticano Tarcisio Bertone ha definito questa storia \"tesi vecchia e priva di fondamento\": dopo il colloquio, la suora avrebbe detto semplicemente alle consorelle che, se fosse stato eletto al pontificato, sarebbe stato un ottimo papa. Tuttavia, si ricorda che il fratello Edoardo disse di avere visto il cardinale Luciani tornare molto scosso dal viaggio a Fatima: era diventato silenzioso e spesso assorto nei pensieri e, quando gli chiese cosa avesse, Albino rispose: \"Penso sempre a quello che ha detto Suor Lucia\". In proposito, monsignor Mario Senigaglia, che fu segretario del patriarca Luciani fino al 1976, ha escluso che l'atteggiamento di Luciani riferito dal fratello fosse dovuto necessariamente alla rivelazione di segreti particolari che lo riguardavano: secondo quanto gli aveva riferito lo stesso cardinale al ritorno dal viaggio, egli aveva parlato a lungo con Lucia dei problemi della Chiesa e su questi temi Luciani potrebbe essere tornato in seguito a riflettere con preoccupazione.\nL'addio a Venezia.\nIl cardinale Luciani lasci\u00f2 per l'ultima volta Venezia il 10 agosto 1978 per il conclave dal quale sarebbe uscito papa il 26 agosto, al secondo giorno di votazione. \u00c8 stato il terzo Patriarca di Venezia del Novecento, dopo Giuseppe Sarto (San Pio X) e Angelo Giuseppe Roncalli (San Giovanni XXIII), a essere chiamato al soglio di Pietro. Nella sua ultima messa, celebrata nella cattedrale marciana, invit\u00f2 ripetutamente i fedeli a pregare la Madre di Dio per l'elezione del papa e per il futuro pontefice.\nIl pontificato.\nIl regno di papa Luciani sulla cattedra di Pietro fu brevissimo, dur\u00f2 appena 33 giorni.\nL'elezione.\nLa sua elezione sarebbe stata proposta dall'arcivescovo di Firenze, cardinale Giovanni Benelli, quale mediazione tra diverse posizioni, tra le quali quella pi\u00f9 conservatrice della Curia, che sosteneva l'arcivescovo di Genova, cardinale Giuseppe Siri, il \"grande centro montiniano\" sostenitore delle riforme del Concilio Vaticano II, e quella ancora pi\u00f9 progressista, che sosteneva i cardinali Sergio Pignedoli e Sebastiano Baggio. Ricevette alcuni voti anche il cardinale Karol Wojtyla, futuro papa Giovanni Paolo II, la cui candidatura fu presentata da quei cardinali che auspicavano un'apertura internazionalista del Vaticano. Luciani, tuttavia, chiese sempre di non essere preso in considerazione e, anzi, fu proprio lui a parlare per primo di un papa straniero.\nEgli infatti aveva sempre votato per il cardinale Alo\u00edsio Lorscheider, un francescano che aveva conosciuto in Brasile e che invece fu tra i pi\u00f9 accesi sostenitori di Luciani, soprattutto perch\u00e9 non dimentic\u00f2 mai quella visita in Brasile. A ogni modo, il conclave fu rapidissimo e si concluse dopo sole quattro votazioni, avvenute nella stessa giornata: alle 19:18 del 26 agosto 1978 si aprirono le vetrate della loggia centrale delle Basilica Vaticana, passarono solo ventisei ore e mezzo dalla chiusura delle porte del Conclave e gi\u00e0 il nuovo papa era stato eletto. Subito dopo comparve il grande drappo rosso con lo stemma papale e poi il cardinale Pericle Felici, protodiacono, annunci\u00f2 l'Habemus Papam. Luciani fu eletto 263\u00ba successore di Pietro con un'amplissima maggioranza (101 voti tra i 111 cardinali, il quorum pi\u00f9 alto nei conclavi del Novecento).\nLo stupore della folla in piazza fu grandissimo, poich\u00e9 la fumata, probabilmente per un errore del cardinale fochista, fu inizialmente grigio chiara per poi diventare nera (in particolare, dopo l\u2019improvvisa morte di papa Luciani diverse teorie del complotto collegarono la fumata nera ad un cattivo presagio). La situazione di incertezza si protrasse fino all'annuncio della Radio Vaticana e alla contemporanea apertura della loggia (solo nel conclave del 2005 verranno introdotte, dopo la fumata, le campane a festa). Appena eletto avrebbe voluto parlare alla folla, ma il cerimoniere glielo imped\u00ec, obiettando che non era nella tradizione. Papa Giovanni Paolo II, cinquanta giorni dopo, avrebbe invece infranto il cerimoniale e rivolto un saluto alla folla, oltre alla tradizionale benedizione \"Urbi et Orbi\".\nFu questo il primo segnale del cambiamento che Luciani, seppur per breve tempo, avrebbe cominciato nella Chiesa. Inoltre, al momento della sua elezione, \"L'Osservatore Romano\" mand\u00f2 in stampa l'edizione straordinaria dell'elezione del nuovo papa con un errore (\"Albinum Luciani qui sibi *nominem imposuit Ioannem Paulum I\"), che rese le copie di quel giornale un pezzo molto raro, equiparabile al famoso francobollo Gronchi rosa; nelle poche ore successive, infatti, corressero immediatamente l'errore, ritirando il precedente quotidiano e mettendo in circolazione la seconda edizione, correggendo l'errato \"nominem\" con il corretto \"nomen\", poich\u00e9 il termine latino \u00e8 neutro.\nSi disse che Luciani fu eletto pi\u00f9 per \"ci\u00f2 che non era\" che per \"ci\u00f2 che era\": non era un conoscitore della Curia (il che, secondo alcuni, avrebbe potuto fargli assumere un comando autocratico e accentrato); nonostante la sua notevole cultura, non era un altero intellettuale potenzialmente capace di mettere in difficolt\u00e0 i porporati; non era nemmeno uno straniero, ci\u00f2 che per i cardinali italiani avrebbe potuto costituire una sicurezza. Il Patriarca non si aspettava minimamente la sua elezione al soglio di Pietro. Il giorno stesso dell'entrata in conclave, and\u00f2 a sollecitare il meccanico perch\u00e9 aggiustasse in fretta la sua vecchia auto, che si era rotta alle porte di Roma: \u201cMi raccomando, fate il pi\u00f9 presto possibile. Dovr\u00f2 ritornare a Venezia tra pochi giorni e non saprei come fare a recuperare la vettura se dovessi lasciarla qui\u2026\u201d, disse Luciani. A una sorella disse anche: \"Per fortuna io sono fuori pericolo\".\nLa scelta del nome.\nPer la prima volta nella bimillenaria storia della Chiesa, Luciani scelse un doppio nome, in ossequio ai due pontefici che lo avevano preceduto: Giovanni XXIII, che lo aveva consacrato vescovo, e Paolo VI, che lo aveva creato cardinale. Annunciando l'elezione con il tradizionale \"Habemus Papam\", il cardinale protodiacono Pericle Felici aggiunse il numero ordinale dopo il nome: \"\u00abqui sibi nomen imposuit Ioannis Pauli Primi\u00bb\".\nFu Luciani stesso a richiederlo: infatti \u00e8 uso che il pontefice che scelga un nome pontificale mai usato da un suo predecessore non assuma l'ordinale, che gli viene attribuito postumo solo nel caso in cui un suo successore scelga lo stesso nome. Luciani, invece, per tutto il suo breve pontificato, fu sempre chiamato Giovanni Paolo I o Giovanpaolo I (caduto in disuso subito dopo la sua morte), ma mai solo Giovanni Paolo, a differenza di quanto accaduto con il nome pontificale del successivo papa Francesco, al quale non \u00e8 stato aggiunto ufficialmente alcun numero ordinale (lo stesso papa italo-argentino ha precisato che vuole essere chiamato solo \"Francesco\" e non \"Francesco I\").\n\u00c8 possibile che alla scelta di aggiungere il numerale fosse legata la novit\u00e0 che, bench\u00e9 il nome fosse inedito, era comunque costituito dall'unione del nome dei due predecessori, e il numerale I volesse sottolineare la novit\u00e0 nella continuit\u00e0, all'insegna dei due predecessori che avevano condotto il Concilio. All'indomani dell'elezione, Luciani avrebbe confidato al fratello Edoardo che il suo primo pensiero era stato di farsi chiamare Pio XIII, ma aveva desistito pensando ai settori della Chiesa che avrebbero strumentalizzato questa scelta. Subito dopo pens\u00f2 a \"Giampaolo I\" per i motivi suddetti, ma i cardinali lo convinsero che suonasse troppo familiare e fosse meglio \"Giovanni Paolo\" (poi, in s\u00e8guito, da alcuni media italiani contratto in \"Giovanpaolo\").\nGiovanni Paolo fu il primo nome inedito scelto da un pontefice dai tempi di papa Lando (morto nel 914). Da allora, per oltre mille anni, tutti i papi si erano dati o ebbero nomi gi\u00e0 appartenuti a un loro predecessore. Anche il successore, Karol Wojty\u0142a, aveva inizialmente pensato a Stanislao, patrono della Polonia, ma avrebbe poi scelto Giovanni Paolo II in memoria di Luciani. La novit\u00e0 sul nome pontificale introdotta da Luciani venne ripetuta nel 2013 dal cardinale italo-argentino Jorge Mario Bergoglio che scelse un nome inedito nella storia dei papi, \"Francesco\".\nLe innovazioni introdotte da Luciani.\nLuciani fu il primo pontefice a desiderare di parlare alla folla dopo l'elezione ma, poich\u00e9 non era consuetudine, prefer\u00ec rinunciare. Fu il primo anche ad abbandonare il tradizionale \"pluralis maiestatis\" nei suoi discorsi, rivolgendosi in prima persona singolare ai fedeli, nonostante zelanti custodi del protocollo preferissero conformarsi alla tradizione riconvertendo i suoi discorsi per la pubblicazione su \"L'Osservatore Romano\" e in altri atti ufficiali, nei quali sono mancanti anche varie espressioni estemporanee e informali usate da Luciani.\nIl suo ministero inizi\u00f2 il 3 settembre con una messa celebrata nella piazza antistante la basilica. Per la prima volta dopo molti secoli, il papa non sarebbe stato incoronato: Luciani fece infatti sostituire la tradizionale cerimonia di incoronazione con una \"solenne cerimonia per l'inizio del ministero petrino\", nel corso della quale, in luogo dell'imposizione sul capo della tiara, gli fu imposto sulle spalle il pallio. Inizialmente non volle nemmeno usare la sedia gestatoria, salvo poi cedere per ragioni pratiche: essendo alta rispetto al terreno, consentiva ai fedeli di godere di una migliore visibilit\u00e0 del papa.\nParl\u00f2 di s\u00e9 in termini umani e non ebbe remore nell'ammettere la timidezza del suo carattere, ricordando pubblicamente il momento in cui, ancora patriarca di Venezia, Paolo VI gli aveva messo sulle spalle la stola papale facendolo diventare \"rosso per la vergogna\", nonch\u00e9 la paura che lo colse quando si rese conto di essere stato eletto papa: \"Tempestas magna est super me\".\nIl suo pensiero, il suo stile.\nColto teologo, aveva mostrato una certa apertura possibilista verso la contraccezione, anche preparando uno studio che nel 1965 sottopose a Paolo VI.\nDal 1968, tuttavia, fu considerato per certi versi un conservatore, pubblico difensore dell\"Humanae Vitae\", che si apprestava a ratificare con una sua enciclica che mai vide la luce. D'altro canto, per\u00f2, in una lettera ai suoi diocesiani all'indomani della promulgazione dell\"'Humanae Vitae\", scrisse: \u00abConfesso che [\u2026] privatamente avevo sperato che le gravissime difficolt\u00e0 che esistono sarebbero state superate e che la risposta del Maestro, che parla con uno speciale carisma e nel nome del Signore, avesse coinciso, almeno in parte, con le speranze delle molte coppie sposate dopo che era stata costituita un'apposita Commissione pontificia per esaminare la questione\u00bb.\nUna certa morbidezza nei confronti della questione degli anticoncezionali e della contraccezione la mostr\u00f2 anche da pontefice: un segno di apertura per l'argomento, dopo un convegno delle Nazioni Unite sul tema della sovrappopolazione, fu oggetto di censura da parte dell\"Osservatore Romano\", che non pubblic\u00f2 i commenti papali. Gi\u00e0 dai tempi del Concilio Vaticano II (al quale partecip\u00f2 come membro della commissione allargata sui problemi della famiglia e del controllo delle nascite), infatti, Luciani aveva mostrato idee piuttosto progressiste, parlando di \u201cmaternit\u00e0 responsabile\u201d e appoggiando a determinate condizioni l'uso degli anticoncezionali.\nGiovanni Paolo I, inoltre (come si capisce dal titolo dell'enciclica che avrebbe voluto scrivere: \"I poveri e la povert\u00e0 nel mondo\"), si dimostr\u00f2 molto sensibile al tema della povert\u00e0 del Sud del mondo, sottolineando l'inutile opulenza del mondo occidentale. Parl\u00f2 anche della questione sociale, dell'importanza di dare \"la giusta mercede\" ai lavoratori.\nLe sue uniche quattro udienze generali hanno tutte riunite un messaggio di senso compiuto. La prima dedicata all'umilt\u00e0, dove il Papa chiama a s\u00e9 un ministrante per far capire il senso dell'umilt\u00e0. La seconda \u00e8 dedicata alla fede, e in quella speciale occasione Giovanni Paolo I recita una poesia di Trilussa. La terza \u00e8 dedicata alla speranza; il Papa parla della \"iucunditas\" e cita san Tommaso d'Aquino. Nella quarta ed ultima udienza generale, un giorno prima della morte, il Papa parla della carit\u00e0, cita alcuni passaggi della \"Populorum progressio\" (l'enciclica di Paolo VI) e, dicendo anche del progresso divino, invita un bambino frequentante la quinta elementare, Daniele Bravo, a dare un aiuto al papa. All'inizio di quest'ultima udienza, tra la folla, qualcuno gli augura \"lunga vita\".\nFra i pochissimi testi che riusc\u00ec a completare si ricordano una \"Catechetica in briciole\" e una lettera ai procuratori della Compagnia di Ges\u00f9, convenuti a Roma per il raduno mondiale del 30 settembre 1978. In essa affermava che \"Sant'Ignazio esige dai suoi figli una soda dottrina\", invitando i giovani a non aderire alle innovazioni teoriche moderniste che ripudiavano la tradizione e la sana verit\u00e0 della Chiesa. Le sue parole rappresentavano anche un'implicita condanna delle tesi ecumeniste di Karl Rahner.\n\"Dio \u00e8 pap\u00e0, pi\u00f9 ancora \u00e8 madre\".\nDurante l'Angelus della settimana successiva, il 10 settembre 1978, Giovanni Paolo I disse:\n Questa frase \u00e8 una citazione di un passo dell'Antico Testamento, nonch\u00e9 semplice interpretazione di alcuni passi del Vangelo. Il concetto fu ribadito pi\u00f9 volte anche dal suo successore Giovanni Paolo II, per esempio nell'udienza di mercoled\u00ec 20 gennaio 1999.\nNell'anno 2012 (centenario della sua nascita) sia la Repubblica Italiana che lo Stato della Citt\u00e0 del Vaticano, per ricordarlo, hanno emesso un francobollo a lui dedicato:\nLa morte.\nPapa Luciani si spense presumibilmente tra le ore 23:00 del 28 settembre 1978 e le ore 5:00 del 29 settembre, nel suo appartamento privato, forse a causa di un infarto miocardico. Secondo un comunicato ufficiale della Santa Sede, poco prima di morire, il papa era sbiancato in volto quando aveva saputo del giovane Ivo Zini, assassinato a Roma.\nPer molte ore, il giorno dopo la sua morte, una gran folla di fedeli continu\u00f2 a sfilare davanti alla sua salma, sotto gli affreschi della Sala Clementina, nonostante il brutto tempo. Nei giorni immediatamente successivi alla morte, venne chiesto invano da una parte della stampa di effettuare l'autopsia sul corpo del papa, richiesta respinta dal collegio cardinalizio in quanto non prevista dal protocollo. Papa Luciani riposa nelle Grotte Vaticane dal 4 ottobre 1978.\nIn appena trentatr\u00e9 giorni di pontificato non si riusc\u00ec a preparare l'anello del pescatore per papa Luciani. Lui utilizz\u00f2 l'\"anello del Concilio\" (fatto fare da papa Paolo VI per tutti i padri conciliari che parteciparono al Concilio Vaticano II) e fu sepolto con lo stesso anello.\nTeorie alternative sulla morte.\nAlcuni mesi dopo iniziarono a circolare alcune ipotesi alternative sulla sua morte.\nA fare scalpore fu soprattutto la teoria sviluppata dal giornalista investigativo britannico David Yallop sei anni dopo, nel best seller \"In nome di Dio\", in cui l'autore ipotizza un omicidio a sfondo politico ad opera di alcuni cardinali che si opponevano agli interventi di riforma programmati da papa Luciani (in particolare quella dello IOR \u2013 Istituto Opere Religiose\u00a0\u2013 allora gestito da Paul Marcinkus)\nLe dichiarazioni del pentito di Cosa nostra Vincenzo Calcara hanno successivamente alimentato questa tesi, bench\u00e9 prive ad oggi di riscontri oggettivi. La teoria di Yallop \u00e8 stata respinta da diversi autori.\nRicordo dopo la sua morte.\nLa memoria di papa Luciani a Canale d'Agordo.\nIn questo piccolo paese nel bellunese dove egli nacque, oggi meta di pellegrinaggi verso la sua figura, troviamo:\nIl Museo Albino Luciani - MUSAL e Centro Studi.\nDal 1978 \u00e8 stato costituito a Canale d'Agordo un museo provvisorio di foto e ricordi del pontefice che era ubicato nella canonica dell'arciprete e aperto solo nei mesi estivi. Dopo trentotto anni di distanza dall'elezione a papa, il 26 agosto 2016 (con la presenza del cardinale Segretario di Stato Vaticano Pietro Parolin) \u00e8 stato inaugurato il nuovo innovativo Museo Albino Luciani MUSAL.\nVia Crucis con papa Luciani.\nIl 22 agosto 2008 gli \u00e8 stata dedicata una Via Crucis itinerante, partendo dalla prima stazione in Piazza Papa Luciani (davanti alla canonica), poi si prosegue in direzione del bosco di \"Cavallera\" per arrivare quasi alla fine del confine tra Canale e Caviola. La Via Crucis si snoda in un percorso di 2\u00a0km e le stazioni sono su grandi massi di roccia bianca su cui sono state posizionate 15 formelle artistiche in bronzo, della \"Passione di Cristo\", realizzate dell'artista falcadino Franco Murer.\nIl processo di beatificazione.\nPoco dopo la sua morte, da pi\u00f9 parti del mondo cattolico giunsero le richieste per l'apertura del processo di beatificazione. La richiesta venne formalizzata nel 1990 con la firma di 226 vescovi brasiliani, tra cui quattro cardinali. Il 26 agosto 2002 il vescovo di Belluno-Feltre Vincenzo Savio, al termine della messa celebrata a Canale d'Agordo in ricordo del XXIV anniversario dell'elezione al soglio pontificio di Albino Luciani, annunci\u00f2 l'avvio della fase preliminare di raccolta dei documenti e delle testimonianze necessari per avviare il processo di beatificazione.\nL'8 giugno 2003, al termine dell'assemblea sinodale svoltasi nella basilica cattedrale di San Martino a Belluno, il vescovo Savio rese noto che la Congregazione delle Cause dei Santi aveva espresso \"parere positivo\" circa la \"possibilit\u00e0 che si proceda, con i passaggi stabiliti, nella causa di beatificazione e canonizzazione del servo di Dio Giovanni Paolo I\" e \"ben volentieri concede che, a livello diocesano, l'indagine circa la vita e le virt\u00f9 del servo di Dio Giovanni Paolo I, nonch\u00e9 sulla sua fama di santit\u00e0, si svolga presso la curia diocesana della diocesi di Belluno-Feltre\".\nL'inchiesta diocesana cominci\u00f2 a operare il 22 novembre 2003 ed il processo diocesano si svolse in 203 sessioni, durante le quali, nelle sedi episcopali di Belluno, Vittorio Veneto, Venezia e Roma, vennero interrogati 167 testimoni, tutti \"de visu\" (ovvero \"dal vivo\") eccetto uno.\nIl 23 novembre 2003, alle ore 15, si tenne nella cattedrale di Belluno la sessione inaugurale dell'inchiesta diocesana del processo di beatificazione presieduta dal vescovo Savio alla presenza del cardinale Jos\u00e9 Saraiva Martins, ai tempi prefetto della Congregazione delle cause dei santi. Il 10 novembre 2006 avvenne, sempre nella cattedrale di Belluno, la sessione di chiusura dell'inchiesta diocesana del processo di beatificazione. Tutti gli atti processuali, con la relativa documentazione archivistica, furono trasmessi alla Congregazione delle cause dei santi.\nIl 9 novembre 2007 il Congresso ordinario della Congregazione delle cause dei santi, avendo preso in esame tutti gli atti pervenuti alla medesima congregazione, osserv\u00f2 come la documentazione presentasse diverse lacune, in particolare riferimento a quei documenti conservati presso l'archivio storico del patriarcato di Venezia e presso l'archivio della Conferenza episcopale del Triveneto. Per poter acquisire la documentazione mancante, la Congregazione richiese un supplemento d'indagine e il 25 marzo del 2008 Giuseppe Andrich, nuovo vescovo di Belluno-Feltre, istitu\u00ec quindi il tribunale per l'inchiesta diocesana suppletiva.\nDopo aver ricevuto i documenti mancanti ed avendoli sottoposti a giudizio, il 27 giugno 2008 la Congregazione delle Cause dei Santi firm\u00f2 il decreto di validit\u00e0 sugli atti dell'inchiesta diocesana. Il 30 maggio 2009 si concluse ad Altamura il processo sulla presunta guarigione miracolosa, attribuita all'intercessione di papa Luciani, di Giuseppe Denora, un fedele pugliese originario della diocesi di Altamura-Gravina-Acquaviva delle Fonti, che nel 1992 guar\u00ec da un tumore allo stomaco. Gli atti vennero inviati alla Congregazione delle cause dei santi in attesa che la consulta medica e la consulta teologica si fossero espressi in merito.\nIl 25 marzo 2010 la Congregazione delle Cause dei Santi sanc\u00ec la validit\u00e0 del processo diocesano sulla guarigione di Giuseppe Denora. Il miracolo fu sottoposto ad indagine dalla consulta medica di laici.\nIl 17 ottobre 2012 (giorno del centenario della nascita di papa Luciani) il vescovo Enrico dal Covolo, postulatore della causa, consegn\u00f2 nelle mani dell'allora prefetto della Congregazione delle cause dei santi, il cardinale Angelo Amato, il \"Summarium testium\", il primo dei quattro documenti che contribuirono a preparare la \"Positio\", ovvero il dossier che comprende tutto il corpus delle prove che devono dimostrare l'eroicit\u00e0 della vita, delle virt\u00f9 e della fama di santit\u00e0 del candidato.\nNell'aprile 2015 la diocesi di Vittorio Veneto comunic\u00f2 che il presunto miracolo sulla guarigione di Giuseppe Denora non era stato riconosciuto tale dalla commissione di esperti incaricati; era necessario un nuovo miracolo per procedere col processo di beatificazione. Nell'agosto 2015 il vescovo di Belluno-Feltre Giuseppe Andrich inform\u00f2 che la \"Positio\" era stata terminata, e tra le testimonianze esaminate vi era anche quella personale del papa emerito Benedetto XVI (finora unicum storico in quanto \u00e8 la prima volta che un Papa emette una testimonianza \"de visu\" su un altro Papa) ed il processo di beatificazione era arrivato a conclusione.\nIl 16 ottobre 2015 il vescovo di Belluno-Feltre nomin\u00f2 come nuovo postulatore della causa il cardinale Beniamino Stella, al tempo prefetto della Congregazione per il clero e originario della diocesi vittoriese, il quale prese il posto del vescovo Enrico dal Covolo.\nNel luglio 2016 si venne a conoscenza di un nuovo miracolo attribuito a Giovanni Paolo I in America Latina.\nIl 17 ottobre 2016 venne consegnata alla Congregazione delle Cause dei Santi la \"Positio,\" composta da cinque volumi. Secondo la prassi, gli organi giudicanti la \"Positio\", sono chiamati a esprimersi con voto, positivo o negativo, in due sessioni di esami distinte: quella del Congresso dei consultori teologi e quella della sessione ordinaria dei cardinali e dei vescovi.\nIl Congresso dei teologi pronunci\u00f2 il suo voto positivo unanime il 1\u00ba giugno 2017, mentre il 3 novembre 2017 si espresse con lo stesso esito la Sessione ordinaria dei cardinali e dei vescovi ai fini del riconoscimento delle virt\u00f9 eroiche di Giovanni Paolo I. L'8 novembre papa Francesco rese pubblico il decreto sulle virt\u00f9 eroiche di papa Luciani: in questo modo si port\u00f2 a completamento l'iter di giudizio finale per la proclamazione delle virt\u00f9 che rese venerabile Albino Luciani.\nVerso la fine di novembre del 2016 si concluse l'inchiesta diocesana, istituita nel medesimo anno nell'arcidiocesi di Buenos Aires, per un caso di presunta guarigione straordinaria avvenuta nella capitale argentina il 23 luglio 2011 per intercessione di Giovanni Paolo I a favore di una bambina, Candela Giarda, colpita da una \"grave encefalopatia infiammatoria acuta, stato di male epilettico refrattario maligno, shock settico\". L'infante in questione, il 20 marzo 2011, a soli undici anni, inizi\u00f2 ad avvertire forti mal di testa che durarono sino al 27 marzo, quando, oltre all'emicrania, la sintomatologia inizi\u00f2 a preoccupare la famiglia: insorsero febbre, vomito, disturbi del comportamento e della parola. Il quadro clinico molto preoccupante fece in modo che venisse ricoverata d'urgenza a Paran\u00e1. Dopo essere stata sottoposta ad attenti esami clinici, venne formulata la diagnosi di \"encefalopatia epilettica ad insorgenza acuta, con stato epilettico refrattario ad eziologia sconosciuta\". Durante la degenza in ospedale, Candela ebbe giornalmente frequenti crisi epilettiche, tanto che fu necessaria l'intubazione. Il 26 maggio venne trasferita con prognosi riservata nel reparto di terapia intensiva in un ospedale della capitale argentina. Il 22 luglio, a seguito di un ulteriore peggioramento del quadro clinico dato dalla comparsa di uno stato settico da broncopolmonite, i medici decisero di convocare i familiari per informarli di una possibile ed imminente morte della bambina. L'idea di invocare l'intercessione di papa Luciani venne al parroco della parrocchia a cui apparteneva il complesso ospedaliero. Egli, molto devoto al \"papa del sorriso\", propose, alla madre di Candela ed in seguito al personale sanitario presente in rianimazione, di pregare Giovanni Paolo I affinch\u00e9 la bambina potesse guarire. Il 23 luglio 2011, contrariamente a tutte le aspettative, Candela inizi\u00f2 a riprendersi in maniera rapida ed il 5 settembre del medesimo anno fu dimessa dall'ospedale. Ella riacquist\u00f2 la completa autonomia fisica e psico-cognitiva-comportamentale.\nIl caso sopracitato fu portato alla discussione della Consulta Medica il 31 ottobre 2019, la quale stabil\u00ec all'unanimit\u00e0 che si \u00e8 trattato di una guarigione scientificamente inspiegabile. Il 6 maggio 2021 il Congresso dei teologi espresse giudizio positivo. L'ultimo voto, quello della Sessione dei cardinali e dei vescovi, con il quale si \u00e8 concluso l'iter giudiziale del processo super miro (ovvero \"riguardante il miracolo\"), \u00e8 stato espresso positivamente.\nIl 13 ottobre 2021 papa Francesco ha riconosciuto il miracolo avvenuto per intercessione di Giovanni Paolo I.\nIl 4 settembre 2022 sar\u00e0 beatificato dallo stesso pontefice in piazza San Pietro.\nGiovanni Paolo I nella cultura di massa.\nSpeciali televisivi in Italia.\nNel 1988 \"Mixer\", storico rotocalco televisivo di Giovanni Minoli in onda su Rai 2, mand\u00f2 in onda la puntata-inchiesta \"La strana morte di Papa Luciani\", riproposta nel 2006 da un altro programma di Minoli, \"La storia siamo noi\"\nNel settembre 2005, in occasione della ricorrenza della scomparsa di papa Luciani, la testata documentaristica \"La grande storia\" di Rai 3 ha realizzato un film-documento inedito sulla vita e il pontificato (\"Giovanni Paolo I, Il Papa del sorriso\") a cura di Luigi Bizzarri. Viene riproposto il 17 agosto 2012 in occasione del centenario della nascita (1912-2012).\nAl cinema.\nNel film \"Il padrino - Parte III\", del 1990, \u00e8 inclusa la teoria dell'assassinio di papa Giovanni Paolo I, nonostante i nomi dei personaggi (il Cardinale Lamberto) e l'anno della sua morte (il 1980) siano diversi.\nNella commedia di fantascienza \"InvaX\u00f6n - Alieni in Liguria\" del 2004, in una delle prime scene, ambientata in Vaticano, si immagina che Papa Luciani fosse a conoscenza dell'esistenza di civilt\u00e0 aliene e che fosse prossimo a rendere pubblica la notizia, salvo poi essere assassinato per impedirne la divulgazione.\nLa miniserie televisiva.\nRai 1 ha presentato nelle serate del 23 e 24 ottobre 2006 la miniserie TV \"Papa Luciani - Il sorriso di Dio\", seguita da oltre 10 milioni di telespettatori. Il ruolo di Giovanni Paolo I \u00e8 interpretato dall'attore Neri Marcor\u00e8. Fu riproposta il 26 agosto 2012 sempre in occasione del centenario della nascita (1912-2012) in versione serale ristretta.\nIl film \u00e8 stato criticato per i ritratti non corrispondenti alla realt\u00e0 di alcuni personaggi (in particolar modo dei Cardinali del Concilio) e perch\u00e9 sposa, seppur non apertamente, la tesi del complotto, che secondo il film sarebbe emersa gi\u00e0 il giorno successivo alla morte.\nIn particolare, il cardinale Tarcisio Bertone ha anche criticato l'etichetta di \"pontefice buonista\" che \u00e8 stata affibbiata al protagonista. Albino Luciani era uomo mite, ma estremamente preparato e fermo nelle proprie decisioni: sono assenti, ad esempio, episodi quali la chiusura della FUCI del 1974. Critiche sono inoltre giunte a causa dell'ambientazione della fiction, che nulla aveva a che vedere con il bellunese e le Dolomiti agordine.\nMusica.\nA lui sono stati dedicati il brano musicale \"Hey, Luciani\" del gruppo The Fall e l'album \"Wave\" di Patti Smith.\nCompare inoltre tra i personaggi italiani famosi nel video \"Buonanotte all'Italia\" del 2007 di Luciano Ligabue.\nGenealogia episcopale.\nLa genealogia episcopale \u00e8:\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "579566", "revid": "599013", "url": "https://it.wikipedia.org/wiki?curid=579566", "title": "Tfp", "text": ""}
{"id": "579567", "revid": "3368", "url": "https://it.wikipedia.org/wiki?curid=579567", "title": "Multifactor productivity", "text": ""}
{"id": "579574", "revid": "599013", "url": "https://it.wikipedia.org/wiki?curid=579574", "title": "Mfp", "text": ""}
{"id": "579575", "revid": "785863", "url": "https://it.wikipedia.org/wiki?curid=579575", "title": "Vecchia Sibilla", "text": ""}
{"id": "579576", "revid": "3368", "url": "https://it.wikipedia.org/wiki?curid=579576", "title": "KLEMS", "text": ""}
{"id": "579581", "revid": "3368", "url": "https://it.wikipedia.org/wiki?curid=579581", "title": "Total Factor Productivity", "text": ""}
{"id": "579582", "revid": "1305772", "url": "https://it.wikipedia.org/wiki?curid=579582", "title": "Up (R.E.M.)", "text": "Up \u00e8 l'undicesimo album in studio dei R.E.M. pubblicato il 26 ottobre 1998.\nDescrizione.\nDopo l'abbandono di Bill Berry, batterista dei R.E.M. fin dalla nascita del gruppo, la band si affida a diversi professionisti per poi collaborare pi\u00f9 stabilmente con Joey Waronker. I R.E.M. rompono il rapporto professionale con il produttore Scott Litt, sostituito dall'ex tecnico del suono Pat McCarthy.\nCon McCarthy viene realizzato \"Up\", l'album pi\u00f9 sperimentale ed elettronico del gruppo di Athens, che cerca un equilibrio tra i suoni dolci e melodici tipici della band con le nuove sonorit\u00e0.\nIl primo singolo estratto dall'album \u00e8 \"Daysleeper\", seguito da \"Lotus\", \"At My Most Beautiful\" e \"Suspiction\".\nTra i credit di \"Hope\" \u00e8 stato inserito anche il nome di Leonard Cohen per la somiglianza con la sua canzone \"Suzanne\".\nIl brano \"Diminished\" dura 5:00. Dopo questa canzone \u00e8 possibile ascoltare la ghost track \"I'm Not Over You\"."}
{"id": "579586", "revid": "124516583", "url": "https://it.wikipedia.org/wiki?curid=579586", "title": "Settevoci", "text": "Settevoci \u00e8 stato un variet\u00e0 televisivo andato in onda la domenica pomeriggio sulla Rai dal 6 febbraio 1966 e condotto da Pippo Baudo.\nIl programma.\nEra un quiz a carattere musicale dove in ogni puntata intervenivano, come ospiti, sette cantanti (da cui il titolo): due di essi erano agli inizi della carriera musicale e venivano giudicati dall'applausometro (un apparecchio che misurava l'intensit\u00e0 dei battiti delle mani, quantificandola da 1 a 100), quattro erano affermati e uno era celeberrimo (e non gareggiava). Ai quattro cantanti affermati, venivano abbinati quattro giovani che partecipavano al quiz rispondendo a domande sulla musica. Il pubblico decideva il vincitore.\nGli autori del programma sono Sergio Paolini e Stelio Silvestri, la regia \u00e8 affidata a Maria Maddalena Yon, l'orchestra \u00e8 diretta dal Maestro Luciano Fineschi; le vallette sono Laila Rigazzi nella prima edizione, Giovanna Coprani che diventer\u00e0 poi la moglie di Bruno Lauzi nella seconda, Margherita Boretti nella terza, Renata Lunari e Daniela Ghibli, che avr\u00e0 anche una carriera come cantante e come attrice, nella quarta ed infine nell'ultima edizione Zaira Cavalleri.\nSecondo Aldo Grasso, fu \"il primo trionfo\" di Baudo, che si fece notare per le giacche sgargianti e il \"fiuto da talent-scout\".\nIl programma ha avuto grande successo in quanto vi partecipavano cantanti emergenti come Giusy Romeo (meglio conosciuta, successivamente, come Giuni Russo), Franco Battiato, Massimo Ranieri, Mario Tessuto, Orietta Berti, Al Bano, Mirna Doris, Armando Savini, Silvana Aliotta, Dominga, Lionello, Tina Polito, I Girasoli, Rossano, Marisa Sannia, Nancy Cuomo, Bruno Filippini e Giovanna. A dire di Fausto Leali, vi si cantava \"rigorosamente in \"playback\"\".\nLa leggenda metropolitana di \"Rin Tin Tin\".\nLa trasmissione and\u00f2 sempre in onda dal Teatro Fiera 2 di Milano e fu sin dall'inizio presente nei palinsesti RAI, a partire dalla data fissata per la prima puntata, domenica 6 febbraio 1966. Come ricorda lo storico Pino Frisoli, la trasmissione era regolarmente indicata sul Radiocorriere TV, settimanale stampato con una decina di giorni di anticipo. Alcuni quotidiani di quel giorno, sia pur solo con un breve cenno, ebbero modo di lanciare l'esordio di \"Settevoci\" quale intrattenimento musicale del tardo pomeriggio del d\u00ec di festa.\nCi\u00f2 smentisce il ricordo (in realt\u00e0 una vera leggenda metropolitana) di Pippo Baudo, il quale ha sempre sostenuto che, quella fatidica domenica 6 febbraio 1966, la bobina con la prevista puntata del telefilm americano \"Le avventure di Rin Tin Tin\" non fosse pervenuta (era infatti in programmazione per il pomeriggio successivo e venne regolarmente messa in onda) e quindi si fosse pensato di tamponare con una puntata pilota di \"Settevoci\", trasmissione che sarebbe stata giudicata \"intrasmettibile\" dalle alte sfere RAI. Ad ogni modo, fu un successo clamoroso, con indice di gradimento di 84%, che valse il prosieguo del programma fino alle soglie dell'estate e l'accensione improvvisa di una strepitosa carriera per Baudo.\nNessuna delle puntate di \"Settevoci\", registrate su nastro magnetico, \u00e8 stata archiviata, e i nastri sono stati cancellati: pertanto non \u00e8 pi\u00f9 possibile rivederle. Negli archivi Rai restano solo alcune sigle, girate in pellicola e senza la sovrimpressione dei titoli di testa."}
{"id": "579588", "revid": "287204", "url": "https://it.wikipedia.org/wiki?curid=579588", "title": "Elisabetta di Borbone-Francia (1602-1644)", "text": "Biografia.\nInfanzia e giovinezza.\nNacque nel castello di Fontainebleau il 22 novembre 1602, seconda figlia di Enrico IV di Francia e di Maria de' Medici. Come figlia del re di Francia era nata \"Fille de France\", ma essendo la figlia maggiore del sovrano, ebbe anche il titolo onorifico di \"Madame Royale\".\nElisabetta era la seconda di sei figli: Luigi, Delfino di Francia (1601-1643), Maria Cristina, futura duchessa di Savoia (1606-1663), Nicola Enrico, Duca d'Orl\u00e9ans (1607-1611), Gastone d'Orl\u00e9ans (1608-1660) ed Enrichetta Maria, regina d'Inghilterra (1609-1669).\nQuando suo padre Enrico IV venne assassinato fuori del \"Palais du Louvre\" a Parigi il 14 maggio 1610, suo fratello divenne re Luigi XIII di Francia, sotto la reggenza della madre. I due fratelli furono molto vicini.\nNell'aprile del 1610, con il trattato di Bruzolo, il padre l'aveva destinata a divenire la moglie del principe Vittorio Amedeo di Savoia ma, dopo l'omicidio del re, questa previsione fu abbandonata dalla madre, ora reggente per conto di Luigi, che desiderava utilizzare la figlia in un pi\u00f9 complesso gioco dinastico. Vittorio Amedeo avrebbe in seguito sposato un'altra delle Figlie di Francia, Cristina.\nInfatti, quando arriv\u00f2 all'et\u00e0 di dieci anni, furono avviate le trattative per un doppio matrimonio tra le famiglie reali di Francia e Spagna; Elisabetta avrebbe sposato il Principe delle Asturie e suo fratello Luigi l'Infanta spagnola Anna. In questo modo Maria de Medici sperava di poter consolidare l'alleanza tra i due paesi. Sebbene i protestanti come Sully si opponessero decisamente a questa svolta politica, furono sconfitti dalla sagacia politica della reggente. Il contratto di matrimonio fu firmato nel 1611 e reso pubblico il 25 marzo 1612. In questa occasione ebbero luogo in Francia ed in Spagna feste sontuose.\nData la giovane et\u00e0 degli sposi, il matrimonio fu per\u00f2 rinviato di alcuni anni. Solo il 13 agosto 1615 il Duca di Pastrana richiese ufficialmente nel Palazzo del Louvre la mano di Elisabetta per conto di Filippo e, quattro giorni dopo, la principessa tredicenne ed il fratello lasciarono Parigi per dirigersi alla frontiera spagnola. Nel corso del viaggio Elisabetta si ammal\u00f2 di vaiolo, al punto tale da doversi fermare a Poitiers e far temere per la sua vita. Si trattava di una situazione cos\u00ec grave che i consiglieri premettero sulla reggente affinch\u00e9 facesse portare dalla capitale Cristina, in modo da poter sostituire la sorella in caso di decesso. Costei era gi\u00e0 stata considerata preferibile, in quanto pi\u00f9 giovane di Filippo, ma il re spagnolo non aveva voluto consentire di lasciare Madame Royale ai savoiardi. Fortunatamente, la giovane riusc\u00ec a guarire dal male, riportando solo tracce lievissime sul volto, e pot\u00e9 prendere parte al matrimonio per procura, celebrato nella cattedrale di Bordeaux il 18 ottobre dal cardinale Fran\u00e7ois de Sourdis, nel quale il Duca di Guisa, che aveva scortato il corteo reale con 4000 fanti e 1500 cavalieri, rappresent\u00f2 il Principe delle Asturie. Durante le nozze la regina madre pianse.\nI \"matrimoni spagnoli\".\nDopo il suo matrimonio per procura con Filippo, Principe delle Asturie, e il matrimonio per procura di Luigi XIII con l'Infanta Anna, Elisabetta e suo fratello incontrarono i loro rispettivi coniugi per la prima volta il 25 novembre 1615 sull'isola dei Fagiani, sul fiume Bidasoa, vicino a Hendaye.\nQuesta fu l'ultima volta che Luigi vide sua sorella. In Spagna, il nome francese \"Elisabeth\" assunse la forma spagnola di \"Isabel\". La cerimonia religiosa si svolse nella cattedrale di Santa Maria a Burgos il 25 novembre 1615. Al momento del suo matrimonio, a tredici anni, Isabella divenne la nuova Principessa delle Asturie.\nQuesto matrimonio seguiva la tradizione di cementare alleanze politiche e militari tra le potenze cattoliche di Francia e Spagna attraverso i matrimoni reali. Gi\u00e0 nel 1559 una principessa reale francese, Elisabetta di Valois, figlia di Enrico II di Francia e Caterina de' Medici, aveva sposato re Filippo II di Spagna per cementare la pace di Cateau-Cambr\u00e9sis.\nLo scambio delle principesse al confine spagnolo fu il soggetto di una delle 24 tele de l\"'Histoire de Marie de M\u00e9dicis\" dipinta da Pieter Paul Rubens.\nRegina di Spagna.\nUna volta in Spagna, Elisabetta venne dapprima tenuta lontana sia dalla corte che dallo sposo, a causa della giovane et\u00e0 di Filippo, che all'epoca aveva solo dieci anni. Solo la malattia del suocero mut\u00f2 la situazione. Il matrimonio venne consumato e la principessa rimase rapidamente incinta. Nel 1621, al momento della nascita del primo figlio della coppia, Filippo ed Elisabetta divennero i sovrani di Spagna dopo la morte di Filippo III di Spagna. Tuttavia la morte immediata della loro primogenita Maria Margarita, nata prematura, gett\u00f2 un'ombra sulle cerimonie d'incoronazione. Filippo IV era un sovrano assetato di piaceri, che ebbe diverse amanti e numerosi figli illegittimi. La nuova regina di Spagna era consapevole del fatto che suo marito avesse delle amanti.\nLa stessa Elisabetta fu d'altronde oggetto di pettegolezzi circa la sua relazione con il famoso poeta Peralta (Juan de Tassis, secondo Conte di Villamedina), suo gentiluomo di camera. Il 14 maggio 1622 scoppi\u00f2 un incendio mentre era in corso l'esibizione di una mascherata del Peralta, \"La Gloria de Niquea\". Peralta port\u00f2 la regina in un luogo sicuro, provocando in tal modo un approfondimento dei sospetti riguardo ad una loro presunta relazione. Il gentiluomo trascur\u00f2 i significativi avvertimenti sul fatto che la sua vita fosse in pericolo e venne assassinato mentre scendeva dalla sua vettura. La responsabilit\u00e0 per la sua morte fu divisa tra Filippo IV ed Olivares (a quel tempo, primo ministro e favorito del re).\nElisabetta era rinomata per la sua bellezza, l'intelligenza e la personalit\u00e0 nobile, che la rese molto popolare al popolo spagnolo. Il marito, seppure non sprovvisto d'intelligenza, prefer\u00ec tuttavia lasciare le redini del potere al suo primo ministro Olivares. Nei suoi primi anni di regno, Elisabetta rimase nell'ombra sotto un profilo politico, concentrando i propri interessi sulla poesia, l'arte e soprattutto il teatro, divenendo una delle principali sostenitrici della letteratura spagnola nella sua et\u00e0 dell'oro.\nNei suoi ultimi anni in Spagna tuttavia il suo ruolo mut\u00f2, a causa dell'aumento dei problemi di politica interna ed estera. Nel 1635 la nazione entr\u00f2 in guerra contro la Francia, ma Elisabetta sostenne lealmente il proprio paese adottivo, a differenza di sua cognata Anna che, complice il suo disastroso rapporto con il marito, continu\u00f2 a sentirsi una principessa spagnola ed a complottare con la propria famiglia d'origine sino alla nascita del primogenito. Nel 1640 scoppiarono rivolte in Catalogna ed in Portogallo, che misero in seria difficolt\u00e0 il dominio asburgico. Elisabetta fu reggente di Spagna durante la rivolta catalana e sostenne il duca di Nochera contro il conte-duca di Olivares a favore di un ritiro onorevole dalla rivolta catalana. Dopo un suo appello ai castigliani, si riusc\u00ec a reclutare in poche settimane 50.000 soldati a favore del marito. Ella gioc\u00f2 inoltre un ruolo essenziale nelle vicende che portarono nel 1643 alla caduta di Olivares.\n\u00c8 molto probabile che Filippo avesse trasmesso alla moglie una malattia venerea contratta da una delle sue amanti. Questa malattia potrebbe spiegare i suoi numerosi aborti, unitamente al fatto che il marito era il frutto di molteplici matrimoni tra consanguinei. Elisabetta soffr\u00ec in silenzio per le sue gravidanze andate a male e le morti dei suoi bambini ed il suo dolore venne acuito dalla consapevolezza che le amanti del marito riuscivano l\u00e0 dove lei falliva. Il suo senso di colpa emerge dalle lettere inviate al fratello Luigi ed alla cognata Anna.\nLa regina consorte di Spagna e Portogallo mor\u00ec a Madrid il 6 ottobre 1644 all'et\u00e0 di quarantun anni dando alla luce un bambino morto e venne sepolta nell'Escorial. Ella lasci\u00f2 due figli piccoli: Carlo Baltassarre e Maria Teresa. Dopo la sua morte, il marito spos\u00f2 la nipote Maria Anna d'Austria. Uno dei suoi pronipoti, Filippo duca d'Angi\u00f2, divenne re Filippo V di Spagna; attraverso di lui, Elisabetta \u00e8 una antenata dell'odierno re di Spagna Filippo VI.\nDiscendenza.\nFilippo ed Isabella ebbero otto figli:\nLa sua ultimogenita l'Infanta Maria Teresa di Spagna, sarebbe poi diventata regina consorte di Francia, come moglie di suo nipote, il futuro Luigi XIV. A differenza di suo marito e di sua cognata, non avrebbe visto il matrimonio che avrebbe nuovamente cementato la pace fra la sua terra natia e il suo paese d'adozione, la Spagna: i paesi rimasero in guerra fino al 1660."}
{"id": "579589", "revid": "102565239", "url": "https://it.wikipedia.org/wiki?curid=579589", "title": "Presente (Enrico Ruggeri)", "text": "Presente, pubblicato nel 1984, \u00e8 un album del cantautore Enrico Ruggeri.\nIl disco.\nDopo la partecipazione al Festival di Sanremo 1984 con \"Nuovo swing\" con scarso successo nel voto popolare, ma un buon apprezzamento della critica, in questo album Ruggeri si riappropria di alcuni suoi brani scritti per altri e dell'epoca dei Decibel.\n\"Il mare d'inverno\", scritto da Ruggeri, era stato portato al successo nel 1983 da Loredana Bert\u00e8.\nContiene anche una cover di un celebre capolavoro di Domenico Modugno: \"Vecchio Frack\", brano che Ruggeri defin\u00ec uno dei migliori esempi di racconto di una storia umana (e che qualche mese dopo reincider\u00e0 in versione da studio nella compilation Festivalbar 1984).\nI brani dal n. 1 al n. 5 sono stati registrati in studio. Il brani dal 6 all'11 furono registrati live in uno studio per orchestre, presenti circa duecento persone. La scelta fu fatta per questioni di diritti sulle edizioni musicali delle versioni originali."}
{"id": "579590", "revid": "1543377", "url": "https://it.wikipedia.org/wiki?curid=579590", "title": "Cane da pastore del Caucaso", "text": "Il cane da pastore del Caucaso \u00e8 una razza di cane di grande taglia popolare in Azerbaigian, Georgia, Armenia e Russia.\nStoria.\nIl pastore del Caucaso, cane le cui lontane origini sono da ricercare tra i pi\u00f9 antichi pastori-custodi (quei cani dell'Asia centrale che hanno dato probabilmente origine a quasi tutti i Molossoidi, e in particolare al gruppo dei Cani da montagna), deriva direttamente da diversi ceppi di cani che, in una vasta zona circostante la catena del Caucaso, compresa oggi nelle repubbliche dell'Armenia, dell'Azerbaigian, della Georgia e della Russia, erano tradizionalmente adibiti alla difesa del bestiame da ladri e predatori.\nDa qui la denominazione russa Kavkazskaja Ovt\u010darka (cane pastore del Caucaso).\nFu fiore all'occhiello presso i celebri canili \"Stella Rossa\" dell'esercito sovietico ed adottato da quest'ultimo come cane ufficiale entrando a far parte di ogni pattuglia militare.\nIn Europa il pastore del Caucaso ha iniziato a diffondersi solo di recente (a partire dagli anni Ottanta), grazie ad allevatori dei paesi dell'ex blocco sovietico, in particolare la Polonia, l'ex Cecoslovacchia e l'Ungheria.\nDescrizione.\nLa coda ha un'attaccatura alta e pendente verso il basso, a forma di falce o di uncino. I colori prevalenti sono il grigio di varie sfumature, rossiccio, paglia, bianco, bruno-rossastro, pezzato o maculato. \nIl colore nero \u00e8 considerato un gravissimo difetto. Il mantello \u00e8 dritto e ruvido, con sottopelo fitto. Esistono tre variet\u00e0: a pelo lungo con criniera, a pelo lungo senza criniera e a pelo corto. Gli occhi sono piccoli, di forma ovale e di colore scuro. Le orecchie invece sono poste in alto e generalmente tagliate corte. La testa \u00e8 massiccia, larga con assi cranio-facciali paralleli mentre i piedi sono grandi, ovali, compatti e chiusi. \nL'altezza ideale per le femmine \u00e8 tra 67 e 70 centimetri, il peso intorno a 45 chilogrammi. Per i maschi l'altezza dovrebbe variare tra i 72 e i 75 centimetri, con un peso tra 50 e 90 chilogrammi. Sono presenti individui di stazza molto superiore di anche 100 kg e altezza al garrese di 85-90 cm.\nCarattere.\nSi tratta di un cane molto forte, coraggioso e spiccatamente territoriale. Come tutti i discendenti dei primitivi cani di montagna, non \u00e8 adatto come prima adozione in quanto dal nono al quattordicesimo mese ha un cambio di carattere. Il cane da goffo e giocherellone diventa un cane da guardia a tutti gli effetti molto protettivo nei confronti del proprietario, della famiglia e del suo territorio. Per instaurare una relazione gerarchicamente corretta bisogna avere un carattere fermo e mai violento nei confronti del cane senza avere timore. Il cane essendo forte e orgoglioso metter\u00e0 molte volte in discussione la leadership, quindi bisogna essere fermi.\nCure.\nDelle spazzolate periodiche sono sufficienti per eliminare il pelo morto e per mantenere in ordine il mantello. Si consiglia di abituare il cane fino da piccolo a farsi soffiare via il pelo morto e le impurit\u00e0 con getti di aria. Il sottopelo molto fitto ne rende difficile la pulizia in profondit\u00e0.\nDiffusione.\nNel 2004 sono stati iscritti 259 cuccioli ai libri genealogici ENCI e la sua diffusione \u00e8 piuttosto costante.\n\u00c8 stato inserito nell'elenco delle razze pericolose (non pi\u00f9 in vigore). Consigliata prudenza nell'adozione e nel caso farsi accompagnare fin dalla scelta dell'allevamento da cui scegliere il cane da un educatore cinofilo, prima ancora della nascita dei cuccioli per valutare le condizioni, il carattere e lo stato di stress della madre."}
{"id": "579591", "revid": "889336", "url": "https://it.wikipedia.org/wiki?curid=579591", "title": "Coppa dei Campioni 1965-1966", "text": "La Coppa dei Campioni 1965-1966, undicesima edizione del torneo calcistico, vede la partecipazione di 31 squadre. Il torneo venne vinto per la sesta volta dal , che sconfisse in finale il .\nRisultati.\nPrimo turno.\n Internazionale "}
{"id": "579593", "revid": "118837778", "url": "https://it.wikipedia.org/wiki?curid=579593", "title": "Tutto scorre", "text": "Tutto scorre, pubblicato nel 1985, \u00e8 un album del cantautore Enrico Ruggeri.\nIl disco.\n\u00c8 considerato l'album della maturit\u00e0 artistica per Enrico Ruggeri, che entra decisamente nel novero dei cantautori pi\u00f9 stimati. Secondo Ruggeri, \"Tutto scorre\" soffr\u00ec a livello di vendite per la mancanza di un vero brano di traino, anche se alcune canzoni sono ancora apprezzate in concerto a distanza di trent'anni, e il disco \u00e8 molto amato dai fan di lunga data.\nCuriosit\u00e0 e note discografiche.\n\"A mia moglie\" \u00e8 una cover del brano \"A ma femme\" di Charles Aznavour, gi\u00e0 incisa da quest'ultimo anche in italiano, ed \u00e8 contenuta solo nella versione compact disc.\nAncora sulla sola versione CD compare il brano \"La prima sigaretta\", in origine lato B del singolo \"Poco pi\u00f9 di niente\".\nL'anno successivo all'uscita del disco, Ruggeri incide una versione di \"Poco pi\u00f9 di niente\" in duetto con Loretta Goggi, inclusa nell'album della cantante C'\u00e8 poesia."}
{"id": "579594", "revid": "228587", "url": "https://it.wikipedia.org/wiki?curid=579594", "title": "Masterplan", "text": ""}
{"id": "579596", "revid": "29727", "url": "https://it.wikipedia.org/wiki?curid=579596", "title": "Pesco", "text": ""}
{"id": "579600", "revid": "969332", "url": "https://it.wikipedia.org/wiki?curid=579600", "title": "Mille lire al mese (programma televisivo)", "text": "Mille lire al mese \u00e8 stato un variet\u00e0 televisivo andato in onda per nove puntate il sabato sera su Rai Uno, a partire dal 20 gennaio 1996, ideato da Pippo Baudo e Michele Guard\u00ec, su testi di Bruno Broccoli, Giovanna Flora, Alberto Testa, Rory Zamponi, condotto da Pippo Baudo e Giancarlo Magalli, che l'anno precedente avevano presentato con successo il programma di Guard\u00ec Papaveri e papere.\nCaratteristiche.\nNella trasmissione, in onda dal Teatro delle Vittorie eccezionalmente trasformato dallo scenografo Nico Calia in un caf\u00e9-chantant d'inizio secolo, i due presentatori ripercorrevano, con la partecipazione di numerosi ed importanti ospiti, cento anni di storia musicale e di costume d'Italia. Ogni puntata era dedicata ad un decennio del secolo XX. Tra musica, rievocazioni di avvenimenti storici e balli, il programma riproponeva fedelmente anche una nuova versione del Musichiere. Il gioco era condotto da Baudo e Magalli con la partecipazione di Sabina Stilo e Marco Del Freo. L'orchestra era diretta dal maestro Gianni Ferrio, gi\u00e0 protagonista dello storico Musichiere.\nLa sigla.\nLa sigla \u00e8 l'omonima canzone interpretata nel 1939 da Gilberto Mazzi."}
{"id": "579601", "revid": "2108263", "url": "https://it.wikipedia.org/wiki?curid=579601", "title": "Stefano I d'Ungheria", "text": "Il luogo della morte \u00e8 incerto, Sz\u00e9kesfeh\u00e9rv\u00e1r, Szentkir\u00e1ly o Buda, secondo le varie fonti.\nIn suo ricordo, nel 1764, l'imperatrice Maria Teresa, che era anche regina d'Ungheria, istitu\u00ec l'Ordine reale di Santo Stefano d'Ungheria.\nBiografia.\nFiglio del capotrib\u00f9 magiaro G\u00e9za, ancora essenzialmente pagano (sua madre era pecenega, uno dei vari popoli di lingua \"turca\"), e di Sarolta, figlia di \"Zombor gyula\", reggente della Transilvania, nacque nella citt\u00e0 di Strigonio (Esztergom). Alla nascita ebbe il nome di \"Vajk\" (la cui radice, turca, in ungherese riconduce al significato di \"burro\", quindi \"ricco\"), ma all'et\u00e0 di 10 anni, gli venne imposto un nuovo nome cristiano, \"Stefano\" (in onore del protomartire santo Stefano, patrono della chiesa di Passavia), al momento del battesimo. Secondo lo storico Gyula L\u00e1szl\u00f3, sostenitore in passato anche della teoria della \"doppia conquista della patria\",\nStefano sarebbe appartenuto ad una etnia turca (e avrebbe quindi parlato anche una lingua turca).\nIntorno al 995 spos\u00f2 Gisella di Baviera, figlia di Enrico II \"il Litigioso\" e di Gisella di Borgogna. Stefano e Gisella ebbero almeno tre figli: due maschi, Imre (poi canonizzato come sant'Emerico) e Ottone, e una femmina, Edvige. Stefano sopravvisse a tutti i suoi figli.\nTra il 995 e il 997, Stefano (che si faceva ancora chiamare \"Vajk\") fu principe di Nitra (nell'odierna Slovacchia).\nStefano riusc\u00ec ad imporre la propria supremazia su tutti gli altri nobili magiari, primo fra tutti suo zio Kopp\u00e1ny, potente guerriero e secondo la tradizione erede legittimo di G\u00e9za, che era rimasto pagano. La vittoria di Stefano su Kopp\u00e1ny fu possibile anche grazie ai rinforzi dati dai Germani. In quell'occasione Stefano, solitamente mite, mostr\u00f2 la sua ferocia, facendo squartare lo zio sconfitto. Stefano divenne principe degli Ungheresi in Transdanubia nel 997, alla morte del padre e riusc\u00ec a portare a compimento l'unificazione, sotto di s\u00e9, di praticamente tutte le sette trib\u00f9 ungheresi nel 1006. La tradizione ungherese vuole che Stefano sia stato elevato al rango di re il 20 agosto 1000. Per l'occasione papa Silvestro II invi\u00f2 a Stefano una magnifica corona d'oro e pietre preziose, accompagnandola con la croce apostolica ed una lettera di benedizione, riconoscendo cos\u00ec ufficialmente Stefano come il re cristiano d'Ungheria. L'incoronazione ebbe luogo il 1\u00ba gennaio 1001 (altre fonti datano l'evento al Natale del 1000 forse perch\u00e9 allora era in vigore il calendario giuliano). L'ascesa al rango reale fu anche favorita dall'imperatore Ottone III del Sacro Romano Impero nel suo disegno di costituzione di un grande impero cristiano.\nStefano avrebbe voluto abdicare per ritirarsi ad una vita di contemplazione spirituale affidando il regno nelle mani dell'unico figlio ancora vivente, Imre, tuttavia nel 1031 questi venne ferito a morte in un incidente di caccia di cinghiale (o omicidio politico). Dall'elogio funebre per il figlio:\nNaturalmente port\u00f2 il lutto per la morte del figlio (che era il principe ereditario e, per quanto si sa, l'unico dei tre figli ad aver raggiunto l'et\u00e0 adulta) per moltissimo tempo, il che fin\u00ec per influire negativamente sulla salute di Stefano. Quando si riprese, non riusc\u00ec pi\u00f9 a tornare al precedente vigore. Senza pi\u00f9 figli, non gli riusc\u00ec neppure di trovare tra i suoi consanguinei qualcuno che fosse contemporaneamente in grado di governare con capacit\u00e0 il paese e desideroso di preservare la fede cristiana nel regno. Senza aver scelto un erede, Stefano mor\u00ec ad Albareale (Sz\u00e9kesfeh\u00e9rv\u00e1r) (una citt\u00e0 da lui fondata nell'Ungheria centrale) nel giorno della festa dell'Assunta e l\u00e0 fu sepolto.\nNon essendovi discendenti diretti a reclamare il trono alla sua morte, avvenuta nel 1038, il nipote Pietro Orseolo (suo erede nominato, figlio di Maria, sorella di Stefano, e del doge di Venezia Ottone) e il cognato Samuele Aba (marito della sorella minore di Stefano) si contesero la corona. Seguirono nove anni di instabilit\u00e0 finch\u00e9 il cugino di Stefano, Andrea I venne incoronato re d'Ungheria nel 1047.\nIl governo.\nStefano suddivise l'Ungheria in 40-50 unit\u00e0 amministrative e continu\u00f2 l'opera del padre applicando il sistema di organizzazione decimale. Organizz\u00f2 l'Ungheria in dieci diocesi, imponendo che ogni dieci villaggi fosse eretta una chiesa il cui parroco era mantenuto a spese dei villaggi medesimi. A Stefano si debbono le cattedrali di Albareale e di Strigonio, il convento di Veszpr\u00e9m, l'abbazia benedettina di Pannonhalma (oggi riconosciuta come patrimonio dell'umanit\u00e0 dall'UNESCO) e il monastero dei Santi Pietro e Paolo ad \u00d3buda. All'interno delle abbazie e dei monasteri trovarono sede le scuole che presto divennero importanti centri culturali. Alla corte di Stefano operarono, tra gli altri, sant'Astrico come consigliere e san Gerardo Sagredo come tutore per il figlio Imre.\nStefano contrast\u00f2 le usanze pagane, mise fine all'ancestrale nomadismo degli Ungari, e favor\u00ec la diffusione del Cristianesimo con numerose leggi, tra cui quella che aboliva l'antico alfabeto runico magiaro e rendeva il latino lingua ufficiale. Stefano \u00abproib\u00ec i riti tradizionali e il culto degli idoli, fond\u00f2 monasteri ed episcopati e cristianizz\u00f2 interamente il sistema politico e la struttura della societ\u00e0\u00bb; fece inoltre generose offerte alle chiese, visitandole spesso di persona e sovraintendendo alla loro costruzione. Per compiere il suo disegno di cristianizzazione dell'Ungheria, \u00abnon si fece scrupolo di ricorrere a battesimi forzati\u00bb.\nSecondo la tradizione devozionale, non di rado si travestiva da contadino quando era in viaggio ed offriva denaro ai poveri che incontrava; in un'occasione, sempre secondo la leggenda, venne picchiato e derubato da un gruppo di questuanti a cui stava versando un obolo, tuttavia li perdon\u00f2 e risparmi\u00f2 loro la vita.\nInvit\u00f2 all'apertura verso gli stranieri e - diremmo oggi - al multiculturalismo, infatti, nei suoi avvertimenti al figlio Imre (scritti forse in collaborazione con il santo veneziano Gerardo di Csan\u00e1d), cos\u00ec scriveva:\nIl culto.\nLa canonizzazione.\nPoco dopo la morte di Stefano, iniziarono le segnalazioni di miracoli di guarigione che sarebbero accaduti nei pressi della sua tomba. Stefano venne canonizzato da papa Gregorio VII nel 1083 come santo Stefano d'Ungheria. I cristiani lo venerano come santo patrono d'Ungheria, dei re, dei morti prematuri, dei lavoratori edili, degli scalpellini e dei muratori. La sua festa liturgica ricorre il 16 agosto, mentre gli ungheresi lo venerano il 20 agosto, giorno della sua canonizzazione; in Ungheria \u00e8 anche la principale festa nazionale.\nLa data e il papa che lo canonizz\u00f2 non sono fatti casuali: la scelta di canonizzare un re che si era opposto al tentativo di Corrado II del 1030 di conquistare l'Ungheria, avvenne infatti nel pieno delle lotte per le investiture.\nNel 2000 Stefano \u00e8 stato canonizzato anche dalla Chiesa ortodossa, primo nuovo santo ad essere dichiarato tale da Cattolici e Ortodossi dopo lo scisma delle due chiese.\nLe reliquie.\nLa principale reliquia \u00e8 la mano destra (o, per i devoti, \"la sacra destra\") che viene portata in processione in occasione della festa del 20 agosto. La storia della mano destra ebbe inizio quando un monaco la trafug\u00f2 nel proprio monastero, dopo averla amputata e sottratta dalla tomba di pietra in cui le spoglie del re erano state trasferite per maggiore sicurezza durante il periodo di rivolte seguito alla sua morte. Durante il periodo di dominazione turca si persero le tracce della mano. Secoli dopo venne ritrovata nella citt\u00e0 dalmata di Ragusa, e pot\u00e9 tornare in Ungheria grazie all'imperatrice Maria Teresa che la affid\u00f2 ad un convento. In seguito fu traslata nella basilica di Santo Stefano a Budapest, dove ancora oggi \u00e8 custodita.\nFrammenti ossei sono custoditi in numerose chiese ungheresi.\nLa corona.\nSecondo alcuni sarebbe infondata la tradizione che identifica la corona ricevuta a Roma con la corona di Santo Stefano (o \"sacra corona d'Ungheria\") oggi custodita nel parlamento ungherese. Secondo questa teoria, sul letto di morte Stefano affid\u00f2 la nazione alla Vergine Maria dichiarandola patrona dell'Ungheria e al fine di rappresentarne la devota sottomissione rimand\u00f2 la corona a Roma. La corona rimase custodita nei sotterranei del Vaticano fino all'inizio del XVI secolo quando se ne perse definitivamente traccia. A rafforzare l'interpretazione che le due corone siano oggetti distinti, vi \u00e8 sia il fatto che si hanno notizie sull'uso dell'altra corona solo a partire dal XIII secolo, sia la fattura di quest'ultima non esattamente in linea con i canoni sacri (la croce che sormonta la corona \u00e8 fissata con un chiodo che trafigge la figura del Cristo e gli apostoli non sono disposti nel corretto ordine). A questa disputa non sarebbero nemmeno estranee ragioni politiche, in quanto, secondo un'antica legge ungherese, \u00e8 re colui che possiede fisicamente la corona.\nLa parte pi\u00f9 antica della corona conservata a Budapest, probabilmente di fabbricazione bizantina, fu donata dall'imperatore romano d'Oriente \"al nostro fedele alleato G\u00e9za, re di Turchia\", come recita la scritta in greco che sta sulla corona stessa (da notare che per lungo tempo l'Ungheria venne anche chiamata \"Turchia\")\nRiconoscimenti.\nConsiderato un eroe nazionale ungherese una sua statua \u00e8 stata posta nel colonnato della Piazza degli Eroi in Budapest."}
{"id": "579604", "revid": "92920", "url": "https://it.wikipedia.org/wiki?curid=579604", "title": "Difesa francese (album)", "text": "Difesa francese \u00e8 il quinto album di Enrico Ruggeri, pubblicato nel 1986, dalla CGD.\nIl disco.\nIl titolo \u00e8 un omaggio sia al gioco degli scacchi (la difesa francese \u00e8 una delle possibili sequenze di mosse iniziali), sia, come affermato da Ruggeri, un riconoscimento alla tradizione della canzone d'oltralpe.\n\u00c8 un mini LP di cinque brani, legato alla partecipazione del cantautore al Festival di Sanremo 1986 con \"Rien ne va plus\", che ottiene il Premio della Critica.\nIl retro copertina riporta un capitolo di storia degli scacchi intitolato come l'album e presentato come \"Capitolo quinto\", riferimento questo alla numerazione degli album di Ruggeri solista. Tuttavia, nel disco seguente saranno conteggiati anche i due precedenti album incisi con i Decibel, e la nuova numerazione giustificher\u00e0 cos\u00ec il titolo \"Enrico VIII\".\nBench\u00e9 \"Difesa francese\" sia stato pubblicato autonomamente su CD, le cinque tracce erano state anche \"inglobate\" nella tracklist del successivo album \"Enrico VIII\" (edizione CD, con doppia titolazione), pur mantenendo il loro ordine d'origine.\nTracce.\nIl brano \"La prima sigaretta\" \u00e8 presente nelle versioni MC e CD del titolo (ma non sar\u00e0 recuperato su \"Enrico VIII\"); peraltro era gi\u00e0 stato incluso nell'edizione CD dell'album \"Tutto scorre\"."}
{"id": "579609", "revid": "118838549", "url": "https://it.wikipedia.org/wiki?curid=579609", "title": "Enrico VIII (Enrico Ruggeri)", "text": "Enrico VIII, \u00e8 il sesto album di Enrico Ruggeri, pubblicato nel 1986 dalla CGD. Contando anche i due album incisi con i Decibel, si pu\u00f2 considerare l'ottavo, come suggerisce il titolo stesso.\nIl disco.\nPrimo album di Ruggeri a raggiungere la Top 20, ne consolida la popolarit\u00e0, alla vigilia della vittoria al Festival di Sanremo 1987 che gli varr\u00e0 la consacrazione a cantautore di rilievo.\nIl titolo del disco gioca, oltre che sulla sequenza dei dischi prodotti dall'artista, anche sulla figura del celebre sovrano, del quale \u00e8 riprodotto, sul retro copertina, il ritratto che ne realizz\u00f2 Hans Holbein il Giovane.\nIl brano di punta scelto inizialmente \u00e8 stato \"Il portiere di notte\" che sar\u00e0 ripreso da Mina nel 1990.\nLe due anime del rocker e dello chansonnier, con una prevalenza di quest'ultima, convivono in questo lavoro, le cui tematiche si riferiscono in modo particolare a filosofie e ricordi su materie sentimentali, che prevalgono sui discorsi diretti. L'album, pubblicato su vinile con in tutto nove tracce, ne contiene quindi una decima (\"La partecipazione\") nella versione cassetta, mentre la versione CD includer\u00e0 anche i cinque pezzi dell'EP di poco precedente \"Difesa francese\", inseriti nel mezzo pur mantenendo questi l'ordine originario."}
{"id": "579611", "revid": "767487", "url": "https://it.wikipedia.org/wiki?curid=579611", "title": "Comunit\u00e0 montana dell'Alta Val di Vara", "text": "La Comunit\u00e0 montana dell'Alta Val di Vara era un comprensorio montano della Liguria, in provincia della Spezia, formato dai comuni di: Carro, Carrodano, Maissana, Rocchetta di Vara, Sesta Godano, Varese Ligure e Zignago.\nL'ente locale aveva sede a Sesta Godano.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato unito alla Comunit\u00e0 montana della Media e Bassa Val di Vara che aveva portato all'istituzione della nuova Comunit\u00e0 montana Val di Vara delegando la stessa alle funzioni amministrative in materia di agricoltura, sviluppo rurale, foreste e antincendio boschivo."}
{"id": "579615", "revid": "1745361", "url": "https://it.wikipedia.org/wiki?curid=579615", "title": "Grant Nicholas", "text": "Biografia.\nGrant Nicholas \u00e8 nato a Newport in Galles il 12 novembre 1967. Dopo aver lasciato la scuola, \u00e8 iniziata la sua gavetta musicale in Galles con la militanza in varie band, in una delle quali (Temper Temper) ha conosciuto il futuro batterista dei Feeder Jon Lee.\nTrasferitosi a Londra con l'ormai amico fraterno Lee, fonda nel 1992 i Feeder, insieme allo stesso Lee e al giapponese Taka Hirose. La band ha influenze che vanno dal britpop all'hard rock.Grant Nicholas pu\u00f2 essere considerato a tutti gli effetti il leader del gruppo, poich\u00e9 compone tutte le musiche ed i testi delle canzoni dei Feeder.\nDa segnalare, nel 2004 la partecipazione di Nicholas al progetto musicale-benefico Band Aid 20, culminato col singolo \"Do They Know It's Christmas?\" entrato il 5 dicembre 2004 immediatamente al numero uno nelle classifiche discografiche britanniche.\nNel 2006 ha collaborato con il cantante italiano Zucchero Fornaciari, il quale ha incluso una nuova versione del brano \"Broken\" nel suo album \"Fly\": \"L'amore \u00e8 nell'aria\".\nL'11 agosto del 2014 ha debuttato da solista con l'album \"Yorktown Heights\", composto da 15 brani inediti e anticipato dalla canzone \"Soul Mates\". L'album \u00e8 stato seguito da un tour nel Regno Unito, cui ha fatto seguito la partecipazione ad alcuni importanti festival musicali anche extraeuropei, come il Fuji Rock Festival. Nel 2015, Nicholas ha pubblicato \"Black Clouds\", un mini-album di sei tracce disponibile in rete.\nGrant Nicholas \u00e8 sposato, ed ha due figlie, nate rispettivamente nel 2005 e nel 2007. Vive con la sua famiglia a Londra."}
{"id": "579616", "revid": "1924342", "url": "https://it.wikipedia.org/wiki?curid=579616", "title": "Vai Rrouge!", "text": "Vai Rrouge, pubblicato nel 1987, \u00e8 un album dal vivo del cantautore Enrico Ruggeri.\nIl disco.\nAlbum dal vivo, testimonianza della tourn\u00e9e teatrale del 1987 accompagnato dall'orchestra filarmonica di Alessandria. \u00c8 un Ruggeri in grande spolvero dopo il successo a Sanremo con Umberto Tozzi e Gianni Morandi.\nLa versione su vinile (con due brani in pi\u00f9 rispetto al CD) e quella su MC (con un brano in pi\u00f9 rispetto al CD) erano pubblicate come doppio album, la versione su CD uscir\u00e0 in versione singolo.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 54.\nCuriosit\u00e0 e note discografiche.\nDi questo tour esiste testimonianza anche in una videocassetta \"Enrico VIII tour\" pubblicata nello stesso anno.\nLa versione in studio di \"A mia moglie\" (cover italiana di \"A ma femme\" di Charles Aznavour) era stata inclusa nell'edizione in CD di \"Tutto scorre\".\n\"Quello che le donne non dicono\" era il brano scritto da Ruggeri con cui Fiorella Mannoia aveva partecipato al Festival di Sanremo di quell'anno, aggiudicandosi il Premio della critica. Qui di fatto \u00e8 eseguito dalla sola Mannoia, tranne il primo verso con il quale il cantautore la introduce sul palco, cantando il testo in seconda persona (\"VI fanno compagnia [...] parole che restano con VOI\").\n\"Si pu\u00f2 dare di pi\u00f9\" era il brano con cui Ruggeri aveva vinto il Festival di Sanremo 1987 insieme a Gianni Morandi e Umberto Tozzi.\n\"La canzone della verit\u00e0\" (qui cantata dal solo Ruggeri) era il lato B del 45 giri \"Si pu\u00f2 dare di pi\u00f9\", anch'esso cantato inizialmente a tre voci."}
{"id": "579617", "revid": "124020865", "url": "https://it.wikipedia.org/wiki?curid=579617", "title": "Elisabetta di Borbone-Francia (1764-1794)", "text": "Biografia.\nInfanzia.\nElisabetta nacque il 3 maggio 1764 nel palazzo di Versailles, in Francia, come la pi\u00f9 giovane dei figli di Luigi, delfino di Francia, e della sua seconda moglie, la duchessa Maria Giuseppina di Sassonia. I suoi nonni paterni erano il re Luigi XV di Francia e la sua consorte, la regina Maria Leszczy\u0144ska. Come nipote del re, era una Petite-Fille de France. I suoi nonni materni erano Augusto III di Polonia, anche Elettore di Sassonia, e sua moglie, l'arciduchessa Maria Giuseppa, figlia del Sacro Romano Imperatore Giuseppe I.\nAlla morte improvvisa di suo padre nel 1765, il maggiore dei fratelli sopravvissuti di Elisabetta, Luigi Augusto (che sar\u00e0 poi Luigi XVI di Francia), divent\u00f2 il nuovo delfino, l'erede apparente al trono francese. La loro madre Maria Giuseppina, che non si riprese mai dalla perdita di suo marito, mor\u00ec nel marzo 1767 di tubercolosi. Questa situazione lasci\u00f2 Elisabetta orfana all'et\u00e0 di appena due anni, insieme ai suoi altri fratelli e sorelle: Luigi Augusto, Luigi Stanislao, conte di Provenza, Carlo Filippo, conte d'Artois e Clotilde (\"Madame Clotilde\").\nElisabetta e sua sorella Clotilde furono quindi allevate da Marie Louise de Rohan, \"comtesse de Marsan\" e Governante dei figli di Francia e sorella del principe di Soubise. Le fu impartita una buona educazione. Impar\u00f2 l'italiano sotto la guida di Carlo Goldoni. Aveva una passione per l'arte, alcuni dei suoi disegni sono conservati nel museo dello Ch\u00e2teau de Versailles. Era anche molto interessata all'algebra.\nElisabetta era profondamente religiosa. Fu devota al fratello Luigi e rifiut\u00f2 di sposarsi in modo da poter rimanere in Francia: nel 1777 le era stato proposto un matrimonio con Giuseppe II d'Asburgo-Lorena, ma prefer\u00ec declinare, con il consenso del fratello.\nUna principessa durante la rivoluzione.\nElisabetta e suo fratello Carlo Filippo, conte d'Artois, erano i pi\u00f9 accaniti conservatori della famiglia reale, quindi dell'assolutismo monarchico. Diversamente da Carlo che, su ordine del re, lasci\u00f2 la Francia il 17 luglio 1789, tre giorni dopo la presa della Bastiglia, Elisabetta rifiut\u00f2 di fuggire quando la gravit\u00e0 degli eventi stabilita dalla rivoluzione francese divent\u00f2 chiara. Dopo la marcia delle donne su Versailles il 5 ottobre 1789 e il trasferimento della famiglia reale al palazzo delle Tuileries a Parigi, rimase con il re e la sua famiglia, piuttosto che con le sue zie, \"mesdames\" Ad\u00e9la\u00efde e Victoire, al castello di Bellevue a Meudon, nei pressi di Parigi. Prese successivamente parte alla fallimentare fuga a Varennes, con cui il sovrano aveva tentato di lasciare la Francia nel giugno 1791.\nMadame \u00c9lisabeth era presente alla riunione dell'Assemblea legislativa quando Luigi venne sospeso. Venne imprigionata nel Tempio con la famiglia reale. Con l'esecuzione del re, il 21 gennaio 1793, e la rimozione di suo nipote, il giovane delfino, il 3 luglio, Elisabetta rimase sola con la regina Maria Antonietta e sua nipote Maria Teresa Carlotta nella torre. La regina venne portata alla Conciergerie il 2 agosto 1793 e l'esecuzione avvenne il 16 ottobre. L'ultima lettera di Maria Antonietta, scritta nelle prime ore del giorno dell'esecuzione, era indirizzata alla cognata Elisabetta, la sua migliore alleata, ma lei non la ricevette mai. Le due principesse vennero tenute all'oscuro della morte della regina ed Elisabetta ebbe la notizia della morte della sua cognata al momento della sua esecuzione.\nMorte.\nIl 9 maggio 1794, Elisabetta venne anche lei trasferita alla Conciergerie e condotta davanti al Tribunale rivoluzionario. Era accusata di aver favorito la fuga del re, di finanziare gli \"\u00e9migr\u00e9\" con soldi, di incoraggiare la resistenza nelle truppe reali durante la giornata del 10 agosto 1792, nonch\u00e9 di aver avuto rapporti incestuosi con suo nipote, il delfino. Venne condannata a morte e ghigliottinata il giorno seguente.\nCausa di beatificazione.\nLa sua causa di beatificazione fu aperta nel 1924, ma non si \u00e8 ancora realizzata. Diverse sue biografie sono state pubblicate su di lei in francese, mentre un vasto approfondimento della sua vita viene fatto nella biografia scritta da Antonia Fraser su Maria Antonietta e in quella di Deborah Cadbury su Luigi XVII.\nSu un foglio volante, pubblicato a Roma in data incerta, forse nel 1793, fu stampata la \"Preghiera quotidiana di Madama Elisabetta sorella di Luigi XVI detenuta nelle prigioni della Conciergeria\"."}
{"id": "579618", "revid": "1272592", "url": "https://it.wikipedia.org/wiki?curid=579618", "title": "Materdomini (Nocera Superiore)", "text": "Materdomini (\"Matirdomene\" in dialetto locale) \u00e8 una frazione del comune di Nocera Superiore, in Provincia di Salerno, sede dell'omonimo santuario dedicato alla Madonna.\nGeografia fisica.\nSituata nell'agro nocerino, Materdomini \u00e8 urbanisticamente contigua all'abitato di Roccapiemonte. Sorge a breve distanza da Nocera Superiore e dalla frazione Pecorari e dista pochi chilometri da Nocera Inferiore e Cava de' Tirreni. Le strade principali sono la strada provinciale 4 ed 81.\nStoria.\nLa \"platea di Materdomini\" inizialmente non era altro che un'ampia area boschiva la quale rientrava nella sfera di dominio dellActus Apudmontis\", che aveva il suo potere centrale nel castello di Apudmontem\"', il quale maniero dominava la platea sottostante dal monte Solaro. Solo dal 1060 con la nascita della piccola chiesetta conseguente al ritrovamento della figura sacra di Santa Maria Materdomini, che inizi\u00f2 a formarsi un piccolo villaggio, conteso poi da Nuceria ed Apudmontem. Fu solo con la nascita del Santuario che la disputa tra i due feudi di plac\u00f2, difatti la platea divenne della Mater Domini, sotto il controllo dell'edificio religioso, che acquistava sempre pi\u00f9 potere.\nIl santuario ed il suo villaggio furono saccheggiati poi da Guglielmo I di Sicilia, successivamente poi furono \"risarciti\" da suo figlio, Guglielmo II, come espiazione per i torti del padre.\nNel XIII secolo il santuario godeva dei favori del re di Napoli Carlo d'Angi\u00f2, il quale impiegava spesso il suo tempo a Nocera, a testimonianza di ci\u00f2 \u00e8 senza dubbio indicabile la sepoltura all'interno del santuario del principe Roberto, morto infante.\nDissoltosi gradualmente il feudo di Apudmontem e gi\u00e0 parte successivamente dei domini della famiglia Pagano, intorno al XV secolo Materdomini (cos\u00ec come Croce Malloni ed Iroma) entr\u00f2 a far parte del Corpo di Nocera, uno dei distretti della rinata Civitas Nuceri\u00e6, detta Nuceria Paganorum dalla Nobile ed autoritaria Famiglia Pagano, feudatari di Cortimpiano, borgo poi conseguentemente indicato nei documenti come delli Pagani (locus paganorum, casa paganorum e Casalis paganorum).\nDal 1851 divenne parte del comune di Nocera Superiore. \nL'abitato della frazione, cresciuto attorno al santuario omonimo, ha conosciuto uno sviluppo urbano pi\u00f9 accelerato, parimenti al resto dell'area urbana di cui \u00e8 parte, nella seconda met\u00e0 del XX secolo.\nIl Santuario di Materdomini.\nIl santuario venne edificato dopo il ritrovamento di un quadro di una Madonna con bambino nell'anno 1060. Il santuario \u00e8 composto dalla chiesa e dall'annesso convento. Il quadro della Madonna \u00e8 conservato tutt'ora in un tempietto marmoreo. Il tempietto rimane racchiuso dal santuario, che \u00e8 di stile neoclassico, ricco di dipinti, di stucchi dorati, di marmi, tutti lavori di artisti del '700 e dei secoli successivi: Francesco Solimena, Giacinto Diano, Francesco Guarini e Giovanni Francesco Grimaldi. Custodi del santuario e dell'immagine furono dal 1075 circa i Preti Bianchi guidati da Pietro Regina e successivamente dal 1091 da Stefano e Nicola Pagano, dal 1632 i Basiliani che rimasero in quel luogo fino al 1809 quando furono soppressi dall'occupazione Militare Francese e da all'ora fino ad oggi i Frati Francescani ne sono custodi. La basilica nei secoli passati \u00e8 stata visitata da molti personaggi, ossia: Enrico IV (il quale fu guarito dalla lebbra), Papa Niccol\u00f2 II (il quale consacr\u00f2 il Santuario allora solo una semplice cappella), Ruggero I di Sicilia, Guglielmo il Malo (colui che spogli\u00f2 il Santuario delle proprie ricchezze) e Guglielmo il Buono (colui che risarc\u00ec il Santuario dai furti commessi dal padre), Tancredi, Giovanna I e Giovanna II di Napoli, Alfonso II di Napoli, Ferdinando I di Napoli, Carlo V d'Asburgo, Dante Alighieri e Francesco d'Assisi. Nel maggio del 1923 papa Pio XI ha elevato il santuario al rango di basilica minore. Nel 1931 fu dichiarato monumento nazionale.\nIn una parte del convento \u00e8 ospitato anche un centro per le malattie mentali, localmente noto come il \"Manicomio di Materdomini\".\nManifestazioni.\nLa festa del Santuario si svolge nel mese di agosto e culmina la notte del 14, durante la quale i pellegrini giunti da tutti i paesi vicini, si raccolgono nella chiesa o sul piazzale antistante per la recita del rosario. Alla partecipazione si aggiungono anche carri con raffigurante l'icona della Madonna di Materdomini. Tra le frazioni nocerine partecipanti alla preparazione del carro vi sono Pecorari e Pucciano. La sera del 13 agosto, prima di partecipare alla Messa all'alba del 14, tutte le frazioni e i gruppi che preparano i carri si ritrovano in preghiera e in festa nella frazione di Uscioli.\nDurante la festa religioso-popolare di Materdomini si consuma la tradizionale \"palatella con la mpupata\". La \"palatella\" \u00e8 una sorta di piccolo sfilatino di farina di frumento con, ad entrambe le estremit\u00e0, due tondini sempre di pane, mentre la \"mpupata\" sta ad indicare una preparazione di melanzane sott'olio e aceto che si abbina a delle acciughe sotto sale da dissalare, utilizzando anche un pizzico di peperoncino. Un altro cibo tipico era una volta il \"mellone 'e fuoco\", il cocomero.\nFesta \"del Majo\".\nOgni 1\u00ba maggio, nell'area antistante la Basilica, si riuniscono due cortei, provenienti l'uno dal borgo di Croce Malloni in Nocera Superiore e l'altro da Roccapiemonte, il culto \u00e8 legato alla consacrazione del tempio alla \"Mater Domini\", voluta da Papa Niccol\u00f2 II il 1\u00ba maggio del 1061.\nIl Rettore del Santuario di Materdomini, accoglie i cortei capeggiati dai rispettivi Sindaci e il Priore della Congrega del S. Rosario di Materdomini nonch\u00e9 i figuranti che recheranno i \"Maj\" (ovvero gli alberelli adorni di nastri ed altri artifici), al fine di propiziare buoni raccolti nei campi.\nIl culto del Majo \u00e8 uno dei riti pi\u00f9 antichi d\u2019Italia: le sue tracce risalgono al paganesimo, assorbito poi dalla tradizione cattolica.\nNei precedenti giorni (29 e 30 aprile) i vari gruppi folklroristici e rievocativi, si riuniscono per ballare e fare dimostranze medievali e tradizionali.\nSport.\nGrande seguito nella frazione lo ha sempre avuto il calcio, oltre ad essere un feudo molosso, Materdomini negli anni ha avuto due rappresentative calcistiche importanti: la prima fu la Polisportiva Internocera che negli anni ottanta ha militato per diverse stagioni nel campionato di Promozione. Negli ultimi anni si era fatto strada il Materdomini Football Club, attivo fino al 2014.\nIn continuazione della tradizione sportiva dei due sodalizi, nel 2017 \u00e8 nato l'Atletico Nuceria 2017. Il sodalizio, al termine della stagione 2020, raggiunge la promozione nel campionato regionale di Seconda Categoria.\nCuriosit\u00e0.\nInoltre sia la festa e sia il Santuario sono nominati in una parte del Ninfa Plebea di Domenico Rea."}
{"id": "579621", "revid": "1904508", "url": "https://it.wikipedia.org/wiki?curid=579621", "title": "Francesco Venier", "text": "Biografia.\nInfanzia ed educazione.\nNacque dai patrizi Venier \"di Sant'Agnese\", figlio di Giovanni e Maria Loredan (che mor\u00ec quando lui aveva appena otto anni). Il nonno materno era Leonardo Loredan, doge dal 1501 al 1521.\nIn giovent\u00f9 viaggi\u00f2 in Europa dedicandosi ai commerci, bench\u00e9 fosse di salute cagionevole: sappiamo che nel 1510 si trovava a Londra, dopo aver attraversato la Savoia e la Francia.\nCarriera politica.\nDa questa attivit\u00e0 pot\u00e9 ricavare un sostanzioso patrimonio, tant'\u00e8 vero che nel 1515 (dopo essere stato savio agli Ordini nel primo semestre 1514) concesse pi\u00f9 volte prestiti allo Stato, gravato dalla lunga guerra della Lega di Cambrai. Grazie all'esperienza accumulata fu inoltre chiamato a ricoprire magistrature di ambito economico e finanziario: fu eletto ufficiale alla camera degli Imprestidi (1515), savio alle Decime (1516), savio sulla riforma delle Decime per attuare la riscossione dei crediti (1517).\nNel 1522 divenne provveditore di Comun, quindi fu nuovamente savio alle Decime nel 1526 e nel 1528 savio di Terraferma. In questa veste, fu coinvolto nella guerra della Lega di Cognac e, dopo aver proposto un prestito di centomila ducati in favore dello Stato, il 22 luglio, alla presenza del doge, pass\u00f2 in rassegna la cavalleria dalmata da inviare in Puglia in aiuto dei Francesi.\nIl 29 aprile 1529, con altri, offr\u00ec un nuovo prestito allo Stato. Il 29 luglio fu eletto savio alla Mercanzia, ma si dimise gi\u00e0 il 29 settembre per accettare nuovamente la carica di savio di Terraferma. Durante questo mandato, come riferito da Marino Sanudo, dimostr\u00f2 la sua opposizione nei confronti di Carlo V, scontrandosi con chi intendeva restituire Cervia e Ravenna al Papato e sostenendo il rivoltoso tirolese Michael Gaismair.\nNel 1530 fu eletto savio agli Atti e, alla fine dello stesso anno, fu nominato podest\u00e0 di Brescia; vi giunse nel maggio 1531, ricoprendo, nel periodo intercorso, la carica di savio di Terraferma. Durante questo mandato si occup\u00f2 di riferire al governo della situazione politica nel limitrofo Ducato di Milano, dove gli spagnoli all'ordine di Alfonso d'Avalos spadroneggiavano senza che il duca Francesco II Sforza riuscisse a porvi rimedio. Tornato in laguna, fu ancora savio di Terraferma per il secondo semestre 1533.\nMancata l'elezione a podest\u00e0 di Padova, il 22 marzo 1534 divenne luogotenente del Friuli, dove rimase un anno e mezzo. Tornato a Venezia, fu savio alle Leggi (1535) e membro del Consiglio dei dieci (1537), carica che dovette interrompere per tornare al saviato di Terraferma, a sua volta concluso prima del termine per divenire, il 10 giugno, podest\u00e0 di Padova.\nIn questo stesso anno present\u00f2 una dichiarazione dei redditi: bench\u00e9 vivesse in affitto, era un uomo molto ricco, proprietario di numerosi terreni a Piove di Sacco.\nNell'ottobre 1539 torn\u00f2 nel Consiglio dei dieci e nel 541 di nuovo al saviato di Terraferma. Ancora Consigliere dei dieci il 20 agosto 1542, appena un mese dopo fu eletto ambasciatore a Roma. Di questo mandato abbiamo poche notizie, poich\u00e9 la relazione non ci \u00e8 pervenuta e anche la serie dei dispacci risulta incompleta. In ogni caso, durante il suo soggiorno non si verificarono eventi rilevanti e si limit\u00f2 a riferire la preoccupazioni di Paolo III riguardo allo scisma protestante, con l'impossibilit\u00e0 di convocare un Concilio a causa delle continue guerre.\nTornato a Venezia, ricopr\u00ec vari altri incarichi: consigliere dei dieci, consigliere ducale per Santa Croce (1545), savio del Consiglio (1546, 1547, 1548, 1549), membro della zonta del Consiglio dei dieci (1546), nuovamente dei Dieci (1547 e 1549) e ancora Consigliere ducale (1550 e 1552). Il 13 aprile 1550 fu nominato podest\u00e0 di Verona, ma di questo mandato non abbiamo notizie, mancando la relazione. Nel 1553 fu correttore alla Promissione ducale e fu uno dei quarantuno che elessero il doge Marcantonio Trevisan. Nello stesso anno fu savio sulla fabbrica del palazzo ducale, membro del Consiglio dei dieci, savio del Consiglio.\nDogato.\nFu eletto doge l'11 giugno 1554. La scelta stupisce: era in cattive condizioni di salute (speso ammalato, doveva camminare sorretto da due persone), inoltre aveva una scarsa esperienza in politica estera; probabilmente, l'elettorato vedeva in Venier una figura rappresentativa del fortunato momento - economico, politico e culturale - che la Serenissima stava attraversando. Ecco perch\u00e9 alla sua morte, avvenuta solo due anni dopo, gli vennero dedicate rilevanti opere d'arte; tra queste, il monumento funebre nella chiesa di San Salvador, progettato da Jacopo Sansovino e completato dalla statua di Alessandro Vittoria, e il quadro votivo di Palma il Giovane collocato nella sala del Senato.\nCelibe, lasci\u00f2 le proprie sostanze al fratello Pietro, che aveva assicurato la continuit\u00e0 del casato sposando Elisabetta Da Lezze."}
{"id": "579624", "revid": "291370", "url": "https://it.wikipedia.org/wiki?curid=579624", "title": "Campanile sera", "text": "Campanile sera \u00e8 stato un gioco televisivo andato in onda dal 5 novembre 1959 al 2 ottobre 1962 sul Programma Nazionale. Veniva trasmesso il gioved\u00ec sera alle 21 ed era condotto da Mike Bongiorno, Renato Tagliani (poi sostituito da Enza Samp\u00f2) ed Enzo Tortora. Uno dei registi fu, per vari anni, Gianni Serra.\nSi tratt\u00f2 del primo esempio di \"gioco collettivo\", in quanto veniva data la possibilit\u00e0 di giocare al pubblico che partecipava alla trasmissione e a quello da casa.\nMeccanismo.\nIl meccanismo del gioco era semplice. Si trattava in pratica di un quiz, con domande rivolte a concorrenti di un paese del Nord Italia e di una localit\u00e0 del Sud, alle quali venivano abbinate anche prove atletiche.\nIn questo modo il pubblico veniva a conoscenza della realt\u00e0 dei piccoli paesi italiani ed infatti il filmato che dava inizio alla puntata del quiz descriveva il paesaggio e la realt\u00e0 produttiva dei comuni in gara.\nIl programma ebbe un successo clamoroso, tanto che venne trasmesso per oltre cento puntate. Questo successo fece s\u00ec che il format venisse venduto in Francia, dove fu ribattezzato \"Intervilles\" (dal quale, a sua volta, deriv\u00f2 \"Giochi senza frontiere\").\nNata dal programma radiofonico \"Il Gonfalone\", la trasmissione si fondava su uno dei caratteri peculiari della nazione: la sua frammentazione in entit\u00e0 geografiche dotate di peculiarit\u00e0 linguistiche e culturali tutte da scoprire."}
{"id": "579628", "revid": "114552798", "url": "https://it.wikipedia.org/wiki?curid=579628", "title": "Franco lussemburghese", "text": "Il franco lussemburghese \u00e8 stato la valuta del Lussemburgo dal 1848 al 1999 (eccetto durante il periodo 1940-1944). Il franco \u00e8 rimasto in circolazione fino al 1999, quando \u00e8 stato sostituito dall'euro. Un franco era diviso in 100 centesimi (\"centimes\").\nStoria.\nLa conquista di gran parte dell'Europa occidentale da parte della Francia napoleonica port\u00f2 a una vasta circolazione del franco francese anche nel Lussemburgo. L'annessione da parte dei Paesi Bassi nel 1815 fece diventare la moneta olandese valuta del Lussemburgo. Seguendo l'indipendenza del Belgio dai Paesi Bassi, nel 1839 fu adottato il franco belga, che circol\u00f2 nel Lussemburgo fino al 1842 e ancora dal 1848. Tra il 1842 e il 1848 il Lussemburgo utilizz\u00f2 il tallero prussiano, essendo parte dello Zollverein tedesco.\nIl 20 dicembre 1848 il Lussemburgo inizi\u00f2 a emettere i propri franchi, di pari valore rispetto al franco belga. Il franco lussemburghese segu\u00ec il franco belga nell'Unione Monetaria Latina nel 1865, dalla quale il Belgio si ritir\u00f2 nel 1926. Nel 1921 venne ristabilita l'unione monetaria di Belgio e Lussemburgo, che condusse all'Unione Economica di Belgio e Lussemburgo del 1932. Nel 1935 il collegamento tra le due valute fu spezzato e il franco lussemburghese divenne pari a 1,25 franchi del Belgio.\nIl 26 agosto 1940 il franco del Lussemburgo fu sostituito dal Reichsmark tedesco al cambio di 1 Reichsmark = 10 Franchi. Il franco lussemburghese fu ristabilito nel 1944, ancora una volta legato al valore del franco belga.\nIl 1\u00ba gennaio 1999 entr\u00f2 in vigore l'euro, il cui tasso di cambio irrevocabile con il franco lussemburghese era stato fissato il giorno precedente in 40,3399 franchi lussemburghesi. Da quel momento il franco rimase in vigore solo come \"espressione non decimale dell'euro\", anche se monete e banconote continuavano ad essere denominate in franchi. Per tutte le forme di pagamento \u00abnon-fisiche\u00bb (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 28 febbraio 2002.\nLe vecchie monete e banconote in franchi hanno perso il valore legale il 28 febbraio 2002.\nLe vecchie monete potevano essere cambiate fino al 31 dicembre 2004, mentre per le banconote non vi \u00e8 alcun limite.\nUso del franco belga.\nDal 1944 1 franco lussemburghese era pari a 1 franco belga; entrambe le valute avevano valore legale in entrambi i Paesi. Nonostante questo, i pagamenti in franchi lussemburghesi non erano accettati nei negozi del Belgio sia per ignoranza, sia per la paura che le banconote non sarebbero state accettate da altri clienti, sia per evitare di doversi recare in banca a cambiare le banconote."}
{"id": "579631", "revid": "292162", "url": "https://it.wikipedia.org/wiki?curid=579631", "title": "Coppa dei Campioni 1966-1967", "text": "La Coppa dei Campioni 1966-1967, dodicesima edizione del torneo calcistico, vede la partecipazione di 33 squadre: con l'Unione Sovietica la manifestazione raggiungeva l'universalit\u00e0 completa di tutte le trentadue federazioni europee (con l'eccezione del solo Galles, il quale per\u00f2 non aveva un suo campionato). Il torneo venne vinto dal Celtic FC, che sconfisse in finale l'Internazionale, e fu la prima squadra a vedersi assegnata la nuova coppa \"dalle grandi orecchie\".\nClassifica marcatori.\nN.B.: la classifica non tiene conto delle reti fatte nel turno preliminare."}
{"id": "579632", "revid": "110157", "url": "https://it.wikipedia.org/wiki?curid=579632", "title": "B\u00fchl (Svizzera)", "text": "B\u00fchl (toponimo tedesco) \u00e8 un comune svizzero di 448 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "579633", "revid": "30232", "url": "https://it.wikipedia.org/wiki?curid=579633", "title": "M163 Vulcan", "text": ""}
{"id": "579641", "revid": "322321", "url": "https://it.wikipedia.org/wiki?curid=579641", "title": "Motta San Giovanni", "text": "Motta San Giovanni \u00e8 un comune italiano di abitanti della citt\u00e0 metropolitana di Reggio di Calabria in Calabria.\nStoria.\nLa prima menzione di \"Motta San Giovanni\" risale ad un documento del 1412: in precedenza doveva trattarsi di un villaggio, dipendente da Santo Niceto, che prendeva il nome dal monastero di San Giovanni Teologo, che venne fortificato probabilmente sotto gli Angioini.\nNel 1466, dopo la caduta di Santo Niceto l'anno precedente, ad opera degli Aragonesi, ottenne un'autonomia amministrativa e venne riconosciuta la sua \"universitas\". Successivamente divenne a sua volta una baronia, in possesso prima dei Ruffo e poi, dal 1574, dei Villadicane, che ne rafforzarono le fortificazioni. Dal 1604 fu acquisita dai Ruffo di Bagnara e nel 1682 divenne principato.\nNel 1811 divenne comune autonomo e vi fu aggregato il villaggio di Pellaro, fino al 1834, quando anche questi divenne comune autonomo e Valanidi entr\u00f2 a far parte delle dipendenze di Motta. Fino agli anni cinquanta l'economia \u00e8 stata essenzialmente agricola. Gli anni successivi hanno visto il paese subire una forte emigrazione verso il nord Italia e paesi europei come la Francia, la Svizzera e la Germania, dove il lavoro era garantito, con il conseguente abbandono delle campagne.\nNel periodo prebellico, tra il 1912 e il 1913, venne realizzata, per opera di un suo cittadino Carmelo Catalano, una centrale idroelettrica, sfruttando le acque che lambiscono il territorio comunale. Dopo la realizzazione di un elettrodotto tra la centrale (in rione San Giorgio) ed il paese, Motta pot\u00e9 usufruire della luce elettrica, in un periodo in cui i territori limitrofi venivano illuminati ad olio e petrolio. Nel 1915 venne installato il primo mulino per cereali a trazione elettrica. Le macine importate dalla Francia con la caratteristica: non producevano terriccio\nStoricamente Motta san Giovanni \u00e8 nota per la lavorazione artigianale della pietra reggina: una roccia sedimentaria calcarea molto utilizzata in edilizia, estratta principalmente nelle cave di contrada Sarto in Motta San Giovanni e dalle cave del promontorio di Capo dell'Armi, nei pressi di Lazz\u00e0ro.\nSimboli.\nLo stemma comunale \u00e8 stato concesso con decreto del presidente della Repubblica del 21 novembre 1995.\nVi \u00e8 raffigurato il patrono san Giovanni Evangelista accompagnato da un'aquila. Una leggenda racconta che nel XVI secolo, durante uno dei frequenti attacchi dei Turchi, la citt\u00e0 fu difesa strenuamente da un cavaliere di nome Giovanni. Per gli abitanti questi non poteva che essere un santo e chiamarono il paese Motta San Giovanni.\nCultura.\nIstruzione.\nIl comune \u00e8 sede dell'istituto comprensivo \"Motta San Giovanni\".\nGeografia antropica.\nFrazioni.\nOrograficamente il comune \u00e8 costituito da una serie di colline che degradano verso il mare. Le frazioni principali di Motta San Giovanni sono Lazzaro e Serro Valanidi.\nFrazioni minori sono: Allai, Cambareri, Leandro, Martino, Paolia, Paterriti, Riace Capo, Rione Branca, San Basilio, San Nicola, Sant'Antonio, Sarto.\nInfrastrutture e trasporti.\nNel comune si trova la stazione meteorologica di Capo dell'Armi.\nSport.\nSono presenti nel territorio comunale varie societ\u00e0 sportive, la Polisportiva Futura, il Comprensorio C.S. Lazzaro (fondato nel 1974) l'ASD New Team nata nel 2011, che disputa i campionati di pallavolo PGS."}
{"id": "579648", "revid": "1442080", "url": "https://it.wikipedia.org/wiki?curid=579648", "title": "Telemike", "text": "Telemike \u00e8 stato un programma televisivo andato in onda su Canale 5 il gioved\u00ec in prima serata alle ore 20:40 per 5 edizioni a partire dal 1\u00ba ottobre 1987 fino all'11 giugno 1992 con la conduzione di Mike Bongiorno; autori del gioco lo stesso Mike, coadiuvato da Illy Reale, Luigi Albertelli e da Ludovico Peregrini, non presente nei precedenti \"Superflash\" e \"Pentatlon\" e che riprende il suo abituale ruolo di \"Signor No\".\nCome i precedenti quiz di Mike Bongiorno, \"Telemike\" propone domande di cultura generale e di attualit\u00e0, domande riguardanti le specifiche materie dei singoli concorrenti, inchieste su indagini demoscopiche e giochi di pura fortuna: la principale novit\u00e0 fu quella dei collegamenti esterni, effettuati attraverso la trasmissione via satellite, con Alessandro Ippolito (cui subentr\u00f2 nel 1989 Marco Balestri) che si occupava dei collegamenti in Italia, mentre le esterne internazionali vennero affidate a Giorgio Medail, sostituito poi da Gigi Moncalvo.\nA completare il cast della trasmissione il maestro Augusto Martelli, che ne realizz\u00f2 la celebre sigla, la produttrice esecutiva storica Maria Eugenia Ghezzi, la scenografia di Graziella Evangelista, allestita negli studi 6 e 7 del Centro di produzione Mediaset di Cologno Monzese, la regia di Mario Bianchi e le 20 ragazze \"Bingo Girl\" provenienti da tutte le parti del mondo, che aiutavano Mike nelle varie fasi del programma e mostravano ai telespettatori i vari numeri estratti e valevoli per il Bingo, il famoso concorso organizzato dal settimanale \"TV Sorrisi e Canzoni\", abbinato a tutte le 5 edizioni dello show.\nPrima edizione (1987-1988).\nIl 1987 fu un anno di grandi investimenti per la Fininvest: arrivarono star importanti come Pippo Baudo, Raffaella Carr\u00e0 ed Enrica Bonaccorti e il gruppo punta al generale sorpasso sulla Rai; Mike, dal canto suo, ottiene un rinnovo totale del quiz del gioved\u00ec, arrivando addirittura a triplicare gli investimenti per il suo show e ottenendo per s\u00e9 la vicepresidenza di Canale 5.\nPensato e progettato come una via di mezzo tra le precedenti esperienze di Superflash e Pentatlon, \"TeleMike\" presenta nel meccanismo di gioco delle somiglianze con i due programmi precedenti, con la principale variante delle somme in palio per i concorrenti, decisamente pi\u00f9 elevate.\nCos\u00ec come a Pentatlon, i concorrenti in gioco (3 per ogni puntata) possono decidere se giocare con la cultura, portando quindi una propria materia di competenza, o giocare con la fortuna, affidandosi ai dadi.\nIl montepremi delle opinioni \u00e8 una somma variabile costituita dal totale delle percentuali di tutte le risposte indovinate, moltiplicate poi per 150.000 lire (per un montepremi complessivo massimo di 15 milioni) pi\u00f9 un eventuale premio di 5 milioni nel caso in cui si scoprano tutte le 6 voci del sondaggio: se a vincere la prova \u00e8 il concorrente che gioca in solitaria conquista l'intero premio, mentre nel caso in cui a vincere la prova \u00e8 la coppia, il montepremi viene equamente diviso tra i 2 concorrenti.\nAl termine del Gioco delle Notizie, il concorrente con la somma pi\u00f9 alta viene proclamato campione e partecipa al raddoppio finale, mentre gli altri 2 concorrenti vincono un premio di partecipazione pari a 3 milioni di lire; di questi, il secondo classificato partecipa al gioco successivo.\nSe un concorrente ultima correttamente la sua prova raddoppia il suo montepremi, in caso contrario perde tutto e si accontenta del premio di consolazione per il campione pari a 5 milioni di lire.\nPartita gioved\u00ec 1\u00ba ottobre 1987 con un ascolto pari a 5.564.000 spettatori, l'ascolto di \"\"TeleMike\" \u00e8 costantemente aumentato, arrivando ad una media per la stagione 1987-88, conclusasi il 23 giugno 1988 pari a 6.246.000 spettatori con uno share medio del 26,72%; la puntata pi\u00f9 vista \u00e8 stata quella del 3 dicembre 1987 quando 7.610.000 spettatori, con uno share del 32,51%, seguirono un collegamento tra due universit\u00e0, una negli Stati Uniti e l'altra in l'Unione Sovietica, con lo studio di \"TeleMike\" a fare da ponte.&lt;br&gt;\nAd accrescere il successo di \"TeleMike\"\" sono anche gli ospiti, italiani ed internazionali, che hanno arricchito la parte spettacolo: nella prima puntata intervennero i Bee Gees e Julio Iglesias, che interpretava tra l'altro la sigla di coda Innocenza selvaggia, tra gli altri Jovanotti, Marcella Bella, Tom Jones e tanti altri, mentre ad affiancare Mike nella parte iniziale del quiz il piccolo Davide Simon Mazzoli.\nIl primo campione di \"TeleMike\" \u00e8 stato il signor Augusto Rossi da Viareggio, che si presentava sui fumetti di Tex Willer e che vinse 176 milioni di lire, mentre nel corso di questa edizione ci sono state due vincite particolarmente elevate: quella del baritono Gianpiero Malaspina, che rispondeva a domande sulla vita di Ernest Hemingway in Italia e che vinse 437.400.000 di lire, seguito dal giovane bolognese Andrea Buriani, che rispondeva a domande sulla storia degli scacchi e che vinse 324.600.000 lire, la pescarese Daniela Musini che rispondeva a domande su Gabriele D'Annunzio e che vinse 228.000.000 di lire e l'ultimo campione stagionale, il signor Donato Di Gennaro, che rispondeva a domande sulla Nazionale di calcio e che vinse 215.000.000 di lire. L'ultima puntata \u00e8 andata in onda il 23 giugno 1988.\nCuriosit\u00e0.\nNell'ottobre 1987, in occasione di un tour italiano della World Wrestling Federation, Iron Sheik ed Outback Jack furono ospiti della trasmissione.\nCome previsto da copione, il wrestler iraniano diede una spinta al rivale, intercettando involontariamente il volto di Mike, provocandogli una ferita ad un labbro.\nSeconda edizione (1988-1989).\nLa seconda edizione di \"TeleMike\" parte il 29 settembre 1988 e vede una sostanziale conferma del meccanismo precedente, con l'aggiunta delle carte che possono stravolgere la situazione.\nAl termine del Giornalone, il concorrente con la somma pi\u00f9 alta diventa potenziale campione e partecipa alla prova di conferma del titolo, mentre gli altri 2 concorrenti in gioco vincono il premio di partecipazione pari a 3 milioni di lire.&lt;br&gt;\nSi tratta di rispondere a 5 domande, con l'obbligo per\u00f2 di dover iniziare la risposta con una determinata lettera estratta a sorte; in palio 10 milioni di lire che, nel caso in cui il gioco non venisse risolto, vanno sommati a quelli della settimana successiva.\nSuccessivamente, \"Pronta risposta\" viene sostituito dal gioco della \"Catena\": partendo da una parola di partenza, i due concorrenti hanno 90 secondi di tempo per dire, uno alla volta ed alternati, delle parole che iniziano con le ultime 2 lettere della parola precedente: se la coppia arriva a dire almeno 20 parole consecutive, vincono ciascuno 10 milioni.\nSe il potenziale campione ha confermato il suo titolo, le 3 file di carte hanno ciascuna un valore: la prima fila inferiore consente di vincere un premio pari a 25 milioni di lire, la seconda di 2 carte consente la vincita di un premio pari a 50 milioni di lire e la scoperta dell'ultima carta consente di vincere 100 milioni di lire; il concorrente pu\u00f2 anche decidere di fermarsi ad ogni fila completata, mentre in caso di errore il gioco si conclude e il concorrente perde gli eventuali premi conquistati.&lt;br&gt;\nSe invece il potenziale campione NON ha confermato il suo titolo, il \"Dollarone\" serve da salvataggio: in questo caso, per restare campione in carica, il concorrente deve obbligatoriamente scoprire tutte le 6 carte e vincere i 100 milioni, pena la perdita definitiva del titolo e l'ingresso in gioco, nella puntata successiva, di 3 nuovi concorrenti (in questo caso non vengono assegnati i premi intermedi di 25 e 50 milioni).\nUn meccanismo particolare quello di questa seconda edizione che per\u00f2 non ha intaccato il successo dello show, che conferma gli ottimi risultati della stagione precedente con una media di ascolto di 6 milioni di telespettatori e uno share del 25%; ad affiancare Mike in questa edizione vi \u00e8 il piccolo Andrea Dotti figlio di Mario, storico fotografo di Mike, e Susanna Messaggio, che interviene durante il concorso \"Sederini d'oro\" dello sponsor Lines; grandi ospiti anche in questa edizione: si citano Gianna Nannini, Elton John, Boy George, Eros Ramazzotti, Joan Collins e tanti altri.\nGrandi campioni e grandi vincite anche in questa seconda edizione: a Donato Di Gennaro \u00e8 succeduta Alessandra Zenga di Roma, vincitrice di 230 milioni di lire (fu la prima concorrente a completare il gioco dei 100 milioni); grande successo personale ottenne il romagnolo Ciccio Cancellieri, che si presentava sulla storia del bandito Stefano Pelloni detto Il passatore e che vinse 379.000.000 di lire ed infine il recordman di questa edizione, il signor Mario Menicagli di Livorno che rispondeva a domande sulla musica italiana di tutti i generi (lirica, leggera, classica) e che vinse la somma record di 487.000.000 di lire; ultimo campione stagionale il signor Luca Pauselli di Perugia, che rispondeva a domande sulla storia del e che vinse 140.000.000 di lire.\nIl costante successo di \"TeleMike\" spinse la Rai a programmare anch'essa un quiz al gioved\u00ec sera: dal 2 marzo 1989 \"TeleMike\" si sfid\u00f2 contro una riedizione di Lascia o raddoppia? affidata a Bruno Gambarotta e a Lando Buzzanca; il costante successo del suo quiz, per nulla intaccato negli ascolti dalla seppur \"sleale\" concorrenza della Rai e l'arrivo del terzo figlio Leonardo, diede grande felicit\u00e0 a Mike che decise per la stagione successiva di puntare anche lui sul \"revival\", affidandosi per\u00f2 al suo quiz del passato di maggiore successo. L'ultima puntata della seconda edizione \u00e8 andata in onda il 15 giugno 1989.\nTerza edizione (1989-1990).\nLa terza edizione di \"TeleMike\", iniziata il 5 ottobre 1989 vede una rivoluzione nel regolamento di gioco: in risposta alla decisione della Rai di contrapporre nella stagione precedente una riedizione di \"Lascia o raddoppia?\", Mike rispolvera il meccanismo del suo quiz di maggiore successo, \"Rischiatutto\", e inserirlo all'interno di \"TeleMike\".\nAnche con il nuovo meccanismo di gioco, i concorrenti possono scegliere di presentarsi per la cultura con la propria materia di competenza o giocare con la fortuna , seppur con un meccanismo diverso dal precedente.\nChi si presenta per la cultura ha, come sempre, la sua materia di competenza; chi gioca per la fortuna deve rispondere semplicemente s\u00ec o no a 5 domande di cultura generale, il meccanismo di gioco invece \u00e8 lo stesso.&lt;br&gt;\nPossono accadere diverse cose: &lt;br&gt;\n- pu\u00f2 comparire una fotografia oppure un filmato ad introduzione della domanda: il concorrente che si prenota per primo ha la possibilit\u00e0 di rispondere entro 5 secondi di tempo, vincendo in caso risposta esatta la somma in palio per quella casella e potendo sceglierne un'altra, oppure perdendo la stessa somma in caso di risposta errata e dare la possibilit\u00e0 agli avversari di poter correggere;&lt;br&gt;\n- pu\u00f2 comparire il Jolly, che consente al concorrente di vincere la somma in palio per quella casella senza rispondere ad alcuna domanda (ne sono presenti 2 in tutto il tabellone); &lt;br&gt;\n- pu\u00f2 comparire il Passa Mano, che non implica decurtazioni nel montepremi, ma che costringe il concorrente che l'ha trovato a cedere al concorrente in quel momento svantaggiato la possibilit\u00e0 di scelta della casella successiva (ne sono presenti 2 in tutto il tabellone); &lt;br&gt;\n- pu\u00f2 comparire la domanda Rischio, che a differenza delle altre \u00e8 di propriet\u00e0 esclusiva del concorrente che sceglie la casella (infatti la domanda Rischio non da la possibilit\u00e0 agli altri concorrenti di poter eventualmente correggere la risposta errata): si tratta di una domanda pi\u00f9 articolata sull'argomento della colonna selezionata, difatti il tempo di risposta per la domanda Rischio \u00e8 di 20 secondi: la somma in palio viene scelta dal concorrente, che pu\u00f2 puntare una cifra a suo piacimento purch\u00e9 compresa tra un minimo di 5 milioni ed un massimo di 10 milioni, vinti in caso di risposta esatta o persi in caso di risposta errata (ne sono presenti 3 in tutto il tabellone).&lt;br&gt;\nIl Rischiatutto si conclude una volta scoperte tutte le 24 caselle.&lt;br&gt;\nAd affiancare Mike in questa edizione c'\u00e8 una valletta: viene scelta Sabrina Gandolfi, in futuro giornalista sportiva per la Rai, e la piccola Roberta Gallese a occuparsi del Bingo, mentre nella seconda parte della stagione divennero ospiti fissi di \"TeleMike\" prima Francesco Salvi e poi Gianfranco D'Angelo; ai grandi ospiti nazionali ed internazionali (Omar Sharif, Catherine Deneuve, Edoardo Bennato, gli Spandau Ballet, Milva, Nick Kamen e altri) Mike alterna interviste a personaggi pi\u00f9 o meno di spicco della politica e dell'attualit\u00e0. In questa terza edizione, \"TeleMike\" segna la sua puntata pi\u00f9 vista il 2 novembre 1989, quando 5.943.000 spettatori (con uno share del 23.5% e punte di quasi 8 milioni) seguirono le gesta di Mike e dei suoi concorrenti (e il collegamento via satellite con Leningrado); la media stagionale rimase oltre il 20% di share con 5.000.000 spettatori, a causa di una lieve contrattura degli ascolti dovuta alla concorrenza del variet\u00e0 Gran Premio condotto su Raiuno da Pippo Baudo nella seconda parte della stagione, e nella prima dalla fiction Il vigile urbano con Lino Banfi.\nIl meccanismo del \"Rischiatutto\" aument\u00f2 le vincite per i concorrenti e la loro stessa fama: la prima vincitrice con il nuovo regolamento fu la napoletana Mariolina Pollio, che vinse 59 milioni rispondendo a domande su Pierre Auguste Renoir; dopo di lei vi fu il milanese Massimo Barbieri che vinse 185 milioni di lire rispondendo a domande sui romanzi di Fantozzi; lo psichiatra siciliano Giuseppe Nino Asaro, che rispondeva a domande sulla Sicilia, vinse 394 milioni; Franco Malacarne di Aosta che rispondeva a domande sulla arrivando a 216 milioni e infine un altro recordman, Santino Saltini di Modena che rispondeva a domande sulle regole dei giochi d'azzardo: nelle 8 puntate alle quali ha partecipato, Saltini vinse la somma record di 771 milioni di lire, entrando nel Guinness dei primati per l'anno 1990. Saltini venne sconfitto dal concorrente Gianfranco Carosi nella puntata del 26 aprile 1990, mentre nella successiva, del 3 maggio, Carosi fu protagonista, suo malgrado, di un episodio entrato negli annali della televisione che vide protagonista la concorrente Maura Livoli, che rispondeva a domande su Guglielmo Marconi: al momento della lettura della domanda, la signora Livoli viene scoperta ad \"armeggiare\" - per usare le parole di Bongiorno - con dei fogliettini di \"appunti\" (come dichiarato in diretta dalla concorrente); a tale scoperta Mike ferm\u00f2 il gioco e rimprover\u00f2 la concorrente, accusandola di stare compiendo una truffa. La concorrente fu squalificata e Carosi confermato campione; pochi minuti dopo, durante i saluti finali della trasmissione, la concorrente ebbe un mancamento e venne accompagnata fuori (gi\u00e0 durante la pubblicit\u00e0 era stata male). Successivamente la Livoli denunci\u00f2 Mike, gli autori Peregrini e Reale e Gianfranco D'Angelo per le accuse di truffa, ma non vi furono condanne per intervenuta prescrizione.\nUltimi campioni di \"TeleMike\" di questa edizione furono Giovanni Sulla che vinse 277 milioni rispondendo a domande sulla vita del generale Erwin Rommel, Salvatore Bonfiglio che vinse 59 milioni rispondendo a domande sulla vita di Sandro Mazzola e infine Chico Forti, appassionato di storia del windsurf, che vinse 91 milioni di lire; Chico Forti \u00e8 divenuto famoso suo malgrado a causa dell'accusa di omicidio per la quale sta scontando, negli Stati Uniti, la pena dell'ergastolo. L'ultima puntata della terza edizione \u00e8 andata in onda mercoled\u00ec 13 giugno 1990 (la puntata \u00e8 stata anticipata eccezionalmente al mercoled\u00ec per evitare la sovrapposizione con la partita di calcio Italia-Stati Uniti, valevole per il Campionato mondiale di Italia 1990).\nQuarta edizione (1990-1991).\nLa quarta edizione di \"TeleMike\", inizia il 4 ottobre 1990 con un'intervista a Silvio Berlusconi in occasione dei festeggiamenti per il primo decennale di Canale 5 e l'approvazione della \"Legge Mamm\u00ec\" sulla regolamentazione del sistema radiotelevisivo, vede la conferma del regolamento precedente con l'aggiunta di qualche variante:\nLa quarta edizione di \"TeleMike\" fu quella dei record di vincite, a causa soprattutto dell'inserimento delle 2 domande \"Super Rischio\" che hanno aumentato notevolmente le somme dei concorrenti: a Vasco Fuso, campione in carica per 4 puntate che raccolse 373 milioni di lire rispondendo a domande di ecologia, succedette il genovese Marco Colla, esperto della storia del cui gli autori del gioco formulavano domande particolarmente complicate (Ludovico Peregrini lo defin\u00ec \"un computer vivente\"); Colla rimase in gara per 8 puntate vincendo 923.000.000 di lire e prendendo il posto di Saltini nel Guinness dei primati; perse il titolo il 20 dicembre 1990 battuto da Emilio Gialanella, che rispondeva a domande sui luoghi misteriosi della Terra con un raddoppio da 158 milioni (Gialanella vinse 509 milioni); a Gialanella segu\u00ec il professor Rocco Moschettini, esperto dell'Inferno di Dante che vinse 407 milioni, mentre la parte finale della stagione 1990-91 riserv\u00f2 per \"TeleMike\" 4 grandi campioni: la prima fu la genovese Pierangela Vallerino, che debutt\u00f2 nella puntata del 14 marzo 1991 e che dest\u00f2 particolare scalpore perch\u00e9 rispondeva a domande sulla letteratura erotica: fu enorme il successo personale della signora Vallerino, ospite e protagonista di molti programmi televisivi dell'epoca come ad esempio il Maurizio Costanzo show e recitando un piccolo ruolo nel film di Tinto Brass \"Cos\u00ec fan tutte\".\nLa Vallerino perse il titolo il 18 aprile 1991 vincendo 727 milioni e venendo battuta da Armando La Peccerella, che rispondeva a domande su Diego Armando Maradona e che vinse 172 milioni di lire; La Peccerella perse il titolo il 2 maggio 1991 in favore di Alberto Longo, che rispondeva a domande sulla Belle \u00e9poque e infine il bolzanino Piero Montecchio che rispondeva a domande sulla carriera di Ivan Lendl: Montecchio, al pari di Colla, conosceva a memoria tutte le sequenze numeriche che costituiscono i risultati dei match di Ivan Lendl e vinse 603 milioni di lire.\nAd affiancare Mike in questa edizione non vi \u00e8 pi\u00f9 Sabrina Gandolfi ma la sola Roberta Gallese; i vari collegamenti per il mondo, a cura sempre di Giorgio Medail riguardano in particolare gli Stati Uniti e l'area del Golfo Persico, in quel periodo in fermento (a causa anche di una riduzione di bugdet, i collegamenti via satellite vengono alternati ai vari ospiti musicali o a servizi giornalistici); Mike continua ad ospitare nel suo studio i grandi protagonisti della musica italiana ed internazionale (intervennero in questa edizione Eros Ramazzotti, i The Platters, Toquinho, Tullio De Piscopo, Milva con Cristiano Malgioglio, Gino Paoli, Juliette Gr\u00e9co, Pino Daniele e altri), alternati con protagonisti della vita pubblica e politica italiana, come Paolo Pillitteri, Carlo Tognoli e Vittorio Sgarbi.\nPartito fortissimo sotto il punto di vista degli ascolti, \"TeleMike\" chiuse il 1990 con una media di oltre 6.500.000 spettatori e uno share del 29%, mentre nella seconda parte della stagione gli ascolti scesero ad una media di 4.500.000 spettatori e il 19% di share (salvo risalire ad oltre 5.500.000 spettatori nel periodo di permanenza come campionessa della Vallerino).\nL'ultima puntata della quarta edizione \u00e8 andata in onda il 13 giugno 1991.\nQuinta edizione (1991-1992).\nIn occasione della quinta ed ultima edizione di \"TeleMike\", iniziata il 3 ottobre 1991 e anche come conseguenza del calo di ascolti avuto nella seconda parte della stagione precedente, il programma viene interamente ripensato: anzitutto il set di trasmissione abbandona gli studi 6 e 7 dopo 4 anni e si trasferisce nello studio 10 Mediaset di Cologno Monzese; cambia anche la sigla, un nuovo brano composto dal maestro Vince Tempera, la scenografia realizzata da Mariano Mercuri e due nuovi arrivi: Franco Nisi, direttore di Radio Italia, incaricato di occuparsi della parte musicale, e il critico d'arte Vittorio Sgarbi a commentare alcuni argomenti della settimana assieme a Mike.\nViene ripensato anche il gioco:\nLe 4 manche di gioco sono strutturate nel seguente modo:\nAnche questa edizione di \"TeleMike\" ha dato grandi vincite ai concorrenti in gioco: in occasione della prima puntata del 3 ottobre 1991 il campione in carica Montecchio cede il titolo ad Antonio Barbato, avellinese d'origine ma trasferitosi a Milano che vinse 525 milioni di lire rispondendo a domande sulla storia dei Vigili urbani milanesi; a Barbato succedette Maurizio Marzullo, pugliese esperto delle superfici degli stati mondiali.\nAndando per\u00f2 avanti con somme fisse di 5 milioni, capit\u00f2 in questo periodo che due concorrenti riuscissero a pareggiare e diventare campioni, caso raro nella storia del quiz (a \"Telemike\" \u00e8 capitato una volta sola, il 10 gennaio 1991 quando Gialanella e Moschettini si divisero un premio di 148 milioni di lire e furono entrambi proclamati campioni): il fatto avvenne nella puntata del 21 novembre 1991 quando la campionessa in carica Ylenia Autuori (che si presentava per la fortuna) pareggi\u00f2 con il concorrente Domenico Regina (che si presentava per i Beatles; alla risfida della settimana successiva, avvenne il colpo di scena: i due concorrenti pareggiarono di nuovo, e furono proclamati entrambi campioni per la seconda volta; alla terza risfida, il 5 dicembre 1991 furono entrambi sconfitti dal concorrente Maurizio Viti (arrivarono al raddoppio entrambi con la stessa cifra).&lt;br&gt;\nCon l'avvento di Patrizia Cai, genovese esperta di favole che vinse 285 milioni (e che fu coinvolta dopo due anni in un caso di tentato omicidio) si inverte la tendenza; alla Cai succedette il 2 gennaio 1992 la napoletana Isabella Lama, esperta di razze canine che, rimasta campionessa per 9 puntate, vinse la nuova cifra record assegnata dal quiz: 995 milioni di lire.\nLa signora Lama venne battuta da Giulio Marlia di Livorno, esperto dei comici nel cinema italiano che vinse 115 milioni di lire, seguito poi dall'italo-brasiliano Antonio Cava che vinse 305 milioni di lire rispondendo a domande su Rio de Janeiro; ultimi campioni di \"TeleMike\" furono Sergio Palumbo, che rispondeva a domande sul deserto del Sahara (355 milioni), Bruno Crocitta che rispondeva a domande su Madre Teresa di Calcutta (145 milioni), Piergiuseppe Cananzi, che rispondeva a domande sulla storia della Guardia di Finanza (105 milioni) e infine Diego Porta, che rispondeva a domande sulla stagione calcistica 1986-87 del Torino calcio vincendo 180 milioni di lire.\nMa a rendere interessante \"TeleMike\" in questo ultimo anno furono soprattutto gli ospiti (si citano Barry White, Katia Ricciarelli, Fausto Leali, Little Tony, Steven Seagal, Kelly LeBrock, Gloria Gaynor, Joe Cocker, Fiorello), le esclusive internazionali, come la trasmissione del video del brano di Michael Jackson Black or White, e soprattutto Vittorio Sgarbi, protagonista ogni settimana di uno spazio di 10 minuti in cui commentava un fatto della settimana, battibeccando spesso con il pubblico in studio fin quando, nella puntata del 16 aprile 1992 scoppi\u00f2 una lite tra lo stesso Sgarbi e Mike Bongiorno, lite che al momento venne censurata ma che fu trasmessa nell'ottobre del 1992 quando il filmato, a \"\"TeleMike\" ormai concluso, arriv\u00f2 nelle mani di Antonio Ricci che lo mand\u00f2 in onda all'interno di Paperissima: motivo del dissidio fu la dichiarazione dell'onorevole Sgarbi, riportata da alcuni giornali, in merito alle case abusive distrutte dalla lava del vulcano Etna nella cittadina di Zafferana Etnea. Stando a quanto riportato dai giornali Sgarbi avrebbe detto che le case, essendo brutte, meritavano di essere travolte dalla lava. Nel corso della registrazione della puntata Sgarbi mise in discussione la veridicit\u00e0 di questi articoli di giornale, neg\u00f2 di aver mai detto quelle frasi, e ci fu uno scambio di battute velenose tra i due fino ad arrivare agli insulti da parte di Sgarbi nei confronti di Mike, che abbandon\u00f2 lo studio.\nGli ascolti di \"TeleMike\" in questa stagione si sono stabilizzati su una media complessiva di 4.200.000 spettatori, arrivando in pochi casi a superare quota 5 milioni (TeleMike segn\u00f2 in questo periodo la sua puntata meno seguita, eccezion fatta per quelle trasmesse in concomitanza del Festival di Sanremo: 2.658.000 spettatori con uno share del 10,73% furono registrati il 7 maggio 1992): fu per questo che Mike, visibilmente usurato da un gioco ripetitivo nella sua meccanica, da una trasmissione in onda ormai da 5 anni e anche in considerazione degli ascolti della sua trasmissione quotidiana La ruota della fortuna, scelse di chiudere \"TeleMike\" e di virare sul genere game-show, che stava lentamente soppiantando il quiz puro.\nLe finali.\nLa stagione regolare si chiuse il 7 maggio 1992, mentre a partire dal 21 maggio 1992 si tennero le finali di \"TeleMike\"\" con protagonisti i 9 concorrenti che nel corso delle 5 edizioni hanno vinto le somme maggiori: questi 9 concorrenti vengono divisi in 3 gruppi da 3 e il vincitore di ciascuna delle 3 puntate di semifinali parteciper\u00e0 alla puntata finale dell'11 giugno 1992.\nI 9 campioni che hanno partecipato alle finali di \"TeleMike\" sono:\nLe puntate di semifinali hanno visto le seguenti sfide:\nLa puntata finale dell'11 giugno 1992 tra Antonio Barbato, Isabella Lama e Piero Montecchio vide l'affermazione della signora Lama, che vinse il titolo di supercampionessa di \"\"TeleMike\" e il record di vincite complessive: 1.265.000.000 di lire, somma superata rispettivamente nel 2004 da Davide Pavesi, nel 2011 da Michela De Paoli e nel 2020 da Enrico Remigio, concorrenti del quiz Chi vuol essere milionario? condotto da Gerry Scotti che hanno vinto un milione di euro.\nUnica costante dei 5 anni di \"TeleMike\" \u00e8 stata la solidariet\u00e0: si \u00e8 calcolato che, nel corso delle 5 edizioni, la solidariet\u00e0 (costituita dal 20% della cifra vinta dai concorrenti campioni, raddoppiata poi dalla produzione) sia arrivata a superare i 7 miliardi di lire; tante sono state le iniziative benefiche sostenute da \"TeleMike\"\", si ricordano: La lega italiana per la lotta all'AIDS, La lega italiana del Filo d'oro, gli aiuti alla popolazione della Valtellina colpita dall'alluvione del 1987, gli aiuti per i terremotati dell'Armenia, le associazioni familiari dei carcerati, gli aiuti per i bambini vittime della Guerra del golfo nel 1991 e tante altre.\nControversie.\nOltre alla gi\u00e0 citata controversia che ha avuto come protagonista la signora Maura Livoli, il quiz \u00e8 stato al centro di indagine da parte della magistratura perch\u00e9, secondo le denunce dell'ex campionessa Patrizia Cai, la trasmissione era pilotata, ed alcuni autori (la Cai fece il nome di Ludovico Peregrini) cedevano delle risposte ai concorrenti, in cambio di una parte della vincita; la magistratura di Genova iscrisse nel registro degli indagati Ludovico Peregrini e ascolt\u00f2 come testimone lo stesso Mike Bongiorno. Alle accuse della Cai si aggiunsero quelle di Giulio Marlia, secondo il quale gli autori gli avrebbero suggerito alcune risposte esatte al fine di far perdere il titolo alla signora Lama, di non farla arrivare a vincere il miliardo di lire e di tenere alti gli ascolti vista la concomitanza con il Festival di Sanremo; lo stesso Marlia ha poi dichiarato che nella puntata successiva, quella del 5 marzo 1992, fu favorita la vittoria di Antonio Cava, che giungeva dal Brasile in Italia, dando a lui le risposte e organizzando perfino un collegamento via satellite con il Brasile. Sia le accuse della Cai che quelle di Marlia furono ritenute prive di fondamento.\nLa sigla.\nLa sigla aveva la sezione ritmica composta da Karl Potter (percussioni e congas), Massimo Luca (chitarra elettrica), Paolo Costa (basso), Alfredo Golino (batteria), Danilo Madonia (tastiera) e la sezione fiati composta da Marco Tamburini (tromba), Sandro Comini (trombone) e Paride Sforza (sax)."}
{"id": "579653", "revid": "46291", "url": "https://it.wikipedia.org/wiki?curid=579653", "title": "Parco di Portofino", "text": ""}
{"id": "579656", "revid": "1543377", "url": "https://it.wikipedia.org/wiki?curid=579656", "title": "Castore (piroscafo)", "text": "Il piroscafo Castore fu una nave passeggeri di propriet\u00e0 della compagnia di navigazione \"De Luchi-Rubattino\" di Genova.\nAcquistato unitamente ad una nave gemella battezzata \"Polluce\" fece inizialmente rotte tra Italia e Francia per poi essere impiegata sulla rotta Genova-Porto Torres dal 1856. Fece naufragio il 4 dicembre dello stesso anno vicino all'isola di Lavezzi in Corsica: date le avverse condizioni del mare, il capitano Bosio decise di passare fra l'isola e la costa, dove la nave urt\u00f2 una secca.\nStessa sorte era gi\u00e0 toccata alla nave sorella, affondata il 17 giugno 1841 al largo di Piombino, nelle vicinanza dell'isola d'Elba.\nCaratteristiche.\nIl \"Castore\" era lungo circa 50 metri con 183,74 tonnellate di stazza. Costruita nei cantieri \"Normand\" di Le Havre, cost\u00f2 circa un milione di lire dell'epoca.\nLa propulsione era affidata ad un motore Barnes a vapore da 160 cavalli, che muoveva le due ruote a pale, e poteva raggiungere una velocit\u00e0 di 10 nodi.\nIl piroscafo poteva trasportare 90 passeggeri, divisi in due classi."}
{"id": "579659", "revid": "30232", "url": "https://it.wikipedia.org/wiki?curid=579659", "title": "SIDAM", "text": ""}
{"id": "579668", "revid": "768068", "url": "https://it.wikipedia.org/wiki?curid=579668", "title": "Reichsmark", "text": "Il Reichsmark (Simbolo: \u211b\u2133) \u00e8 stato la valuta della Germania dal 1924 fino al 20 giugno 1948, quando \u00e8 stato sostituito dal marco tedesco nella Germania Ovest.\nIl \"Reichsmark\" continuava per\u00f2 ad avere corso legale nella zona d'occupazione sovietica, quindi la valuta pass\u00f2 all'est dall'ovest dove non aveva pi\u00f9 valore: questo fenomeno caus\u00f2 un'improvvisa inflazione che rese le riserve private di banconote praticamente senza valore in pochissimo tempo. \nCome misura di emergenza i sovietici sovrastamparono dei sigilli su quei \"Reichsmark\" e \"Rentenmark\" per i quali i possessori riuscissero a provare la provenienza, solo questi marchi furono cambiati quando la Deutsche Notenbank, la banca centrale della Germania est, emise il nuovo marco orientale con la successiva inevitabile riforma. Gi\u00e0 il 24 luglio 1948 fu stampata una nuova serie di marchi: questi presero il nome ufficiale di Deutsche Mark fino al 1964, quando vennero ridenominati Mark der Deutschen Notenbank (MDN). Specialmente nell'ovest erano noti come Ostmark, cio\u00e8 marchi dell'est.\nFu introdotto nel 1924 per sostituire il \"Papiermark\". L'introduzione fu necessaria a causa dell'iperinflazione che aveva raggiunto il suo picco nel 1923. Il tasso di cambio tra il vecchio \"Papiermark\" e il \"Reichsmark\" fu 1 \u211b\u2133 = 1012 \"Papiermark\" (un milione di milioni di \"Papiermark\"). 1 dollaro statunitense valeva 4,2 \u211b\u2133. Per stabilizzare l'economia e per agevolare il cambiamento, il \"Papiermark\" non fu sostituito immediatamente con il \"Reichsmark\", ma con il \"Rentenmark\", una valuta temporanea.\nIl termine \"marco\" \u00e8 un antico nome tedesco per le valute, che \u00e8 in uso dal XII secolo. Il marco divent\u00f2 valuta ufficiale della Germania dopo la riunificazione del 1871. In realt\u00e0, per\u00f2, fino all'inizio del XX secolo coesistettero diverse valute all'interno della nazione.\nDopo la Seconda guerra mondiale il \"Reichsmark\" continu\u00f2 a circolare in Germania ma con nuove banconote stampate negli USA e nell'URSS, come anche le monete. Le banconote sono tutte datate \"1944\" e avevano colori simili. Esistevano tagli da 0,50, 1, 5, 10, 20, 50, 100 e 1.000 \"Reichsmark\". L'ente che emetteva le banconote era l\"'Alliierte Milit\u00e4rbeh\u00f6rde\" (Autorit\u00e0 Militare Alleata) con la scritta \"In Umlauf gesetzt in Deutschland\" (\"messa in circolazione in Germania\") sul fronte della banconota."}
{"id": "579671", "revid": "119269427", "url": "https://it.wikipedia.org/wiki?curid=579671", "title": "\u00d0", "text": "La lettera eth (maiuscola \u00d0, minuscola \u00f0), scritta anche \"edh\" o \"e\u00f0\", \u00e8 una lettera dell'antico inglese (anglosassone) e norreno, oggi ereditata dagli alfabeti islandese e faroese in cui \u00e8 chiamata \"lettera \"edd\"\" e in \u00c4lvdalsm\u00e5l. Fu usata anche nella Scandinavia medievale, ma fu successivamente sostituita con \"dh\" e poi con \"d\". Il suo uso \u00e8 stato proposto anche per rendere alcuni suoni dei dialetti lombardi nella grafica unificata di J\u00f8rgen Giorgio Bosoni.\nNell'ordine alfabetico di queste lingue la lettera segue la \"d\".\nLa lettera deriva dalla grafia irlandese (Freeborn 1992, p.\u00a024) ed originariamente era una \"d\" con un segno orizzontale a croce aggiunto. La versione minuscola ha mantenuto la forma curva della \"d\" di un copista medievale, che in generale la \"d\" stessa non ha (ma si noti per esempio il logo Audi in vigore fino al 2009).\nIn islandese \"\u00f0\" rappresenta una fricativa dentale sonora, come il digramma \n\"th\" nell'inglese \"them\"; comunque il nome della lettera \u00e8 pronunciato dagli inglesi anche \"e\u00fe\", cio\u00e8 \"sordo\", a meno che non sia seguito da vocale: non \u00e8 mai la prima lettera di una parola.\nNella versione di Olav Jakobsen H\u00f8yem del Nynorsk basata su Tr\u00f8ndersk, la \"\u00f0\" \u00e8 sempre muta e introdotta per ragioni etimologiche.\nNell'ortografia dell'\u00c4lvdalsm\u00e5l la lettera rappresenta una fricativa dentale sonora.\nNell'antico inglese (Old English), \"\u00f0\" era di uso intercambiabile con \u00fe (Thorn) per rappresentare la fricativa dentale ora sorda ora sonora. La lettera fu usata per tutta l'era anglosassone, ma gradualmente cadde in disuso nel Middle English, sparendo del tutto intorno al XIV secolo; \"\u00fe\" sopravvisse pi\u00f9 a lungo per finire sostituita poi dal digramma moderno \"th\" intorno al XVI secolo.\nLa eth minuscola \u00e8 stata adottata nell'alfabeto fonetico internazionale di nuovo per rappresentare la fricativa dentale sonora, e nel settore il nome del simbolo \u00e8 pronunciato con lo stesso suono sonoro: . Il simbolo IPA per la fricativa dentale sorda \u00e8 invece \u03b8.\nCodifica per computer.\nNello standard universale di caratteri Unicode, eth maiuscola e minuscola sono rappresentate rispettivamente da U+00D0 e U+00F0. Questi posizioni sono ereditate dal precedente standard ISO 8859-1. Nell'HTML, eth \u00e8 rappresentato dalle entit\u00e0 codice_1 e codice_2."}
{"id": "579673", "revid": "78273", "url": "https://it.wikipedia.org/wiki?curid=579673", "title": "Marco della Germania Est", "text": ""}
{"id": "579679", "revid": "767487", "url": "https://it.wikipedia.org/wiki?curid=579679", "title": "La vergine di Norimberga", "text": " La vergine di Norimberga \u00e8 un film del 1963, diretto dal regista Antonio Margheriti.\nTrama.\nMary scopre che nel castello del marito, in Germania, qualcuno ha rimesso in funzione le macchine di tortura del museo, e se ne va in giro incappucciato .\nProduzione.\nGotico prodotto da Marco Vicario con dettagli abbastanza orripilanti per l'epoca (non a caso nella scena pi\u00f9 gore si passa al bianco e nero, dato anche che \u00e8 un flashback), e con un tentativo di aggiornamento tematico originale: la spiegazione va cercata negli eventi della seconda guerra mondiale e nel nazismo.\nChristopher Lee compare nella parte secondaria del servitore.\nIncassi.\n\"La vergine di Norimberga\" incass\u00f2 circa 125 milioni di lire italiane."}
{"id": "579684", "revid": "1318658", "url": "https://it.wikipedia.org/wiki?curid=579684", "title": "Arrondissement di Saint-Denis (Riunione)", "text": "L\"arrondissement\" di Saint-Denis \u00e8 un \"arrondissement\" dipartimentale della Francia situato nel dipartimento d'oltremare della Riunione.\nComposizione.\nL\"arrondissement\" comprende 3 comuni in 11 cantoni:"}
{"id": "579686", "revid": "242434", "url": "https://it.wikipedia.org/wiki?curid=579686", "title": "Plinto (araldica)", "text": ""}
{"id": "579687", "revid": "126257", "url": "https://it.wikipedia.org/wiki?curid=579687", "title": "Plintato", "text": ""}
{"id": "579688", "revid": "1776051", "url": "https://it.wikipedia.org/wiki?curid=579688", "title": "Epsach", "text": "Epsach (toponimo tedesco) \u00e8 un comune svizzero di 323 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "579690", "revid": "1543377", "url": "https://it.wikipedia.org/wiki?curid=579690", "title": "Gioco di comitato", "text": "Un gioco di comitato \u00e8 un gioco di societ\u00e0 in cui i partecipanti assumono il ruolo di membri di un concilio o altra riunione che devono dibattere un argomento raggiungendo una decisione. Per esempio potrebbero interpretare un gruppo di diplomatici che discutono le condizioni di pace, i membri di una giuria che devono concordare un verdetto o un gabinetto di guerra che discute la strategia da adottare.\nI \"giochi di comitato\" rappresentano una specifica forma di giochi di ruolo che presenta le seguenti caratteristiche: ogni partecipante si cala in un personaggio che cerca di raggiungere un obiettivo segreto e personale (differente da quello degli altri giocatori). I giochi di comitato sono in genere privi di regole complesse, di un'autorit\u00e0 centrale (come potrebbe essere un Master) e di elementi casuali (quali il lancio di dadi), lasciando al dibattito tra i giocatori la risoluzione della situazione.\nOrigine.\nIl gioco di comitato deriva dalle simulazioni svolte da diversi decenni in aziende e scuole a scopo didattico, per esempio John L. Taylor e Rex Walford descrivono in \"I giochi di simulazione per l'apprendimento e l'addestramento\" (1979) una simulazione del Congresso di Vienna in cui i partecipanti devono prima interpretare la parte dei diplomatici e poi commentare i risultati della sessione. Lo scopo \u00e8 per\u00f2 didattico e non ludico, la simulazione enfatizza i dati storici e prevede l'intervento di una trentina di allievi e una preparazione di diverse ore di lezione.\nIl formato di questi giochi viene codificato da Paddy Griffith, insegnante all'Accademia militare reale di Sandhurst, nel volume \"How to Play Historical War Council Games\" (1991) che descrive simulazioni molto semplici messe a punto dall'autore durante la sua attivit\u00e0 di addestramento, da lui battezzate \"committee games\". Tra i giochi descritti nel volume ci sono \"Chinese Committee 1927\" (otto membri del Partito Comunista Cinese devono scegliere un motto per la rivoluzione tra otto possibili scelte), \"Sidi Ferruch!\" (l'alto comando francese deve pianificare gli stadi di colonizzazione dell'Algeria, con una nuova sessione per ogni anno dal 1830 in avanti) e \"Pentagon Committee 1991\" (tre diverse agenzie della difesa statunitensi discutono le caratteristiche di una nuova arma).\nItalia.\nIl libretto vendette poche decine di copie, ma diede origine all'intero filone. In Italia venne portato dal romano Leonardo Tacconi, giocatore di wargame tridimensionale, che lo diffonde tra i suoi compagni di gioco e ribattezza questo tipo di giochi \"giochi di comitato\" con un perfetto calco del nome inglese.\nTra i conoscenti di Tacconi vi \u00e8 Nicola Zotti che propone un gioco ancora a sfondo militare, in cui i partecipanti rappresentano i membri di alcune trib\u00f9 pellerossa, riuniti in consiglio per decidere della guerra contro i bianchi. Il gioco venne utilizzato diverse volte e in seguito presentato al Festival del Gioco di Gradara nel settembre 1992, ma rimane tuttora inedito.\n\u00c8 per\u00f2 Riccardo Affinati ad applicare il modello a nuovi argomenti, svincolandolo dalle ambientazioni militari e utilizzando ambientazioni pi\u00f9 legate alla cronaca, rendendo accessibile il gioco a un pubblico pi\u00f9 vasto. Il suo primo gioco \u00e8 \"Il caso Ustica\": i giocatori rappresentano alte cariche dello Stato che devono decidere se togliere o meno il segreto di stato sulla strage di Ustica.\nIl secondo gioco \u00e8 ancora pi\u00f9 svincolato da ambientazioni militari: \"Il sof\u00e0 del produttore\", un gioco per cinque giocatori che interpretano Cecchi Gori, Meryl Streep, Paul Newman, Lina Wertm\u00fcller e l'amministratore delegato della Fininvest. Ogni giocatore ha un proprio obiettivo (usare o meno certi attori, ottenere un certo compenso, rispettare il budget di produzione, ecc) e qualcuno conosce uno o pi\u00f9 segreti degli altri giocatori. Il giocatore che interpreta Cecchi Gori decide, al termine delle discussioni, trattative, minacce (verbali) e accordi tra i giocatori, chi utilizzare per il film e quanti soldi offrirgli. A questo punto ognuno rivela il proprio obiettivo e si valuta chi \u00e8 riuscito a raggiungerlo, pi\u00f9 giocatori possono vincere, ma le condizioni di vittoria impediscono che tutti possano farlo.\nA questi giochi sono seguiti altri soggetti autoprodotti: \"Carlo e Diana\", \"Omicidio a Bologna\", \"Rapina in banca\", \"Calcio mercato\", \"Questa sera si recita a soggetto\", Riccardo Affinati ne metter\u00e0 in distribuzione oltre sessanta titoli.\nLa rivista \"E Giochi\" (n. 10, novembre 1992) pubblica il gioco \"Delitto alla base antartica\": un senatore \u00e8 stato ucciso in un'isolata base antartica e i giocatori (tra cui si trova il colpevole) devono scoprire chi \u00e8 prima dell'arrivo delle autorit\u00e0.\nIn seguito molti scrittori si cimentarono in questa avventura, tra cui Remo Chiosso e Matteo Gambaro.\nSono tante le possibilit\u00e0 nei giochi di comitato e solo la fantasia pone dei limiti. Si va dai processi giudiziari alle simulazioni aziendali, dagli intrighi gialli alle situazioni di puro \"gossip\". Interessante dal punto di vista didattico l'esperienza dell'associazione Fabbricastorie che realizza e pubblica 11 giochi di comitato sulla storia della Sardegna, mirati a un uso didattico anche se di interesse pure per i semplici giocatori.\nUn sottogenere assai ricco, con diverse pubblicazioni professionali, \u00e8 quello dei giochi di comitato di ambientazione investigativa, i Murder party (di cui il sopracitato \"Delitto alla base antartica\" \u00e8 un esempio).\nGiochi pubblicati.\nA parte i murder party, sono pochi i giochi di comitato pubblicati in volume da case editrici italiane. Oltre ad essi vi sono parecchie autoproduzioni, anche di buona qualit\u00e0.\nAlcuni giochi di comitato appaiono anche su riviste specializzate in giochi."}
{"id": "579693", "revid": "91533", "url": "https://it.wikipedia.org/wiki?curid=579693", "title": "Ugo Porcelli", "text": "Biografia.\nLaureato in Legge, ha iniziato la sua carriera in RAI lavorando alla radio, leggendo massime di grandi pensatori durante programmi musicali. Durante questa attivit\u00e0 conobbe Renzo Arbore con il quale ha stretto un sodalizio artistico di grande spessore, che ha portato alla nascita di programmi \"cult\" della radio, come \"Alto gradimento\", e della televisione, come \"L'altra domenica\" che hanno ottenuto grandissimo successo.\nAlla met\u00e0 degli anni settanta, impost\u00f2 il palinsesto della prima radio privata romana, l'emittente radiotelevisiva GBR, per la quale ingaggi\u00f2 molti futuri artisti e presentatori RAI, tra i quali Federico Biagione, Antonello Baranta, Fernando Silori e Mimma Nocelli. \nNel 1980 lascia la RAI per dirigere l'ufficio romano della multinazionale statunitense CBS Records. Nell'81 ha prodotto come delegato Rai il film \"Il Pap'occhio\" con Renzo Arbore, Luciano De Crescenzo e Roberto Benigni. \u00c8 stato direttore programmi televisivi di spettacolo del gruppo Rizzoli-Cineriz e di Retequattro della Arnoldo Mondadori Editore, per la quale ha prodotto la prima edizione del Costanzo Show, \" Cipria\" condotto da Enzo Tortora, \"Un Milione al Secondo\" condotto da Pippo Baudo e \"M'ama non m'ama\" condotto da Marco Predolin e Sabina Ciuffini.\nIl successo di Ugo Porcelli \u00e8 poi continuato con \"Telepatria International\" (1981), \"Quelli della notte\" (1985), \"Marisa la nuit\" con Marisa Laurito e \"DOC\", \"Indietro tutta\", \"Doc International\", \"Stasera mi butto\" (1990-1991) che lanci\u00f2 Giorgio Panariello, Neri Marcor\u00e8, Max Giusti, Emanuela Aureli, Alessandro Greco, Carlo Frisi, Battaglia e Miseferi e tanti altri. Successivamente produttore artistico di \"Buonasera Raffaella\" con Raffaella Carr\u00e0, uno spettacolo le cui ultime puntate furono, per la prima volta per la RAI, prodotte e trasmesse direttamente da New York.\nHa firmato la fiction \"Investigatori d'Italia\" (1985), \"Il caso Sanremo\" (1990) con Renzo Arbore, Lino Banfi e Michele Mirabella; il variet\u00e0 \"Raimondo e le altre\" (1991), \"Caro Tot\u00f2 ti voglio presentare...\" (1992).\nCon Paolo Bonolis: \"I cervelloni\" (1994), \"Beato tra le donne\" e \"Fantastica italiana\" (1995).\nSuccessivamente le edizioni di \"Domenica in\" del 1999 con Tullio Solenghi e Giancarlo Magalli e del 2000 con Amadeus.\nA partire dai primi anni del XXI secolo, Ugo Porcelli riprende la collaborazione con Pippo Baudo, per il quale \u00e8 stato autore della 52\u00a0ma e 53\u00aa edizione del Festival di Sanremo e di \"50\", serie di puntate in prima serata su Rai Tre sui cinquant'anni della Televisione in Italia.\nNel 2004 ha prodotto e ideato \"Off Off Sanremo\", con il quale la RAI ha iniziato le trasmissioni del suo primo canale digitale terrestre. Per la prima volta si sperimentava un programma interattivo con il pubblico per commentare in diretta il Festival di Sanremo.\nDal 2005 al 2010 \u00e8 stato tra gli autori di \"Domenica In - Ieri, Oggi, Domani\" e \"Domenica In - Sette Giorni\" di Pippo Baudo."}
{"id": "579695", "revid": "1516566", "url": "https://it.wikipedia.org/wiki?curid=579695", "title": "Undercover (The Rolling Stones)", "text": "Undercover \u00e8 un album discografico del gruppo rock britannico dei Rolling Stones, pubblicato nel 1983 dalla Rolling Stones Records.\nDopo il precedente album di studio della band, \"Tattoo You\" (1981), che era composto in maggioranza da outtakes provenienti da lavori passati, \"Undercover\" fu il primo vero album di inediti pubblicato dagli Stones negli anni ottanta. Le tensioni in studio tra Jagger e Richards, riguardo alla direzione musicale da far intraprendere al gruppo, condizionarono la lavorazione dell'album. Mick Jagger spingeva per \"svecchiare\" il sound della band, volendo sperimentare con generi quali reggae, disco music, e new wave, mentre il chitarrista Keith Richards voleva che il gruppo tornasse alle proprie radici blues rock. Di conseguenza, il disco si rivel\u00f2 essere una collezione eclettica, seppur discontinua dal punto di vista della qualit\u00e0, di canzoni che spaziano in una grande variet\u00e0 di stili. Oltre ai membri principali dei Rolling Stones, inclusi Ronnie Wood, Bill Wyman, e Charlie Watts, l'album vanta la presenza di numerosi musicisti ospiti.\nDal disco furono estratti tre singoli: \"Undercover of the Night\", \"She Was Hot\", e \"Too Much Blood\" (in versione dance a vinile 12\").\nIl disco.\nA seguito dei recenti progressi tecnologici in ambito di registrazione, a Mick Jagger e Keith Richards si aggiunse in veste di co-produttore Chris Kimsey, primo produttore discografico esterno agli Stones fin dai tempi di Jimmy Miller. La lavorazione del disco ebbe inizio presso i Pathe Marconi Studios di Parigi, Francia, nel novembre 1982. Dopo la pausa per le festivit\u00e0 natalizie, l'album fu completato a New York l'estate seguente.\nL'incisione di \"Undercover\" fu un processo difficile, in gran parte perch\u00e9 Jagger e Richards erano ai ferri corti all'epoca a causa di vari dissidi di carattere artistico. Jagger voleva aggiornare la sonorit\u00e0 del gruppo seguendo i nuovi stili musicali del momento, mentre invece Richards credeva meglio per gli Stones focalizzarsi semplicemente sul rock e le proprie radici blues. Come risultato, ci furono numerose discussioni e liti, e la tensione tra i due membri principali della band sarebbe aumentata negli anni successivi. Un fattore concomitante che contribu\u00ec ad inasprire la situazione fu il fatto che Richards era emerso (almeno in parte) dal suo distruttivo stile di vita \"sex, drug and rock and roll\" del decennio precedente, e pretendeva un ruolo pi\u00f9 vigile e attivo all'interno della band, con particolare attenzione alla direzione creativa del gruppo, con grande disappunto di Jagger, che aveva goduto di un quasi completo controllo creativo per circa un decennio.\nI testi dei brani di \"Undercover\" sono tra i pi\u00f9 macabri mai scritti da Jagger, con immagini truculente e invettive politiche, come quello del primo singolo estratto dall'album, \"Undercover of the Night\", un brano di rara (per gli standard del gruppo) critica politica e sociale che prende di mira le dittature sudamericane; l'inno al sadomasochismo \"Tie You Up (The Pain of Love)\" e \"Too Much Blood\", quest'ultima ispirata al caso di Issei Sagawa, un giapponese che aveva ucciso e mangiato una studentessa olandese:\nMusicalmente, \"Undercover\" risulta essere una commistione di generi hard-rock, new wave, pop, reggae, dub e soul, riflettendo la lotta per la leadership del gruppo in atto tra Jagger e Richards. \"Pretty Beat Up\" \u00e8 in gran parte una composizione di Ronnie Wood, e Jagger e Richards erano entrambi restii alla sua inclusione nell'album. \"Too Tough\" \u00e8 un pezzo rock pi\u00f9 convenzionale e nello stile classico degli Stones.\n\"Think I'm Going Mad\" era un pezzo registrato durante le sessioni per l'album \"Emotional Rescue\" nel 1979. Alla fine venne recuperato come B-side del singolo \"She Was Hot\".\nPubblicazione e accoglienza.\n\"Undercover\" fu pubblicato nel novembre 1983, e raggiunse la terza posizione in classifica nel Regno Unito e la quarta negli Stati Uniti. Tuttavia, nonostante i buoni piazzamenti, l'album si rivel\u00f2 una relativa delusione, interrompendo la striscia di primi posti in classifica (escludendo raccolte ed album dal vivo) negli Stati Uniti e fallendo nel produrre singoli di grande successo.\nI giudizi contemporanei della critica nei confronti dell'opera sono controversi. In una recensione del disco apparsa sulla rivista \"Rolling Stone\", Kurt Loder assegn\u00f2 all'album 4 1\u20442 stellette su 5, definendolo \"rock &amp; roll senza alibi o scuse\". Contrariamente, Robert Christgau defin\u00ec \"Undercover\" un \"incomprensibile, esagerato, incoerente pezzo di merda\", e lo etichett\u00f2 come il \"peggior album di studio della band\".\nAnche se in gran parte lodato al momento della pubblicazione, molti fan presto riconobbero \"Undercover\" come uno dei lavori peggiori dei Rolling Stones; punto di vista condiviso dallo stesso Mick Jagger in successive interviste. \nMentre alcuni critici tendono a incolpare la produzione \"troppo anni ottanta\", allora contemporanea, gran parte dell'album venne registrato in stile hard rock (\"She Was Hot\", \"Too Tough\", \"All the Way Down\", e \"It Must Be Hell\"), portando molti a criticare il materiale ritenuto non all'altezza degli standard qualitativi degli Stones. Molte recensioni pi\u00f9 recenti hanno anche notato l'eclettismo e la cattiveria dei testi dell'album, quest'ultima indicata come un riflesso della faida Jagger/Richards. Ma \u00e8 tutta l'opera stessa che in definitiva viene vista come il segno pi\u00f9 evidente del declino della band, ormai a corto di idee e pronta ad adeguarsi alle nuove mode musicali.\n\"Undercover\" si sarebbe rivelato essere l'ultimo album dei Rolling Stones che cercava seriamente di aprire nuove direzioni musicali alla band; in seguito la critica rimprover\u00f2 spesso i successivi album degli Stones di affidarsi troppo comodamente alla consolidata loro formula di hard rock e blues dei primi anni settanta. Tuttavia, il disco \u00e8 ancora oggi uno dei dischi meno popolari e conosciuti degli Stones.\n\"Undercover\" fu l'ultimo album dei Rolling Stones ad essere distribuito in Nord America dalla Rolling Stones Records attraverso l'originale accordo di distribuzione con la Atlantic Records, sussidiaria della Warner Music Group. Nel 1986 l'album \u00e8 stato distribuito dalla CBS/Sony Music, e successivamente ristampato in formato CD dalla Virgin Records nel 1994, e ancora nel 2009 dalla Universal Music."}
{"id": "579698", "revid": "1516566", "url": "https://it.wikipedia.org/wiki?curid=579698", "title": "Arma (araldica)", "text": " Un'arma o arme, in araldica, \u00e8 una rappresentazione grafica simbolica avente lo scopo di consentire l'identificazione di una famiglia, di un ente o di un gruppo sociale, e l'eventuale individuazione di un soggetto specifico all'interno di uno dei suddetti gruppi di riferimento.\nOrigine e utilizzo del termine.\nL'origine del nome deriva chiaramente dall'uso di rappresentare gli stemmi direttamente sugli scudi, sulle cotte d'armi, sulle gualdrappe e sulle bandiere per renderli chiaramente visibili nella concitazione della battaglia.\nComunemente il termine \"arma\" \u00e8 considerato sinonimo del pi\u00f9 frequente stemma, anche se in molti casi quest'ultimo \u00e8 utilizzato per indicare solo lo scudo araldico, una delle componenti dell'arma, insieme con gli ornamenti esteriori. Gli ornamenti esteriori hanno la funzione di evidenziare il grado di nobilt\u00e0, le funzioni, il rango del titolare (mantello, elmo, corona, supporti, ecc). \nClassificazione.\nQuando gli araldisti si occuparono di ordinare e dividere il complesso argomento della scienza araldica, idearono anche un'articolata suddivisione delle armi distinguendole in:\nStemma della famiglia Ciciarelli, Arma parlante"}
{"id": "579700", "revid": "1632387", "url": "https://it.wikipedia.org/wiki?curid=579700", "title": "Regurgitate", "text": "I Regurgitate sono una band goregrind svedese, tra i primi, insieme ai General Surgery, a continuare sulle coordinate tracciate dai primi due album dei Carcass.\nStoria.\nNati nel 1990, nella loro musica la componente punk hardcore \u00e8 prevalente su quella metal, andando a creare cos\u00ec brani corti, velocissimi e senza assoli, accompagnati dal growl e da inserti elettronici. I testi, spesso assenti, sono tutti incentrati su atrocit\u00e0 patologiche varie, come nella tradizione del genere.\nIl loro primo album, \"Effortless Regurgitation of Bright Red Blood\", del 1994 \u00e8 considerato una \"pietra miliare\" del goregrind: la sua ristampa, nel 1999 da parte della Relapse Records, ha consentito alla band di uscire dall'underground e ai fan di poterlo acquistare, dato che la stampa originale dell'album era difficilissima da trovare."}
{"id": "579709", "revid": "181699", "url": "https://it.wikipedia.org/wiki?curid=579709", "title": "Comitato di Szepes", "text": "Il comitato di Szepes [ ] (in ungherese \"Szepes v\u00e1rmegye\", in slovacco \"Spi\u0161sk\u00e1 \u017eupa\", in tedesco \"Komitat Zips\") \u00e8 stato un antico comitato del Regno d'Ungheria, situato in massima parte nell'attuale Slovacchia centrosettentrionale e in minima parte in Polonia. Capoluogo del comitato era Levo\u010da (in ungherese L\u0151cse).\nLa regione tradizionale che corrisponde all'antico comitato \u00e8 lo Spi\u0161.\nGeografia fisica.\nIl comitato di Szepes era situato geograficamente nei Carpazi e confinava con il territorio austriaco della Galizia, nonch\u00e9 con gli altri comitati di S\u00e1ros, Aba\u00faj-Torna, G\u00f6m\u00f6r-Kishont e Lipt\u00f3. Geograficamente corrispondeva alle propaggini meridionali dei Monti Tatra.\nStoria.\nIl territorio del comitato di Szepes fu abitato dagli Slovacchi dal VI secolo e fin dal medioevo anche da coloni tedeschi, che giunsero a popolare le zone della Slovacchia rimaste disabitate, soprattutto dopo le incursioni dei Mongoli nel 1242. La maggior parte delle citt\u00e0 della regione, ridenominata \"Zips\" dai tedeschi, furono in effetti fondate da questi coloni. Inoltre, fin dal 1370 le 24 citt\u00e0 dello Zips pi\u00f9 altri venti villaggi adottarono un diritto comune (detto \"Zipser Willk\u00fcr\", \"arbitrio della Zips\").\nIn seguito al Trattato del Trianon (1920) l'intero comitato venne assegnato alla neocostituita Cecoslovacchia, eccetto alcune frange di confine che furono assegnate alla Polonia.\nNella fase finale della Seconda guerra mondiale gran parte dei tedeschi dello Zips furono evacuati nell'inverno 1944/1945, poco prima che giungesse l'Armata Rossa.\nDall'indipendenza della Slovacchia (1993) la parte ex cecoslovacca dell'antico comitato \u00e8 confluita grosso modo nell'attuale regione di Pre\u0161ov."}
{"id": "579714", "revid": "1573940", "url": "https://it.wikipedia.org/wiki?curid=579714", "title": "Motacilla cinerea", "text": "La ballerina gialla (\"Motacilla cinerea\" ) \u00e8 un uccello insettivoro della famiglia Motacillidae.\nDescrizione.\nLunga circa 18\u00a0cm con coda lunga e nera, groppone giallo verdastro le parti superiori sono grigio oliva, sottocoda giallo.\nDistribuzione e habitat.\nDistribuita in buona parte dell'Europa, Asia e Africa nord occidentale; in Italia \u00e8 stanziale e nidificante. Il suo habitat sono le regioni montuose e collinari ma comunque sempre molto legata all'acqua, fiumi, torrenti e fossi.\nBiologia.\nVoce.\nVerso metallico con ripetuti zi-zi.\nAlimentazione.\nInsettivoro si ciba di piccoli invertebrati, vegetali e semi\nRiproduzione.\nIl periodo della riproduzione va da marzo a maggio, nidifica in cavit\u00e0 fra le rocce oppure in buchi nei muri o sotto i ponti. Alleva una sola covata l'anno deponendo 4-6 uova in un nido a coppa fatto di steli, muschio, foglie e piume.\nEntrambi i genitori prendono parte alla cova (che richiede circa due settimane) e all'allevamento dei piccoli.\nRelazioni con l'uomo.\nData l'abitudine a nidificare nei buchi dei muri capita spesso che viva a contatto con l'uomo nei vecchi cascinali o nelle case rurali, oppure che si aggiri nei campi alla ricerca di insetti.\nSistematica.\n\"Motacilla cinerea\" ha 3 sottospecie:"}
{"id": "579720", "revid": "1924342", "url": "https://it.wikipedia.org/wiki?curid=579720", "title": "This Is the Modern World", "text": "This Is the Modern World \u00e8 il secondo album del gruppo musicale punk inglese dei The Jam. Pubblicato nel 1977, probabilmente con l'intento di bissare il successo del precedente album pubblicato lo stesso anno, \"In the City\", non ebbe per\u00f2 la stessa fortuna. La versione statunitense dell'album ha una differente lista tracce, con in aggiunta il pezzo \"All Around the World\", singolo non facente parte di un album, ma inciso subito dopo la realizzazione di \"In the City\". \"All Around the World\" fu il singolo di maggior successo fino a quel momento dei The Jam in Inghilterra, posizionandosi al numero 13 delle classifiche. Il primato venne poi superato nel 1979 dal pezzo \"The Eton Rifles\", classificatosi alla posizione numero 3.\nDa \"This Is the Modern World\" l'unico singolo pubblicato invece fu \"The Modern World\", che raggiunse la posizione numero 36 delle classifiche inglesi."}
{"id": "579726", "revid": "116347822", "url": "https://it.wikipedia.org/wiki?curid=579726", "title": "Duane Jones", "text": "Biografia.\nStudi\u00f2 recitazione a New York dove divenne prima insegnante e poi direttore del dipartimento di teatro della \"Old Westbury State University\" di Long Island.\nDeve la sua fama soprattutto all'interpretazione del personaggio di Ben nel film di George Romero \"La notte dei morti viventi\" (1968).\nLa sua parte nel film di Romero fu estremamente importante, non solo per il valore della pellicola in s\u00e9, ma anche perch\u00e9, il suo, fu il primo ruolo da protagonista assegnato ad un afroamericano che non fosse motivato da questioni puramente etniche (in parole povere, Jones non aveva il ruolo di Ben perch\u00e9 quest'ultimo doveva essere un uomo di colore, ma solo per merito delle sue qualit\u00e0 di attore).\nImpegnato in altre pellicole horror di poco conto, Duane Jones mor\u00ec il 22 luglio del 1988 a causa di un attacco cardiopolmonare."}
{"id": "579727", "revid": "1610933", "url": "https://it.wikipedia.org/wiki?curid=579727", "title": "Ballerina gialla", "text": ""}
{"id": "579729", "revid": "17654", "url": "https://it.wikipedia.org/wiki?curid=579729", "title": "Giochi di Comitato", "text": ""}
{"id": "579730", "revid": "124679731", "url": "https://it.wikipedia.org/wiki?curid=579730", "title": "Coppa dei Campioni 1967-1968", "text": "La Coppa dei Campioni 1967-1968, tredicesima edizione del torneo calcistico, vide la partecipazione di 32 squadre. Il torneo venne vinto dal Manchester United. Venne per la prima volta utilizzata la regola dei goal fuori casa per determinare il passaggio del turno in caso di parit\u00e0 al termine delle gare di andata e ritorno dei sedicesimi e degli ottavi di finale. Altra piccola modifica fu l'ingresso in gioco dei campioni in carica fin dai sedicesimi e non pi\u00f9 dagli ottavi, come accaduto fino a questa edizione, e nel caso specifico furono subito eliminati."}
{"id": "579734", "revid": "6923", "url": "https://it.wikipedia.org/wiki?curid=579734", "title": "Isola di Nottingham", "text": "Nottingham (Tujjaat in lingua inuit) \u00e8 un'isola del Canada posta all'imbocco dello stretto di Hudson.\nL'isola ha una superficie di 1142 km\u00b2 e fa parte del territorio di Nunavut.\nStoria.\nL'isola fu scoperta dall'esploratore Henry Hudson che l'avvist\u00f2 nel 1610 e la nomin\u00f2 in onore di \"Lord Charles Howard\" \"conte di Nottingham\", a quel tempo ammiraglio della flotta inglese e finanziatore della missione di Hudson. \nUna stazione meteorologica venne costruita sull'isola nel 1884 e nel 1927 fu costruita una pista di atterraggio per monitorare la formazione dei banchi di ghiaccio nella baia di Hudson e per facilitare la navigazione. Dall'ottobre 1970 l'isola \u00e8 rimasta nuovamente disabitata poich\u00e9 la popolazione inuit si \u00e8 trasferita altrove, in particolare a Cape Breton.\nL'isola \u00e8 stata il luogo natale dell'artista inuit Pitseolak Ashoona (1904 o 1907 - 1983).\nL'isola ha una notevole popolazione di trichechi."}
{"id": "579736", "revid": "125936235", "url": "https://it.wikipedia.org/wiki?curid=579736", "title": "Ciao Darwin", "text": "Ciao Darwin \u00e8 stato un programma televisivo italiano di genere variet\u00e0 e game show, in onda dal 3 ottobre 1998 al 24 maggio 2019 in prima serata su Canale 5 con la conduzione di Paolo Bonolis e Luca Laurenti. \nIl titolo della trasmissione ed i suoi contenuti alludono in chiave ironica e parodistica alla teoria dell'evoluzione di Charles Darwin.\nStoria del programma.\nIl programma nasce nel 1998 da un'idea di Paolo Bonolis e Stefano Magnaghi: far gareggiare due squadre che rappresentino due categorie umane antitetiche per scoprire quale delle due \u00e8 pi\u00f9 forte, in ossequio alla teoria evoluzionistica di Charles Darwin, ed individuare i connotati e le caratteristiche dell'uomo e della donna del terzo millennio (gli Adamo ed Eva del futuro).\nIl programma parte il 3 ottobre 1998 condotto dallo stesso Bonolis con la partecipazione di Luca Laurenti, protagonista di molti siparietti comici, e di una modella (Annabelle Susanne Brewka) nel ruolo di Madre Natura, con la regia di Beppe Recchia. La sigla \u00e8 la canzone \"Matti\", composta da Renato Zero e Renato Serio, con testi riadattati per l'uso nella sigla. Nello studio televisivo allestito in forma di arena Bonolis getta allo sbaraglio 100 persone comuni appartenenti a due categorie (50 persone ognuna) in opposizione fra loro. Ogni squadra ha un capitano individuato tra personaggi noti.\nIl programma viene riproposto l'anno successivo, nell'autunno del 1999, e chiude nel gennaio 2000 con una media del 27% di share.\nLa terza edizione va in onda nell'autunno 2000, con inizio il 30 settembre e la fine il 23 dicembre.\nDopo tre anni di assenza dai palinsesti, \"Ciao Darwin\" ritorna nella primavera con la quarta edizione del 2003.\nNell'autunno del 2007, dopo quattro anni, viene messa in onda la quinta edizione, con il sottotitolo \"L'anello mancante\", il marted\u00ec in prima serata tranne per le ultime due puntate, mandate in onda di sabato. A partire da questa edizione e per tutte le successive vi \u00e8 come nuovo regista Roberto Cenci, che sostituisce Recchia, scomparso nel 2007 e ricordato nella prima puntata della quinta edizione.\nNella primavera del 2010 viene realizzata la sesta edizione, in onda il venerd\u00ec in prima serata con il sottotitolo \"La regressione\".\nNell'estate 2012 viene poi comunicato che Paolo Bonolis avrebbe condotto la settima edizione del programma, prevista inizialmente per la primavera 2013 ma continuamente posticipata per motivi legati agli elevati costi di produzione. Il programma torna in onda nella primavera 2016 con la settima edizione, con il sottotitolo \"La resurrezione\".\nL'ottava edizione \u00e8 andata in onda nella primavera 2019 sempre al venerd\u00ec, con il sottotitolo \"Terre Desolate\".\nDato il notevole successo del programma, esso \u00e8 stato replicato svariate volte dai canali Mediaset. La stessa Canale 5, per diversi anni, nel suo palinsesto estivo, ha trasmesso le puntate di diverse edizioni. Nella prima met\u00e0 degli anni zero (\"anni duemila\" riguarda un intero millennio), invece, fu la rete satellitare Happy Channel a riproporre tutte le puntate delle prime edizioni in diverse fasce orarie. Nell'estate 2008 \u00e8 stata replicata la quinta edizione (replicata anche su Mediaset Plus), nell'estate 2010 la quarta, nell'estate 2011 la sesta e, infine, nell'estate 2012 nuovamente la quinta. A partire dall'estate 2013, \u00e8 la rete digitale Mediaset Extra a trasmettere le repliche di tutte le edizioni del programma. Inoltre, nel 2015 \u00e8 stato realizzato per Mediaset Extra anche un particolare spin-off intitolato \"Ciao Darwin - A spasso nel tempo\" e dedicato all'omonima famosa prova sempre presente nel programma. Nell'estate 2016 Canale 5 trasmette in replica nuovamente la sesta edizione, nell'estate 2017 e 2019 la settima e nella primavera ed estate del 2020 prima l'ottava (con ottimi risultati di ascolto) e dopo nuovamente la settima. Tra l'inverno e la primavera del 2021 vengono nuovamente trasmesse alcune repliche, con il titolo di \"Ciao Darwin: A grande richiesta\", per un totale di cinque puntate: inizialmente quattro puntate dell'ottava edizione e successivamente una replica della settima edizione.\nL'ottava puntata della quarta edizione non viene mai replicata per rispetto nei confronti di Pietro Taricone, che in quell'occasione era stato capitano degli \"studenti\", drammaticamente scomparso nel 2010, cos\u00ec come la terza puntata della quinta edizione, a seguito della morte nel 2011 di Anna Longhi, capitano della squadra dei \"genuini\" in tale puntata.\nTipologie di sfide.\nNOTA: Nella terza edizione avrebbero dovuto essere in cantiere quattro sfide, che furono per\u00f2 scartate da Paolo Bonolis stesso: \"Militari vs. Obiettori\", \"Polizia vs. Carabinieri\", \"Guardie vs. Ladri\" e \"Animalisti vs. Cacciatori\". Un'altra sfida scartata si ebbe nella seconda edizione, ossia \"Sinistra vs. Destra\".\nMeccanismo.\nOgni puntata consiste in prove di abilit\u00e0, intelligenza e cultura generale, con l'intento di riprodurre, ma con esiti volutamente ridicoli, il meccanismo di selezione naturale teorizzato da Charles Darwin. Ad ogni prova viene dato un punteggio tramite votazione del pubblico in sala, composto da 200 persone (1 punto ogni voto), che nella quinta edizione sono 300. La somma dei punti alla fine delle varie prove determina la categoria in vantaggio prima dell'ultimo gioco, quello dei cilindroni. Le prove proposte frequentemente a \"Ciao Darwin\" sono le seguenti, alcune delle quali sempre presenti:\nIl cast.\nMadre Natura.\nIl programma vede la partecipazione di Madre Natura, una ragazza molto bella e statuaria (solitamente una modella) che fa girare una palla o un mappamondo per sorteggiare casualmente i concorrenti che devono affrontare le varie prove. La musica che accompagna l'entrata in scena di Madre Natura \u00e8 intitolata \"Adiemus\", un brano composto dal musicista gallese Karl Jenkins per l'omonimo progetto e pubblicato nell'album \"\" del 1995. Le ragazze che hanno svolto questo ruolo nel corso delle otto edizioni sono state varie, alcune delle quali sono rimaste fisse per l'intera edizione:\nPadre Natura.\nLa figura di Padre Natura, controparte maschile di Madre Natura, quindi anch'egli un ragazzo molto bello e statuario, venne introdotta per la prima volta nella terza edizione, e sporadicamente nelle altre. Anche per lui la musica di entrata in scena \u00e8 il brano \"Adiemus\".\nVallette.\nDalla quinta edizione, ad affiancare il corpo di ballo, sono presenti delle vallette definite Prime Donne (due in ogni edizione):\nPuntate.\nDi seguito sono riportate le edizioni con le sfide di ogni puntata. La categoria contrassegnata con il grassetto \u00e8 la vincitrice della puntata e tra parentesi sono riportati i capitani delle squadre.\nPrima edizione.\nLa prima edizione \u00e8 andata in onda dal 3 ottobre 1998 al 23 gennaio 1999 per 15 puntate e prevedeva le seguenti sfide:\n1: I 50 membri della squadra sono: Alessandra Canale, Antonio \"Mago di Arcella\" Battista, Antonio Zequila, Bruno Lauzi, Claudio Brachino, Corinne Cl\u00e9ry, Corrado Tedeschi, Cristina Quaranta, Davide Mengacci, Divino Otelma, Dong Mei, Federica Panicucci, Franco Oppini, Gabriella Golia, Giampiero Ingrassia, Giorgio Mastrota, Katia Noventa, Luana Ravegnini, Marco Balestri, Mago Alexander, Mago Gabriel, Maria Teresa Ruta, Nini Salerno, Patrizia Rossetti, Ramona Badescu, Rita Forte, Sandra Milo, Susanna Messaggio, Walter Nudo, Wilma De Angelis e Yvonne Sci\u00f2.\nL'ultimo passaggio di questa prima edizione su Canale 5 risale invece all'estate del 2003, quando al termine della quarta edizione l'ammiraglia Mediaset trasmise le migliori puntate delle tre precedenti edizioni, all'interno di una collana intitolata \"Ciao Darwin Story\".\nSeconda edizione.\nLa seconda edizione \u00e8 andata in onda il sabato dal 25 settembre 1999 all'8 gennaio 2000, per 14 puntate col titolo di \"Ciao Darwin 2\", e prevedeva le seguenti sfide:\n2: I 50 membri della squadra sono: Alberto Acierno, Alfonso Pecoraro Scanio, Angelo Altea, Angelo Bonelli, Aniello Di Nardo, Bruno Petrella, Cesare Rizzi, Daniele Franz, Daniele Molgora, Domenico Gramazio, Enrico Ferri, Enzo Savarese, Fabrizio Marconi, Filippo Ascierto, Gianfranco Conte, Giovanni Alemanno, Luca Volont\u00e8, Mario Pepe, Mario Pezzoli, Maurizio Gasparri, Michele Baldi, Nicandro Marinacci, Paolo Russo, Piergiorgio Massidda, Roberto Manzione, Roberto Menia, Rosario Mocciaro, Simone Gnaga, Stefano De Lillo, Stefano Signorini e Vincenzo Siniscalchi.\n3: I 50 membri della squadra sono: Ambra Orfei, Anna Pettinelli, Antonio \"Mago di Arcella\" Battista, Chiara Sani, Corinne Cl\u00e9ry, Davide Mengacci, Denny M\u00e9ndez, Divino Otelma, Edoardo Romano, Enrico Brignano, Federica Moro, Flavia Vento, Gabriella Golia, Giacomo Crosa, Ida Maritan, Jimmy Ghione, Lando Fiorini, Loretta Rossi Stuart, Luana Ravegnini, Mago Alexander, Mago Gabriel, Marco Milano, Maurizio Aiello, Mauro Serio, Rino Tommasi, Rita Forte, Roberto Brunetti, Roberto Da Crema, Solange, Susanna Messaggio, Walter Zenga, Wanna Marchi, Wilma De Angelis e Youma Diakite.\nTerza edizione.\nLa terza edizione \u00e8 andata in onda dal 30 settembre al 23 dicembre 2000, per 13 puntate col titolo di \"Ciao Darwin 3\", e prevedeva le seguenti sfide:\n4: I 50 membri della squadra sono: Ambra Orfei, Anna Pettinelli, Arianna David, Carmen Russo, Chiara Sani, Davide Mengacci, Dong Mei, Eleonora Benfatto, Francesca Piri, Giacomo Crosa, Lorenzo Battistello, Lory Del Santo, Luana Ravegnini, Manila Nazzaro, Marco Predolin, Patrizia Pellegrino, Roberta Beta, Sergio Volpini, Stefano Tacconi, Wilma De Angelis e Wendy Windham.\n5: Questa \u00e8 una puntata speciale in cui le squadre di sfidanti erano composte da bambini (di cui alcuni partecipanti erano provenienti dalle prime due edizioni di \"Chi ha incastrato Peter Pan?\"); quasi tutte le prove del gioco furono riadattate per l'occasione.\nUna delle novit\u00e0 di questa edizione \u00e8 stata la presentazione di un momento vintage musicale durante il quale in studio veniva ospitato un artista celebre negli anni settanta con la sua hit indimenticabile.\nQuarta edizione.\nLa quarta edizione \u00e8 andata in onda dal 28 marzo al 30 maggio 2003 per 10 puntate col titolo di \"Ciao Darwin 4\" e prevedeva le seguenti sfide:\nNOTA: La puntata \"Il meglio\" venne anche replicata il venerd\u00ec 29 agosto dello stesso anno.\nUna novit\u00e0 di questa edizione era la messa in onda di spunti riflessivi riguardanti le due categorie sfidanti mediante brevi spezzoni cinematografici e/o televisivi, i quali erano mostrati in ogni puntata prima della pubblicit\u00e0, ed erano contenuti ne \"Il Senso della Vita\", ovvero il segmento da cui poi sarebbe nato il futuro omonimo programma (ideato e condotto da Paolo Bonolis). Gli allora autori furono Michele Afferrante e Filippo Mauceri.\nQuinta edizione.\nLa quinta edizione \u00e8 andata in onda dal 18 settembre al 15 dicembre 2007 per 13 puntate col titolo di \"Ciao Darwin 5 - L'anello mancante\".\nNelle prime sette puntate vennero inscenati degli improbabili \"documentari\", con tema propedeutico alla prova coreografica, in cui Bonolis leggeva racconti riguardanti personaggi, luoghi ed animali con nomi decisamente equivoci, che Laurenti mimava in modo ridicolo ed interpretandoli in modo errato, incappando in facili doppi sensi a scopo comico; i \"documentari\" iniziavano sempre con la frase \"\u00c8 primavera\", con Laurenti che sbatteva le braccia ed imitava un cinguettio, e si concludevano sempre con l'imitazione della bavosa.\nIn due puntate furono invitati due ospiti speciali: Luciano Maiani nella seconda ed Edoardo Boncinelli nella terza.\nA due edizioni di distanza torn\u00f2 il momento vintage musicale, con l'ospitata di un artista celebre e la performance della sua famosa hit; questa volta il tema erano gli anni ottanta. Delle piccole eccezioni si ebbero solo in tre puntate: nella 7\u00aa e 9\u00aa puntata ci furono rispettivamente Michael Bubl\u00e9 e Craig David, mentre nella 12\u00aa puntata si esibirono in playback i \"The Laurentis\" (band composta da Luca Laurenti e dai suoi cloni), cio\u00e8 una band parodia degli Earth, Wind &amp; Fire con il celebre brano \"September\".\nSesta edizione.\nLa sesta edizione \u00e8 andata in onda dal 19 marzo al 21 maggio 2010 per 10 puntate col titolo di \"Ciao Darwin 6 - La regressione\", con le seguenti sfide, tutte miste (unica volta nel programma):\n6: Alcuni dei 50 membri della squadra sono: \u00c9va Henger, Fedro Francioni, Francesca Cipriani, Francesco Gullo, George Leonard, Gianluca Zito, Maicol Berti, Omar Monti, Pasquale Laricchia, Raffaello Tonon, Roberto Mercandalli, Salvo Veneziano, Veronica Ciardi e Raoul Elvio Tulli.\nGli \"Highlights\" di ogni puntata sono accompagnati dal brano \"Smile\" di Ben DJ: nel video musicale della canzone sono presenti diverse modelle famose, quali Nina Seni\u010dar, Lisandra Silva Rodriguez (una delle vallette dell'edizione) e altre. Inoltre, Ben DJ stesso (insieme alla cantante Karma B) fu anche uno di quattro ospiti musicali nel momento dance party.\nMarted\u00ec 25 maggio 2010 and\u00f2 in onda su La5 un backstage relativo alle fasi di realizzazione del programma, mostrandone gran parte dei retroscena, contenente anche interviste agli autori e a tutto lo staff della trasmissione; tale puntata, della durata di circa 1 ora e 30 minuti, \u00e8 intitolata \"Ciao Darwin - Istruzioni per l'uso\".\nSettima edizione.\nLa settima edizione \u00e8 andata in onda dal 18 marzo al 6 maggio 2016 per 8 puntate col titolo di \"Ciao Darwin 7 - La resurrezione\", con le seguenti sfide:\nGli \"Highlights\" di ogni puntata sono accompagnati dal brano \"Fireball\" di Pitbull.\nIn questa edizione sono state introdotte tre diverse novit\u00e0: la prima \u00e8 il cameo dei personaggi della webserie \"Pupazzo Criminale\" (creata e diretta dal duo comico Lillo &amp; Greg), poi un nuovo sito web che permette di interagire con la trasmissione, e infine i \"Ciao Darwin Awards\".\nOttava edizione.\nL'ottava edizione \u00e8 andata in onda dal 15 marzo al 31 maggio 2019 col titolo di \"Ciao Darwin 8 - Terre Desolate\" per 10 puntate di venerd\u00ec pi\u00f9 una speciale, con le seguenti sfide:\nGli \"Highlights\" sono accompagnati dal brano \"Don't Worry\" dei Madcon per le prime tre puntate, e dal brano \"Can't Stop the Feeling!\" di Justin Timberlake dalla quarta puntata in poi. La sigla di apertura della puntata dei Darwin di Donatello ha come brano \"Euphoria\" di Loreen.\nIncidenti.\nNella quinta puntata della sesta edizione, andata in onda il 16 aprile 2010, si verific\u00f2 un incidente nella prova dei cilindroni: uno dei cilindroni inizi\u00f2 a perdere acqua da un foro e poi si ruppe del tutto, con l'acqua che travolse Laurenti ed allag\u00f2 lo studio. Bonolis, nonostante la difficolt\u00e0 nel rimanere in piedi sul bagnato (indossando scarpe con suole di cuoio), concluse la puntata facendo le domande mancanti e annunciando la categoria vincitrice. A causa di questo episodio, la struttura dei cilindroni e la modalit\u00e0 del gioco vennero modificati per maggiore sicurezza (i cilindroni, fino a quel momento dotati di porta, ne furono privati, facendo entrare i concorrenti dall'alto tramite un argano con imbragatura).\nDurante la registrazione dell'ottava puntata dell'ottava edizione (andata poi in onda come settima puntata il 3 maggio 2019), un concorrente della categoria dei \"Finti giovani\" (Gabriele Marchetti di 54 anni) ha sub\u00ecto un serio infortunio durante una fase di gioco del \"Genodrome\", la prova dei rulli, procurandosi lo schiacciamento di alcune vertebre e rimanendo gravemente paralizzato (conservando la mobilit\u00e0 solamente di uno dei due avambracci e delle dita delle mani). L'esibizione del concorrente \u00e8 stata successivamente tagliata dal montaggio.\n\"Ciao Darwin Awards/Darwin di Donatello\".\nDurante l'ultima puntata della settima edizione (2016) Paolo Bonolis consegn\u00f2 per la prima volta i \"Ciao Darwin Awards\" (parodia dei premi Oscar), che sono dei premi per i concorrenti divisi in tre categorie: \"miglior look\", \"miglior performance\" e \"concorrente dell'anno\". Venne inoltre inserita una categoria speciale detta \"Onan Academy\", per chi veniva votato solo dallo staff del programma. La madrina per il \"miglior look\" e la \"miglior performance\" \u00e8 stata l'attrice Vittoria Schisano, mentre per il \"concorrente dell'anno\" \u00e8 stata la Madre Natura di quella puntata, Jenny Watwood. Il riconoscimento del premio consisteva in un casco di banane su un piedistallo dorato con su scritta la categoria. Ognuna di esse (tranne l\"'Onan Academy\") aveva avuto tre nomination.\nL'assegnazione dei premi \u00e8 stata riproposta nell'ottava edizione col titolo di \"Darwin di Donatello\" (parodia dei David di Donatello). Il premio consiste in un David barbuto che tiene un casco di banane e la giuria \u00e8 composta dai partecipanti delle scorse puntate.\nControversie.\nIl programma \u00e8 stato spesso oggetto di critiche ed accuse di essere \"trash\". Molto criticata \u00e8 stata la puntata \"Omosessuali vs. Eterosessuali\" della seconda edizione, sia da parte dell'opinione pubblica che dall'allora non ancora vicepresidente di Mediaset Pier Silvio Berlusconi. L'uso degli animali, pi\u00f9 o meno pericolosi, nelle prove di coraggio \u00e8 stato criticato da diverse associazioni animaliste, tra cui la PETA.\nInoltre, la settima edizione scaten\u00f2 polemiche ancora prima di andare in onda, a causa delle categorie di concorrenti richieste durante i provini, tra le quali persone omosessuali e eterosessuali contrarie ai diritti dei gay (che poi hanno fatto parte della sfida \"Normali vs. Diversi\") e persone straniere o italiane contrarie all'integrazione degli stranieri in Italia (che poi hanno fatto parte della sfida \"Italiani vs. Stranieri\").\nEsportazione del format.\nIl format di \"Ciao Darwin\", creato interamente in Italia, \u00e8 stato venduto anche a reti di altri paesi, elencati di seguito mediante questa lista, tramite la societ\u00e0 di distribuzione internazionale Distraction Formats.\nSempre tramite questa societ\u00e0, la trasmissione \u00e8 stata acquistata anche in altri cinque paesi: Canada (Qu\u00e9bec), Francia, Libano, Russia ed Stati Uniti d'America, ma le loro versioni non hanno mai visto la luce per vari motivi."}
{"id": "579745", "revid": "125109133", "url": "https://it.wikipedia.org/wiki?curid=579745", "title": "Macarsca", "text": "Macarsca (: ; in croato: \"Makarska\" []) \u00e8 una citt\u00e0 della Croazia situata sul mare Adriatico. La citt\u00e0, che dista circa 60\u00a0km da Spalato e 140 da Ragusa, fa parte della regione spalatino-dalmata e ha una popolazione di 13.984 abitanti.\nIl patrono della citt\u00e0 (e della diocesi di Macarsca, oggi parte dell'arcidiocesi di Spalato-Macarsca) \u00e8 San Clemente.\nLa Riviera di Macarsca \u00e8 una delle mete turistiche pi\u00f9 frequentate della Dalmazia centro-meridionale.\nMacarsca ospita uno dei pi\u00f9 importanti e strategici impianti di trasmissione radiotelevisivi della Croazia, con ripetitori posti su cima San Giorgio (1762 m), vetta del Monte Biocovo, che emettono il segnale delle tv croate (HRT, Nova, RTL e locali) in tutta la Dalmazia meridionale, ma anche in parte dell'Erzegovina e, in caso di propagazione del segnale, nelle Marche costiere e in parte delle provincie di Teramo, Pescara, Chieti e Campobasso. Il porto della citt\u00e0 \u00e8 sede anche di collegamenti via traghetto con le isole di Brazza e Lesina.\nStoria.\nMacarsca fece parte dello Stato da Mar della Repubblica di Venezia per un breve periodo nel Basso Medioevo e dal 1700 fino al 1797 anno della caduta della Repubblica di Venezia.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Macarsca \u00e8 drasticamente diminuita in seguito agli esodi che hanno seguito la prima e la seconda guerra mondiale.\nSecondo il censimento del 1880 era presente una minoranza di 120 italiani. Oggi a Macarsca, secondo il censimento ufficiale croato del 2011, \u00e8 presente un piccolo nucleo di italiani, lo 0,03% della popolazione complessiva.\nLocalit\u00e0.\nIl comune di Macarsca comprende 2 insediamenti (\"naselja\"): Macarsca (\"Makarska\") e Vellobarda (\"Veliko Brdo\")"}
{"id": "579747", "revid": "124817753", "url": "https://it.wikipedia.org/wiki?curid=579747", "title": "Mel Blanc", "text": "Biografia.\nPass\u00f2 alla storia come \"l'uomo dalle mille voci\", per aver dato la voce ai pi\u00f9 celebri personaggi dei cartoon della Warner Bros. e della Hanna-Barbera. La sua carriera in radio fu lunghissima: dur\u00f2 oltre sessanta anni (inizi\u00f2 quando aveva 19 anni).\nIl suo ultimo lavoro di doppiaggio fu per il film d'animazione \"\" uscito nel 1990.\nMor\u00ec nel 1989, a 81 anni, per una malattia cardiaca e un enfisema. Era di religione ebraica."}
{"id": "579750", "revid": "13833", "url": "https://it.wikipedia.org/wiki?curid=579750", "title": "Makarska", "text": ""}
{"id": "579753", "revid": "125972657", "url": "https://it.wikipedia.org/wiki?curid=579753", "title": "Giuliano Montaldo", "text": "Biografia.\nDopo alcune esperienze come attore (\"Achtung! Banditi!\", 1952; \"Cronache di poveri amanti\", 1954, entrambi di Carlo Lizzani), esord\u00ec come regista con \"Tiro al piccione\" (1961) e prosegu\u00ec con \"Una bella grinta\" (1965), ma ottenne successo con produzioni meno impegnate.\nAffront\u00f2 poi una trilogia spettacolare sul potere: \"Gott mit uns\" (1970), \"Sacco e Vanzetti\" (1971) e \"Giordano Bruno\" (1973), rispettivamente sul potere militare, giudiziario e religioso.\nCon \"L'Agnese va a morire\" (1976) torn\u00f2 al tema della Resistenza, passando poi a esperienze televisive con \"Circuito chiuso\" (1978), con il colossale \"Marco Polo\" (1982) e altri lavori sperimentali sul sistema ad alta definizione.\nSuccessivamente diresse i film \"Gli occhiali d'oro\" (1987), \"Il giorno prima\" (1987), \"Tempo di uccidere\" (1989), \"I demoni di San Pietroburgo\" (2008) e \"L'industriale\" (2011).\nPremiato nel 2007 con il David di Donatello alla carriera, nel 2018 vinse quello come miglior attore non protagonista per la sua interpretazione in \"Tutto quello che vuoi\" (2017) di Francesco Bruni.\nVita privata.\nGiuliano Montaldo \u00e8 sposato con Vera Pescarolo, figlia dell'attrice drammatica Vera Vergani. Nel 2020 Fabrizio Corallo ha realizzato il documentario \"Vera &amp; Giuliano\" sulla loro vita privata e professionale, cui Montaldo stesso l'anno successivo ha dedicato il libro \"Un grande amore\" edito da La nave di Teseo."}
{"id": "579755", "revid": "22475", "url": "https://it.wikipedia.org/wiki?curid=579755", "title": "Francesco Marzolo (chirurgo)", "text": "Biografia.\nFratello del pi\u00f9 noto Paolo Marzolo, si laure\u00f2 all'Universit\u00e0 di Padova in Medicina e Chirurgia nel 1842. Successivamente frequent\u00f2 la scuola biennale di perfezionamento all'Universit\u00e0 di Vienna riservata ai migliori allievi dell'Impero austro-ungarico.\nNel 1847 venne nominato professore di \"chirurgia teoretica\" all'Universit\u00e0 di Padova, ma fu destituito nel 1850 per il suo ruolo politico nei fatti rivoluzionari del 1848 -1849.\nNel 1866, dopo l'annessione del Veneto all'Italia, venne reintegrato nell'insegnamento, come professore di \"patologia chirurgica\".\nA Padova fu preside della facolt\u00e0 di medicina nel periodo 1875 - 1879 e \"Magnifico Rettore\" nel 1868-1869 e nel 1879 - 1880\nEbbe fama di ottimo chirurgo e fu autore di numerose pubblicazioni scientifiche di interesse chirurgico; si occup\u00f2 di chirurgia generale e ginecologica.\nAttivo in politica, fu consigliere comunale per diversi anni.\nGli \u00e8 intitolata una statua situata in viale Perlasca, presso i Giardini dell'Arena, a Padova."}
{"id": "579756", "revid": "1776051", "url": "https://it.wikipedia.org/wiki?curid=579756", "title": "T\u00e4uffelen", "text": "T\u00e4uffelen (toponimo tedesco, informalmente anche T\u00e4uffelen-Gerolfingen; ) \u00e8 un comune svizzero di 2\u00a0821 abitanti del Canton Berna, nella regione del Seeland (circondario del Seeland).\nGeografia fisica.\nT\u00e4uffelen si affaccia sul Lago di Bienne.\nStoria.\nDal suo territorio nel 1840 fu scorporata la localit\u00e0 di Hagneck, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nT\u00e4uffelen \u00e8 servito dall'omonima stazione e da quella di Gerolfingen sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "579760", "revid": "1522738", "url": "https://it.wikipedia.org/wiki?curid=579760", "title": "Gonzalo S\u00e1nchez de Lozada", "text": " \u00c8 stato presidente della Bolivia, che govern\u00f2 con due differenti mandati (1993-1997; 2002-2003). Fu anche collaboratore e ministro dell'ex-presidente V\u00edctor Paz Estenssoro.\nBiografia.\nFormazione.\nHa studiato Filosofia e Lettere alla \"University of Chicago\" (USA), secondo alcuni senza concludere gli studi. \u00c8 stato impresario cinematografico e creatore della compagnia mineraria COMSUR (\"Compagnia Mineraria del Sud\"). Secondo alcuni questa compagnia realizz\u00f2 importanti guadagni grazie al fratello di \"Goni\", Antonio Sanchez de Lozada, che come presidente della COMIBOL (\"Compagnia statale delle miniere della Bolivia\"), trasmise gratuitamente le informazioni necessarie per chiedere l'assegnazione di concessioni minerarie in aree in cui le prospezioni erano state effettuate dalla stato.\nS\u00e1nchez de Lozada appartiene al Movimento Nazionalista Rivoluzionario (\"MNR\"), partito dalle molte correnti politiche interne ed autore della rivoluzione nazionalista del 1952, della riforma agraria di 1953 e del suffragio universale.\nPrimo mandato presidenziale 1993-1997.\nNell'esercizio del primo mandato presidenziale (1993-1997), in alleanza col piccolo partito di sinistra \"Movimiento Bolivia Libre\", MBL e con alla vicepresidenza il dirigente aymara Victor Hugo Cardenas, promulg\u00f2 importanti leggi di riforma, come la legge di Partecipazione Popolare, che ha dato per la prima volta in Bolivia una certa autonomia e capacit\u00e0 finanziaria ai comuni (pur opponendosi alle autonomie dei dipartimenti regionali), la legge INRA di riforma agraria, dopo gli scandali agrari del governo precedente, la legge Forestale, che ha incluso le organizzazioni indigene e popolari nello sfruttamento sostenibile delle foreste.\nPressato da organismi internazionali, come la Banca Mondiale ed il Fondo Monetario Internazionale, ma anche dalle politiche applicate nei paesi confinanti ed, estesamente, in tutto il mondo, \"Goni\" promosse un programma di capitalizzazioni delle imprese statali e continu\u00f2 nella politica economica, definita neoliberale, gi\u00e0 avviata dai suoi predecessori.\n\u00c8 stato accusato di interferenza e di interessi privati nel processo di capitalizzazione, accusa ancora non provata. Anche se oscuro in molte parti, e con gravi accuse di corruzione per alcuni dei suoi collaboratori di governo, il processo di capitalizzazione di \"Goni\" non \u00e8 stato esclusivamente, come affermato da molti, un disastro economico. Ha permesso per esempio alle compagnie statali capitalizzate di esser tolte dagli appetiti e la corruzione di molti politici che le usavano come imprese personali e bottino elettorale. ENTEL (comunicazione), ENFE (ferrovie) ed altre imprese, hanno ottenuto importanti iniezioni di capitali, generando fonti del lavoro ed hanno permesso di finanziare un'altra importante, anche se parziale, riforma di \"Goni\": una pensione annuale per gli anziani, il Bonosol, ancora in vigore e solo marginalmente modificato nel 2008 dal presidente Morales.\nUno degli errori politici pi\u00f9 importanti di \"Goni\" \u00e8 stato forse lo smantellamento graduale della compagnia nazionale degli idrocarburi, YPFB. Nonostante questo processo venne concluso pi\u00f9 tardi da altri presidenti, e bench\u00e9 abbia canalizzato importanti investimenti stranieri, non ebbe l'appoggio della popolazione che non la comprese e la consider\u00f2 sempre come la svendita di un patrimonio nazionale prioritario.\nNon va dimenticato infine che durante la sua presidenza si avvia il processo di sdoganamento in Bolivia di Ernesto Guevara, \"el Che\", considerato fino allora nel paese esclusivamente come l'esecutore di un tentativo di invasione straniera. Viene autorizzato lo scavo di un'\u00e9quipe cubano-argentina, nelle pista aerea di Vallegrande, nel dipartimento di Santa Cruz, per ritrovare i resti del \"Che\" e di altri guerriglieri, scavi coronati con il ritrovamento del corpo del comandante guerrigliero.\nSecondo mandato presidenziale 2002-2003.\nS\u00e1nchez de Lozada ottenne nuovamente la maggioranza relativa alle elezioni presidenziali del 2002, con poco meno del 23% dei voti. Il leader dell'opposizione, Evo Morales, risult\u00f2 staccato da \"Goni\" solo da poco pi\u00f9 di un punto percentuale di differenza. A loro volta altri due candidati presidenziali, Manfred Reyes Villa e Jaime Paz Zamora, raggiunsero percentuali vicine al 20%. Dato che la legge elettorale permette l'elezione presidenziale solo tra i due candidati con maggiore votazione, i partiti definiti tradizionali diedero, spesso controvoglia, il loro appoggio all'elezione presidenziale di S\u00e1nchez de Lozada. Si costitu\u00ec in questo modo una coalizione di governo eterogenea, fatta dei molti \"caudillos\" di questi partiti (NFR, MIR, ecc.) che governarono spesso in modo autonomo, indebolendo e frammentando il potere del presidente.\nIl secondo mandato presidenziale di \"Goni\" dovette dunque fare i conti con una compagine di governo troppo disgregata e rissosa e un'opposizione sempre pi\u00f9 forte, appoggiata da un rilevante risentimento della popolazione per il processo di capitalizzazione che Goni aveva avviato durante la sua precedente presidenza, processo mai spiegato in forma adeguata alla gente e viziato da numerosi scandali di corruzione.\nA far precipitare la situazione fu la politica di commercio del gas naturale, una risorsa che andava acquisendo sempre maggiore rilevanza grazie ai nuovi giacimenti scoperti dalle compagnie petrolifere internazionali attraverso grandi investimenti di esplorazione.\nAnche se il piano ufficiale di \"Goni\" era quello di finanziare progetti sanitari ed educativi con le entrate generate dall'esportazione del gas, il prezzo di vendita, il destinatario principale (gli Stati Uniti), e la possibilit\u00e0 che il trasporto dell'idrocarburo avvenisse attraverso porti cileni, con cui Bolivia ha un antico contenzioso territoriale, gener\u00f2 una fortissima opposizione interna. Questa opposizione vide spesso convergenti gli interessi di alcuni partiti della destra tradizionale, legata al defunto generale Banzer, a cui Goni era inviso, con i movimenti sociali popolari. Il conflitto, con scioperi, blocchi stradali e continue manifestazioni, sfoci\u00f2 in una vera insurrezione popolare in alcune aree andine il cui leader principale era il capo dell'opposizione al governo, Evo Morales.\nIl 17 ottobre 2003, di fronte alle dimensioni della rivolta, che produsse decine di morti nella citt\u00e0 di El Alto, e notevoli divisioni nel governo, S\u00e1nchez di Lozada fu costretto a dimettersi ed a fuggire negli Usa. Subentr\u00f2 alla presidenza, secondo la costituzione, il vicepresidente, Carlos Mesa.\nIl governo del presidente Morales ha avviato tutte le procedure per la richiesta di estradizione di Goni dagli Stati Uniti. Solo nel settembre del 2007 la corte suprema della Bolivia ha approvato la richiesta."}
{"id": "579761", "revid": "228587", "url": "https://it.wikipedia.org/wiki?curid=579761", "title": "Lauburu", "text": "Il lauburu (o croce basca) \u00e8 un simbolo raffigurante una croce curvilinea ed \u00e8 diventato uno dei simboli dei Paesi Baschi meridionali (Hegoalde) tra il XVI e il XVIII secolo. \nEtimologia.\nIl \"lau buru\" (\"quattro teste\" in lingua basca) prende il nome dalla parola latina \"labarum\" che a sua volta deriva dal termine di probabile matrice celtica \"l\u00e0baro\", uno stendardo utilizzato in battaglia dai cantabri (un popolo che in et\u00e0 pre-romana abitava quella zona della penisola iberica che sarebbe poi diventata la regione della Cantabria).\nOrigini.\nL'etimologia della parola \"l\u00e0baro\" e la somiglianza con la svastica (simbolo peraltro diffuso in et\u00e0 pre-romana e romana non solo tra i Celti ma anche in molte altre zone di influenza indoeuropea come l'India, la Persia e l'Estremo Oriente) hanno indotto alcuni studiosi a pensare che il lauburu abbia un'origine celtica e non basca e che siano stati alcuni legionari baschi dell'esercito romano ad averlo portato in patria dopo una campagna presso i Celti.\nAltre teorie sostengono che il lauburu derivi da un simbolo del sole conosciuto non solo dai Celti ma da quasi tutte le popolazioni del ceppo indoeuropeo e che sia stato trasmesso anche ai popoli non indoeuropei tramite la diffusione di un rito pagano solare.\nSignificato.\nSul significato che il lauburu ha assunto come simbolo dei Paesi Baschi si \u00e8 molto discusso e ancora si discute: per alcuni rappresenta il sole, per altri il movimento dei corpi celesti, per altri ancora il significato dipende dall'orientamento dei suoi quattro bracci: se sono orientati verso destra rappresenta la vita e se sono orientati verso sinistra rappresenta la morte.\nSecondo una diffusa tradizione le quattro parti della croce simboleggiano le quattro regioni che costituiscono i Paesi Baschi meridionali: l'\u00c1lava, la Biscaglia, la Guip\u00fazcoa e la Navarra.\nAraldica.\nIl lauburu compare frequentemente nell'araldica civica dei Paesi Baschi."}
{"id": "579762", "revid": "32014", "url": "https://it.wikipedia.org/wiki?curid=579762", "title": "IRiver", "text": ""}
{"id": "579763", "revid": "1652635", "url": "https://it.wikipedia.org/wiki?curid=579763", "title": "Coniglio", "text": "Con il termine coniglio si definisce un gruppo di animali appartenente alla famiglia dei leporidi, anche se il termine viene spesso usato per indicare la specie coniglio europeo (\"Oryctolagus cuniculus\").\nSi distinguono dalle lepri per varie caratteristiche: ad esempio, appena nati i piccoli conigli sono privi di pelo, hanno gli occhi chiusi e sostanzialmente dipendono in modo totale dai genitori.\nI conigli, insieme a lepri e pica, costituiscono l'ordine dei Lagomorfi.\nEtimologia.\nLa parola italiana \"coniglio\", attestata con varianti anche in francese, spagnolo, provenzale e portoghese, deriva dal latino \"cuniculus\", cio\u00e8 buca sotterranea, con riferimento alle tane scavate dagli animali.\nAlimentazione.\nL'alimentazione naturale \u00e8 costituita da erba, foglie secche, radici e cortecce. Essendo erbivoro mangia per\u00f2 verdure di tutti i tipi, ad esempio sedano, carote o cicoria.\nInoltre esistono dei mangimi confezionati che per essere adatti devono avere delle caratteristiche specifiche ovvero:\nVi \u00e8 l'errata convinzione che il pane consumi i denti dei conigli.\nAnche se questo sembra gradirla, va segnalato che l'alimentazione a base di pane, fette biscottate, farine d'avena, melassa e carboidrati in genere oppure mangimi in ogni caso \u00e8 causa di gravi problemi. Infatti, l'apparato digerente del coniglio non \u00e8 in grado di assimilarli correttamente e la fermentazione di questo tipo di cibi pu\u00f2 causare meteorismo e successivo blocco gastro intestinale (una delle maggiori cause di morte nei conigli da compagnia).\nDa non sottovalutare, inoltre, sono i gi\u00e0 citati problemi dentali che tali cibi possono causare; malocclusioni dovute ad un cattivo consumo dei denti, sia incisivi che molari, che se non curate da un veterinario, causano inappetenza, ascessi ed infine la morte.\nInvece il silicio, contenuto nell'erba, permette ai denti la crescita continua e il consumarsi naturalmente.\nLa corretta alimentazione del coniglio \u00e8 quindi composta da fieno in quantit\u00e0 abbondante, verdura fresca e pulita in quantit\u00e0 pari a circa 250-300g per kg di peso del coniglio stesso ed acqua sempre a disposizione.\n\u00c8 importante lasciare questo cibo sempre a disposizione dell'animale in quanto l'apparato digerente del coniglio \u00e8 a digestione continua.\nIl coniglio, similmente a molti altri roditori, \u00e8 portato anche a mangiare carne o, addirittura, a praticare cannibalismo in casi di estrema urgenza.\nComportamenti.\nIl coniglio da compagnia \u00e8 generalmente affettuoso e socievole: nonostante non siano soliti chiedere manifestazioni d'affetto esplicitamente come potrebbe fare un gatto o un cane, molti conigli hanno un comportamento molto aperto e disponibile all'affetto che gli viene manifestato.\nQuando avvertono l'esigenza di mangiare, non \u00e8 un caso che vengano ai piedi del padrone a domandare cibo, alzandosi sulle zampe posteriori o alzando il muso.\nI conigli sono in genere molto pacifici; ottimi animali da compagnia, non recano particolari disturbi, sono molto puliti e vivono in determinati spazi da loro selezionati e opportunamente \"marchiati\", anche pi\u00f9 volte, strusciandosi col muso.\n\u00c8 inoltre da ricordare che il coniglio \u00e8 molto selettivo per quanto riguarda l'alimentazione: per esempio, trovandosi davanti del sedano e del prezzemolo, potrebbe scegliere o uno o l'altro a seconda del suo gusto, nonostante siano entrambi due alimenti tipici della sua alimentazione.\nI conigli assumono particolari comportamenti quando per esempio vogliono riposare; sono infatti soliti distendersi, oppure assumere una posizione \"a palla\", cio\u00e8 piegando in dentro le zampe anteriori, stando in sostanza semidistesi.\nDifficilmente i conigli recano disturbi, anche in base al loro comportamento, proprio per la loro indole pacifica. Per antonomasia, si sa per\u00f2 che il coniglio \u00e8 l'animale pi\u00f9 pauroso, infatti, a meno che non siano coscienti di trovarsi in un luogo familiare e protetto, potrebbero spaventarsi anche per il minimo rumore, stando sempre sull'attenti.\nClassificazione.\nCi sono almeno sette generi differenti della famiglia dei Leporidi che possono ricadere sotto la generica denominazione di \"coniglio\".\nVersi e comunicazione dell'animale.\nPur disponendo di un proprio verso, il coniglio lo utilizza molto raramente, specialmente in presenza di esseri umani, e comunica con il linguaggio del corpo.\nPu\u00f2 emettere un verso simile a un \"gu gu\", con tonalit\u00e0 molto bassa e gutturale, quando \u00e8 felice o vuole giocare, e molto spesso viene emesso in fase di corteggiamento. Il verso dello zigare, invece, lo si sente raramente e viene emesso dal coniglio solo in particolari casi di terrore e/o dolore, ed assomiglia a un fischio acuto e lacerante.\nPer ci\u00f2 che concerne invece il loro linguaggio del corpo, oltre a usare movimenti evidenti (ad esempio quando battono forte le zampe posteriori sul terreno), emettono dei suoni non considerabili versi, come soffiare o sbattere i denti. Quest'ultimo, in base all'intensit\u00e0 e al contesto, pu\u00f2 essere manifestazione di piacere, ad esempio durante una carezza, o di dolore.\nL'udito permette loro di avvertire e interpretare le vibrazioni a notevole distanza.\nConiglio nano.\nIl coniglio nano, a differenza dei conigli, ha un peso che solitamente non supera i 2 kg e dimensioni ridotte, circa 50 cm.\nIl suo corpo \u00e8 piccolo e dalla forme arrotondate. Ha un manto soffice che a seconda della razza pu\u00f2 essere a pelo corto o lungo e di diversi colori.\nA differenza del coniglio di taglia normale, pu\u00f2 avere massimo tre/quattro conigli a gestazione.\nEntrambi i sessi sono pronti per l'accoppiamento gi\u00e0 a quattro mesi. La gravidanza dura all'incirca trenta giorni durante i quali \u00e8 consigliabile mettere dentro la gabbietta della coniglietta dei pezzi di lana o di stoffa mentre nel frattempo essa completer\u00e0 il tutto con un po' dei suoi peli.\nIl coniglio nano \u00e8 un animale estremamente delicato, non pu\u00f2 essere esposto al sole molto tempo e necessita di cure molto specifiche. In particolare deve essere visitato almeno ogni 6 mesi in occasione dei vaccini, o pu\u00f2 contrarre mixomatosi e la malattia emorragica virale. Entrambe le malattie, se contratte, non hanno cura.\nDeve essere nutrito prevalentemente con fieno, che non deve mai mancare, e cibi freschi come verdure, erbe di campo (controllando quali possono risultare tossiche e quali no) e frutta (quest'ultima in piccole quantit\u00e0).\nNella dieta di un coniglio si pu\u00f2 introdurre anche il cibo pellettato, che non \u00e8 fondamentale per un coniglio adulto, ma \u00e8 parecchio gradito e quindi pu\u00f2 essere utilizzato come premio. \u00c8 per\u00f2 necessario che il pellet sia di buona qualit\u00e0 (si intende quindi che deve essere composto solamente di erba pressata, non deve quindi contenere cereali, semi, fioccato o farmaci come il coccidiostatico), nel caso in cui non si abbia la disponibilit\u00e0 di acquistare un buon pellettato, \u00e8 bene evitare di includerlo fra gli alimenti da somministrare all'animale. Qualora si acquisti un coniglio abituato a mangiare solamente cibo secco \u00e8 bene introdurre gli alimenti freschi in modo graduale, facendo s\u00ec che il suo intestino possa riadattarsi alla giusta alimentazione.\nTra le variet\u00e0 di coniglio nano esiste anche quella denominata \"Testa di Leone\" , cos\u00ec chiamato in quanto derivando dall'incrocio fra un coniglio nano e un coniglio d'Angora ha un folto e soffice pelo - particolarmente attorno alla testa - che ricorda la criniera di un leone.\nIl colore pi\u00f9 diffuso ed anche pi\u00f9 apprezzato dalla industria manifatturiera \u00e8 il bianco, ma sono ammessi tutti i colori.\nA differenza del coniglio di taglia normale, ha delle orecchie pi\u00f9 corte. Il coniglio nano si trova difficilmente in libert\u00e0.\nCarne di coniglio.\nLa carne di coniglio \u00e8 usata normalmente nell'alimentazione umana e si trova in Italia normalmente nelle comuni macellerie, ove pu\u00f2 essere acquistata come coniglio intero o a pezzature (in genere met\u00e0 animale tagliato per lungo, ma si trova anche tagliato alla met\u00e0 della sua lunghezza). In molte macellerie le frattaglie (fegato, polmoni e cuore) possono essere acquistabili a parte. La carne di coniglio si caratterizza per la sua ridotta presenza di grasso e di colesterolo rispetto alle carni di altri animali edibili, ma comunque ricca di proteine, di potassio, ferro e fosforo. Pu\u00f2 essere cucinata in vari modi: arrosto, in umido o anche bollita. La cottura richiede tempi pi\u00f9 brevi delle altre carni e il suo brodo \u00e8 leggero e di facile digestione.\nNutrienti.\nValori nutritivi medi della carne di coniglio\nIl valore medio delle calorie fornite da 100 grammi di parte edibile della carne di coniglio \u00e8 di 114.\nSimbologia.\nIl coniglio, cos\u00ec come la lepre cui \u00e8 spesso assimilato, \u00e8 portatore di forti simbolismi in tutte le culture e in tutti i tempi.\nNella mitologia egizia il coniglio era identificato con il dio Osiride (fatto a brandelli e buttato nel fiume Nilo), e rappresentava la rinascita: Iside ritrover\u00e0 le parti del corpo dell\u2019amato marito/fratello e concepir\u00e0 con lui (seppur senza pene, unica parte del corpo che la dea non riesce a recuperare) il dio Horus (simbolo dell'energia medianica). Nell'antica Grecia si pensava che i conigli fossero legati al culto di Hermes, Artemide, Dioniso. In particolare per quel che riguarda Hermes si pensava che i conigli, essendo agili e veloci, fossero i suoi messaggeri e portassero agli uomini comunicazioni dalle divinit\u00e0.\nNella mitologia celtica i conigli vengono associati (insieme alle lepri) a Eostre, divinit\u00e0 che presiede al risveglio della Natura in primavera, mentre per i nativi americani i conigli servono ai guerrieri per dare velocit\u00e0 alle loro frecce e per gli indiani Lakota presiedono alla danza dell'amore e della fecondit\u00e0. Il coniglio come simbolo di fecondit\u00e0 si trova anche nella simbologia cristiana occidentale, intesa come rinnovarsi della vita e delle stagioni (grazie anche al mutare stagionale del colore della pelliccia) e associato, con questo significato, anche alla Pasqua.\nNei tempi antichi si pensava che cibarsi della loro carne restituisse la bellezza, ad ogni nuovo ciclo lunare il coniglio si fa portatore di nuova positivit\u00e0, fertilit\u00e0 incarnando l'Amore universale. Questi animali, infatti, sono spesso collegati alla Luna, come nella figura del coniglio lunare nell'Estremo Oriente. A tale proposito, l'etologia animale, ha dimostrato che i conigli di preferenza si muovono nelle ore di confine, l'alba e il tramonto: ci\u00f2 mette questi animali in relazione con le ore predilette dagli spiriti per manifestarsi e per questo si pensa siano i messaggeri dell'Aldil\u00e0. \u00c8 rimasta legata ai conigli, infatti, la credenza che possano passare da un mondo all'altro, portando messaggi generalmente positivi di fecondit\u00e0, incoraggiamento, vicinanza, rinascita e vittoria sulle proprie paure.\nRaramente il coniglio \u00e8 connotato negativamente. In psicologia, i conigli, sono simbolo di una sessualit\u00e0 ardente tenuta a bada da paure e mancanza di fiducia nelle proprie capacit\u00e0."}
{"id": "579765", "revid": "298229", "url": "https://it.wikipedia.org/wiki?curid=579765", "title": "St. Jakob-Park", "text": "Lo stadio Sankt Jakob-Park () di Basilea \u00e8 il pi\u00f9 grande stadio della Svizzera.\nStoria.\nInaugurato nel 2001 in sostituzione del vecchio St. Jakob Stadium, demolito nel 1998, solitamente fa da scenario alle partite del Basilea nel campionato svizzero. Unitamente allo stadio Vienna \u00e8 stato scelto per le partite pi\u00f9 importanti dell'Europeo di calcio 2008. Durante Euro 2008 ospita le gare del Gruppo A della Svizzera pi\u00f9 due quarti di finale e una semifinale. La UEFA ha conferito quattro stelle al St. Jakob-Park, il massimo riconoscimento per uno stadio con circa 30.000 posti a sedere. Ora lo stadio \u00e8 in grado di accogliere 42\u00a0500 tifosi ed \u00e8 quindi il pi\u00f9 grande della Svizzera. Lo stadio, al cui interno \u00e8 presente un grosso centro commerciale, ha ospitato la finale della UEFA Europa League 2015-2016, vinta dal Siviglia per 3-1 sul Liverpool."}
{"id": "579771", "revid": "292162", "url": "https://it.wikipedia.org/wiki?curid=579771", "title": "Coppa dei Campioni 1968-1969", "text": "La Coppa dei Campioni 1968-1969 \u00e8 stata la quattordicesima edizione della massima competizione continentale organizzata dalla UEFA. Essa vide la partecipazione di 27 squadre.\nRisultati.\nSedicesimi di finale.\nAll'inizio della competizione, a causa di motivi politici legati alla Primavera di Praga, si ritirarono le seguenti squadre:\nLa Stella Rossa, che doveva affrontare nel primo turno il Carl Zeiss Jena, fu qualificata a tavolino al secondo turno della manifestazione."}
{"id": "579774", "revid": "111373", "url": "https://it.wikipedia.org/wiki?curid=579774", "title": "Ligerz", "text": "Ligerz (toponimo tedesco; in francese \"Gl\u00e9resse\") \u00e8 un comune svizzero di 566 abitanti del Canton Berna, nella regione del Seeland (circondario di Bienne).\nGeografia fisica.\nLigerz \u00e8 affacciato sul Lago di Bienne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nPrevalentemente francofono fino al XVIII secolo, ; lingua ufficiale \u00e8 il tedesco.\nInfrastrutture e trasporti.\nLigerz \u00e8 servito dall'omonima stazione sulla ferrovia Losanna-Olten ed \u00e8 collegato a Pr\u00eales dalla funicolare Tessenbergbahn, aperta nel 1912.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "579777", "revid": "1543377", "url": "https://it.wikipedia.org/wiki?curid=579777", "title": "Stadio Wankdorf", "text": "Lo stadio Wankdorf (), noto dal 2005 al 2020 come Stade de Suisse (it. \"Stadio di Svizzera\"), \u00e8 un impianto calcistico di Berna, situato nel quartiere di Wankdorf. \nDi propriet\u00e0 della societ\u00e0 calcistica Berner Sport Club Young Boys, \u00e8 sede degli incontri interni della sua prima squadra dalla stagione 2005-2006. Secondo stadio svizzero per capienza con 32\u00a0000 spettatori, nonch\u00e9 il primo del proprio cantone, sorge sulla stessa area del preesistente e demolito Wankdorfstadion, di cui riutilizza parte delle strutture.\nStoria.\nProgetto e realizzazione.\n\u00c8 nel 2001 la delibera del consiglio di amministrazione della Berner Sport Club Young Boys S.p.A. con cui \u00e8 stata approvata la costruzione del nuovo stadio al posto del vecchio Wankdorfstadion. Il progetto \u00e8 stato affidato agli studi Marazzi Generalunternehmung AG. I lavori di demolizione del Wankdorfstadion sono terminati nell'agosto 2001, e hanno consentito il recupero di tutta la parte interrata del vecchio stadio, compresa la zona del campo di gioco.\nLo Stade de Suisse pu\u00f2 ospitare quasi 32.000 spettatori. L'accesso, privo di barriere architettoniche, avviene da cinque ingressi posti tutti nel lato destro. La posizione \u00e8 favorevole: a circa tre chilometri di distanza dal centro di Berna, lo stadio \u00e8 ben collegato con i mezzi pubblici, tra i quali il treno, l'autobus e il tram.\nInoltre lo stadio ingloba una vasta area, costituita da 640 posti auto, un business center e un centro commerciale. All'interno ci sono anche due spogliatoi, un museo dedicato alla storia del Young Boys, due ristoranti, un bar e un piccolo salone.\nInaugurazione.\nLo Stade de Suisse \u00e8 stato inaugurato il 30 luglio 2005 in concomitanza con i festeggiamenti per la festa nazionale, con una cerimonia durata tre giorni alla presenza del ministro elvetico dello sport Samuel Schmid, che ha visto il culmine in una triangolare contro lo Stoccarda e l'Udinese. Nonostante ci\u00f2 la prima partita fu disputata il 16 luglio dello stesso anno, tra i padroni di casa dello Young Boys e l'Olympique Marsiglia. La sfida fu vinta da questi ultimi per 2-3, ma alla partita assistettero solo 14.000 spettatori, perch\u00e9 era considerata un \"test infrastrutturale\".\nPartite.\nSiccome lo stadio del FC Thun non era idoneo per le partite di Champions League, quest'ultima ha utilizzato l'impianto di Berna per le proprie partite casalinghe nella massima competizione europea. In occasione del campionato europeo di calcio 2008, svolto in Austria ed in Svizzera, viene scelto per ospitare alcune partite del gruppo C.\nIl 14 gennaio 2007 si \u00e8 tenuta una partita di hockey su ghiaccio su una superficie ghiacciata montata per l'occasione al centro del terreno di gioco. Si \u00e8 disputato il derby, valido per il campionato nazionale di hockey su ghiaccio, tra il ed il alla presenza di 30.057 spettatori, quasi il doppio di quelli ospitabili nel palazzo del ghiaccio di Berna.\nIl 12 ottobre 2012 lo stadio giallonero aveva accolto per la prima volta in una gara ufficiale la nazionale svizzera, che ha pareggiato contro la Norvegia (1-1) in un incontro valido per le qualificazioni ai mondiali 2014. Lo Stade ha ospitato sei finali della Coppa Svizzera, nel 2006, 2009, 2012, 2013, 2014 e 2018.\nCaratteristiche.\nQuesto stadio \u00e8 stato costruito seguendo una moderna concezione di stadio; infatti la struttura non \u00e8 utilizzata solo per le partite, ma ospita numerose infrastrutture sociali, aperte tutti i giorni, come un ristorante di 2.500\u00a0m2 e un centro commerciale, ed \u00e8 un modello per i nuovi stadi europei in via di costruzione.\nInoltre durante la sua costruzione sono stati integrati nella copertura dei pannelli fotovoltaici, che garantiscono una produzione annuale di 700.000 kWh. \u00c8 il pi\u00f9 grande impianto del mondo a pannelli solari installato in uno stadio.\nIncontri del campionato europeo 2008.\nLo stadio ha ospitato le seguenti partite della fase a gironi del , organizzato da Austria e Svizzera:\nConcerti.\nAllo stadio di Wankdorf hanno luogo fino a tre concerti all'anno. In occasione dei concerti rock l'impianto pu\u00f2 ospitare fino a 45 000 spettatori, secondo le dimensioni del palco. Tra gli altri si sono esibiti qui Robbie Williams, Bon Jovi, Bruce Springsteen, Pink, Muse, Herbert Gr\u00f6nemeyer, AC/DC e Red Hot Chili Peppers."}
{"id": "579781", "revid": "22475", "url": "https://it.wikipedia.org/wiki?curid=579781", "title": "Stade de Gen\u00e8ve", "text": "Lo Stade de Gen\u00e8ve (in it. \"Stadio di Ginevra\" ) \u00e8 un impianto polivalente che si trova a Lancy, municipalit\u00e0 del cantone di Ginevra, in Svizzera.\nInteso principalmente per il calcio, si presta anche a ospitare incontri di altre discipline, come per esempio il rugby.\nStoria.\nFu inaugurato ufficialmente il 30 aprile 2003 con l'amichevole - 1-2.\nLa sua capienza \u00e8 di posti a sedere coperti e fu uno degli impianti nei quali si svolsero le gare calcistiche internazionali del , organizzato dagli elvetici insieme all'Austria.\nLo stadio ha ospitato degli incontri internazionali a livello di nazionali ed il club che vi risiede \u00e8 il .\nNel gennaio 2007 lo stadio ospit\u00f2 anche un incontro internazionale di rugby, nel corso della Heineken Cup, la coppa d'Europa per club: i francesi del Bourgoin-Jallieu utilizzarono lo Stade de Gen\u00e8ve come impianto interno per il \"match\" della fase a gironi contro gli irlandesi del Munster (l'affluenza fu di 16.255 spettatori)."}
{"id": "579782", "revid": "1543377", "url": "https://it.wikipedia.org/wiki?curid=579782", "title": "Ludi", "text": "I ludi (singolare \"ludus\") erano giochi pubblici tenuti nel mondo romano antico come forma di intrattenimento della popolazione. Spesso i \"ludi\" erano organizzati in occasione di festivit\u00e0 religiose romane, o costituivano addirittura uno dei momenti principali di queste festivit\u00e0. Nel periodo imperiale, in particolare, i \"ludi\" arrivarono ad essere considerati parte importante del culto imperiale.\nI primi \"ludi\" consistevano in corse equestri a bordo di carri tenute nel circo - i cosiddetti \"ludi circenses\", appunto - e in seguito si aggiunsero altre esibizioni, come i \"ludi gladiatorii\", ovvero combattimenti tra gladiatori, le \"venationes\", ovvero gare di caccia e uccisione di animali selvatici, e i \"ludi scaenici\", ovvero gare di recitazione. \nI \"ludi\" erano organizzati durante giorni di sospensione delle attivit\u00e0 private, i quali non erano affatto esigui nel corso dell'anno, se si pensa che durante l'Et\u00e0 Imperiale i giorni dedicati a queste manifestazioni arrivarono ad essere pi\u00f9 di 135. Sebbene il lato dell'intrattenimento pu\u00f2 avere messo in secondo piano il sentimento religioso, anche nella tarda antichit\u00e0 i ludi venivano intesi come parte del culto degli d\u00e8i tradizionali, e i Padri della Chiesa mettevano in guardia i cristiani dal partecipare ai festeggiamenti.\nLa forma singolare \"ludus\", che significa \"gioco, sport\" ha diversi significati in latino. Il plurale viene usato per \"giochi\" in un senso analogo ai festival di giochi greci, come i giochi panellenici. Lo studioso Isidoro di Siviglia, ad ogni modo, divide le forme di \"ludus\" in \"atletico\", \"circense\", \"gladiatorio\" e \"scenico\".\nPolitica e religione.\nIn origine, tutti i \"ludi\" sembra che fossero offerte votive (\"ludi votivi\") per grazia ricevuta. Nel 366 a.C., i \"ludi romani\" divennero i primi giochi ad essere introdotti nel calendario religioso come un evento annuale sponsorizzato dallo stato nel suo complesso. I giochi in un'arena venivano anticipati da una parata (\"pompa circensis\") che conteneva dei concorrenti, giovani rampolli della nobilt\u00e0 romana a cavallo, danzatori armati, musicisti, un coro di satiri, e immagini degli d\u00e8i. Come prodotti dalle vittorie militari, i \"ludi\" erano spesso connessi ai trionfi in battaglia. La prima \"venatio\" (una caccia a delle bestie feroci) documentata venne rappresentata nel 186 a.C. da Marco Fulvio Nobiliore come parte dei suoi \"ludi votivi\", \nEssendo cerminonie religiose, i \"ludi\" venivano organizzati da diversi collegi di preti; durante la Repubblica romana, venivano presentati dai consoli, ma vennero principalmente associati alle responsabilit\u00e0 degli edili. Sebbene per i \"ludi\" venissero usati soldi pubblici, l'ufficiale in carica amentava costantemente lo splendore dei suoi giochi grazie ai suoi soldi come forma di pubbliche relazioni. Lo sponsor era capace di pubblicizzare la sua ricchezza, mentre dichiarava che intendeva condividerla per il bene comune. Sebbene alcuni uomini con lo sguardo al consolato evitassero di diventare edili a causa delle enormi spese che avrebbero affrontato, quelli con risorse sufficienti spendevano molto per ottenere il favore del popolo. I festival religiosi a cui i \"ludi\" erano connessi contempavano anche banchetti pubblici, e spesso lavori pubblici come la costruzione o la rimessa a nuovo di un tempio.\nDopo l'assassinio di Giulio Cesare durante le idi di marzo del 44 a.C., Marco Bruto cap\u00ec che una grossa parte del popolo non lo guardava come un liberatore, ma come l'assassino di un adorato campione, perci\u00f2 sponsorizz\u00f2 i \"Ludi Apollinares\", tenuti ogni anno dal 5 al 13 di luglio. Ottaviano, l'erede di Cesare, una volta lo super\u00f2 con i \"Ludi Victoriae Caesaris\", giochi in onore della vittoria di Cesare, che si svolsero dal 20 al 28 luglio, in contemporanea con un festival in onore di Venere genetrice, la divinit\u00e0 protettiva di Cesare e matriarca divina della gens Iulia. Fu durante quei \"ludi\", che servirono anche come giochi funerari, che la cometa apparve per annunciare la deificazione di Cesare. Ottaviano riconosceva il valore dei festival nel riunire la gente, e come Augusto istitu\u00ec nuovi \"ludi\" nel suo programma di riforme religiose; gli spettacoli e gli intrattenimenti pubblici vennero inglobati dal culto imperiale.\nLudi compitalicii.\nI \"ludi compitalicii\" erano intrattenimenti che si tenevano nei quartieri o nelle associazioni di comunit\u00e0 di Roma (vici), in congiunzione con i Compitalia, la festa del nuovo anno, in data variabile tra i Saturnalia e il 5 gennaio, in onore dei Lari degli incroci. Nella tarda Repubblica, delle performance venivano eseguite nelle intersezioni principali dei quartieri della citt\u00e0 nello stesso giorno. Durante la guerra civile degli anni 80, questi \"ludi\" diedero spesso vita a espressioni politiche popolari fatte da organizzazioni di quartiere. I liberti avevano un ruolo chiave, e anche gli schiavi partecipavano alle feste.\nNel 67 a.C., i Compitalia vennero interrotti da una rivolta ai \"ludi\", che furono anche la scena delle manifestazioni nel 66-65 a.C. Questa agitazione fu nel primo caso una risposta al processo di Gaio Manilio, che aveva indietreggiato sulle riforme riguardanti i diritti di voto dei liberti, mentre la seconda agitazione venne causata dagli oscuri eventi della prima congiura di Catilina. A causa di ulteriori disagi, il Senato abol\u00ec i \"ludi compitalicii\" nel 64 a.C.\nUn tribuno della plebe senza nome sostenne gli sforzi per avere i \"ludi\" nel 61 a.C., ma il console Quinto Cecilio Metello Celere soppresse il tentativo. Nel 58 a.C., Publio Clodio Pulcro, che aveva rinunciato al suo status di patrizio per diventare tribuno del popolo, ripristin\u00f2 il diritto di associazione, ma ancora prima che la sua legge diventasse effettiva, il suo aiutante Sesto Clelio aveva trovato un modo per organizzare i \"ludi\" per il nuovo anno. Il console Lucio Calpurnio Pisone, suocero di Cesare, permise i giochi, sebbene le organizzazioni che li gestivano fossero ancora fuorilegge. Cesare band\u00ec nuovamente i \"collegia\" e i \"ludi\" nel 46 a.C.\nNel 7 a.C., Augusto riorganizz\u00f2 Roma per motivi amministrativi in 265 distretti, che continuavano comunque ad essere chiamati \"vici\". Un'immagine del Genio di Augusto adesso stava tra i Lari agli altari degli incroci, e i \"ludi\", una volta considerati pericolosamente sovversivi, divennero espressione della pietas imperiale.\n\"Ludi circenses\".\nI \"ludi circenses\" erano giochi che si tenevano nei circhi. Il Circo Massimo era in origine un luogo per corse di bighe, ma potevano essere messi in scena anche eventi di atletica, gare e cacce alle bestie. I giochi venivano preceduti da una parata di apertura, la \"pompa circensis\". I \"ludi circenses\" comparivano regolarmente nelle celebrazioni dei trionfi di Roma o nelle dediche dei principali edifici. Facevano parte delle festivit\u00e0 pi\u00f9 importanti e delle feste, come i Floralia, i ludi romani e i ludi plebeii. Durante l'et\u00e0 imperiale, i giochi da circo erano spesso aggiunti ai festival per i quali non erano tradizionalmente celebrati nel periodo repubblicano. I giochi da circo venivano tenuti in diverse province in tutto l'impero, come viene indicato dai resti archeologici di binari e strutture di supporto, sebbene molte zone avessero strutture temporanee su terreni adatti.\nLista dei Ludi.\nSono esistiti pi\u00f9 di quaranta diversi tipi di ludi, ognuno con un nome particolare:"}
{"id": "579790", "revid": "149485", "url": "https://it.wikipedia.org/wiki?curid=579790", "title": "Stadio Letzigrund", "text": "Lo Stadio , o Letzigrund Stadion, \u00e8 uno stadio della citt\u00e0 di Zurigo, in Svizzera. Ospita le partite casalinghe del Fussballclub Z\u00fcrich e del Grasshopper Club Z\u00fcrich, principali squadre di calcio di Zurigo, conosciuto anche per ospitare dal 1928 il meeting di atletica leggera Weltklasse Z\u00fcrich, parte del circuito della Diamond League.\nLo stadio fu costruito nei primi anni venti e inaugurato il 22 febbraio 1925. Successivamente venne ristrutturato completamente per ospitare gli incontri del Campionato europeo di calcio 2008. Il Letzigrund \u00e8 tornato in funzione il 30 agosto 2007.\nIn origine le partite organizzate a Zurigo avrebbero dovuto essere giocate all'Hardturm, l'altro stadio cittadino, concepito unicamente per il calcio. Ritardi nella realizzazione del nuovo complesso hanno per\u00f2 obbligato gli organizzatori a ripiegare sul Letzigrund. Lo stadio \u00e8 stato abbattuto e ricostruito in appena un anno, conservando la caratteristica della pista di atletica. Il nuovo impianto \u00e8 a forma di conchiglia e vanta un'esclusiva rampa d'accesso. Il tetto sar\u00e0 coperto da vegetazione. Il Letzigrund \u00e8 stato costruito nel tempo record di soli due anni. Solo la rapidit\u00e0 con cui si \u00e8 deciso di costruire lo stadio e i brevissimi tempi di progettazione e realizzazione hanno reso possibile la partecipazione agli Europei. A tale proposito si parla del \"miracolo\" di Zurigo.\nLa sua struttura, oltre ad essere in grado di accogliere 30.000 spettatori, \u00e8 considerata avveniristica visto il limitato impatto ambientale. Il soffitto delle tribune \u00e8 costruito in legno ed il tetto \u00e8 dotato di pannelli solari."}
{"id": "579792", "revid": "1086846", "url": "https://it.wikipedia.org/wiki?curid=579792", "title": "Associazione Sportiva Roma 1946-1947", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1946-1947.\nStagione.\nDurante la stagione, con il ritorno della Serie A, la Roma raggiunge il 15\u00ba posto finale.\nMaglie e sponsor.\nLa divisa primaria \u00e8 costituita da maglia rossa con collo a V giallo, pantaloncini bianchi, calze rosse bordate di giallo; in trasferta viene usata una maglia bianca con banda orizzontale giallorossa, pantaloncini bienchi e calzettoni rossi bordati di giallo. Viene usata in alcune occasioni un'altra divisa nelle trasferte, costituita da maglia grigia con colletto rosso e banda rossa orizzontale con pantaloncini neri e calze a strisce orizzontali gialle e rosse. I portieri hanno due divise: una costituita da maglia grigia con colletto a polo, pantaloncini neri e calzettoni rossi bordati di giallo, l'altra presenta gli stessi calzettoni e calzoncini della terza divisa, abbinati con maglia verde decorata da una V gialla e rossa.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 46/47\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle testate giornalistiche dell'epoca."}
{"id": "579795", "revid": "648716", "url": "https://it.wikipedia.org/wiki?curid=579795", "title": "Agonalia", "text": "Le Agonalia o Agonia erano delle festivit\u00e0 romane, celebrata quattro volte all'anno, ed ogni volta dedicata ad una diversa divinit\u00e0.\nDescrizione.\nQuesta festivit\u00e0 cadeva quattro volte l'anno, e ogni volta era dedicata ad una divinit\u00e0 diversa: il 9 gennaio a Giano, il dio degli Inizi, il 17 marzo a Marte, il dio della Guerra, il 21 maggio a Veiove, un'antica divinit\u00e0 di cui si sa ancora poco, e l'11 dicembre a Sole Indigete, uno degli appellativi del dio Apollo. \nLa celebrazione consisteva nel sacrificio di un ariete nero nella Regia da parte del re dei sacrifici e questo ha fatto desumere che si trattasse di una festa molto antica e molto importante, in quanto in origine \u00e8 probabile che fosse celebrata dallo stesso re di Roma. \nLa tradizione romana attribuiva infatti l'istituzione di tali festivit\u00e0 a Numa Pompilio, il secondo dei sette re di Roma.\nEtimologia.\nGi\u00e0 gli antichi ignoravano l'etimologia del nome della festa e facevano varie supposizioni, molte delle quali sono riportate da Ovidio nel I libro dei \"Fasti\":\nAltre etimologie sono state proposte da Festo:\nVarrone, oltre a quella relativa al sacrificio rituale operato dal sacerdote, ne riportava un'altra, che faceva risalire alla parola greca del principe cittadino, a cui veniva dedicato il sacrificio;\nComunque molte di queste etimologie sembrano ruotare intorno al verbo latino \"ago\", \"agisco\"."}
{"id": "579798", "revid": "118901998", "url": "https://it.wikipedia.org/wiki?curid=579798", "title": "Veiove", "text": "Veiove o Vediove (latino \"Vediovis\") \u00e8 un dio romano, oggetto di culto fin da et\u00e0 molto antica, ma la cui esatta natura non \u00e8 del tutto chiara.\nSappiamo che Veiove \u00e8 il protettore dell'Asylum, il bosco sacro di rifugio che si trovava nella sella del Campidoglio (\"inter duos lucos\", cio\u00e8 \" tra i due boschi sacri\").\nIl dio \u00e8 raffigurato con un \"pilum\" (\"giavellotto\") e una capra. Il \"pilum\" (collegato a Pilumnus) sarebbe il simbolo del fulmine e la capra (collegata a Fauno e Fauna) sarebbe il simbolo della fecondit\u00e0. Aulo Gellio descrive la statua di culto nel tempio sul Campidoglio, come un dio giovane armato di arco e frecce, con accanto una capra che gli era sacrificata.\nGli era probabilmente dedicato l'agonium del 21 maggio.\nNel 194 a.C. gli fu dedicato anche un santuario nella parte nord dell'Isola Tiberina."}
{"id": "579799", "revid": "729019", "url": "https://it.wikipedia.org/wiki?curid=579799", "title": "Volo Pulkovo Airlines 612", "text": "Il volo Pulkovo Airlines 612 era operato dalla compagnia aerea russa Pulkovo Airlines (oggi Rossija Airlines), partito dall'aeroporto di Anapa, sul Mar Nero, alla volta di San Pietroburgo.\nIl 22 agosto 2006, un Tupolev Tu-154M che stava percorrendo tale tratta \u00e8 stato oggetto di un incidente aereo. Il velivolo si schiant\u00f2 al suolo nell'Ucraina orientale, vicino al confine con la Russia, causando la morte di tutti gli occupanti del velivolo, 170 persone.\nLa dinamica dell'incidente e le sue conseguenze.\nI fatti di cronaca.\nIl 22 agosto 2006, fra le 14:37 e le 14:39 ora di Kiev (fra le 13:37 e le 13:39 italiane), l'aereo, un Tupolev Tu-154, della compagnia aerea Pulkovo Airlines (oggi Rossija Airlines), mentre si trovava circa 45\u00a0km a nord di Donec'k lanci\u00f2 3 segnali di SOS mentre si trovava ad un'altitudine di , lanci\u00f2 poi un quarto segnale di SOS ad altitudine per poi scomparire dai radar alle ore 14:39 (ora locale).\nIl luogo dell'impatto fu localizzato nelle vicinanze del villaggio di Sukha Balka, in un terreno acquitrinoso.\nNel disastro persero la vita tutti i 170 passeggeri, in maggioranza russi e di cui ben 39 bambini, e i 10 membri dell'equipaggio.\nDei testimoni a terra riferirono di avere visto l'aereo cadere intero e di non avere visto esplosioni, ma che nel momento in cui il velivolo tocc\u00f2 terra si levarono fiamme altissime. Furono viste poltrone sbalzate fuori dall'urto con ancora attaccati i corpi. I soccorritori, arrivati un'ora dopo, trovarono resti umani e lamiere sparsi su una vasta area. Un uomo di un villaggio vicino riusc\u00ec anche a filmare lo schianto con un telefono cellulare.\nDiscrepanza sul numero dei cadaveri.\nAl completamento delle operazioni di recupero dei corpi delle vittime, \u00e8 emerso che \u00e8 stato recuperato un cadavere di troppo: i soccorritori hanno trovato i resti di 171 persone. La compagnia aerea ha comunicato di non essere in grado di fornire informazioni sull'identit\u00e0 della centosettantunesima vittima, rimettendo la questione alla magistratura che indaga sulla tragedia.\nLe cause.\nLa compagnia afferm\u00f2 che l'aereo era in condizioni \"normali\" e che il comandante era esperto, avendo all'attivo oltre 9.000 ore di volo.\nLe cause della sciagura sembrano legate all'eccezionale ondata di maltempo che imperversava sulla zona, anche se fonti ucraine parlarono di un incendio sviluppatosi a bordo prima della caduta (alcuni esperti si dissero convinti che la carlinga fosse stata colpita da un fulmine): \u00e8 stato comunque escluso che si sia trattato di un atto terroristico.\nLa procura russa apr\u00ec comunque un'inchiesta per \"violazione delle regole di sicurezza del traffico aereo o dell'uso del trasporto aereo\", mentre i meteorologi ucraini accusarono i colleghi russi, sostenendo di avere avvertito l'aeroporto della presenza di un temporale fortissimo con un fronte di 13-15 chilometri, per cui l'aereo non avrebbe dovuto decollare.\nIl rinvenimento delle due scatole nere, avvenuto il giorno successivo all'incidente, conferm\u00f2 l'ipotesi del maltempo e dell'errore del pilota quali cause del disastro: l'equipaggio, portando l'aereo ad un'altitudine eccessiva per sfuggire alle proibitive condizioni meteo, inclin\u00f2 troppo l'aereo verso l'alto causando uno stallo aerodinamico. La velocit\u00e0 si azzer\u00f2 e l'aereo inizi\u00f2 ad avvitarsi su se stesso fino allo schianto, nel quale morirono tutte le 170 persone a bordo.\nL'aereo.\nIl velivolo era un Tupolev Tu-154M, registrato come \"RA-85185\". Prodotto nel 1992, aveva alle spalle circa 24.215 ore di volo; era stato di propriet\u00e0 della compagnia aerea cinese Sichuan Airlines sino a quando la Pulkovo Airlines lo compr\u00f2 nel 2001.\nConsiderazioni.\nL'altissimo numero di piccole vittime (33 sotto i dodici anni, sei sotto i due anni) si spiega col fatto che Anapa \u00e8 una spiaggia particolarmente frequentata dalle famiglie russe perch\u00e9 bene attrezzata per i bambini.\nLa tragedia segue di nemmeno due mesi l'incidente di Irkutsk della S7 Airlines (ex-Siberia Airlines), che vide lo schianto di un Airbus A310, con oltre 120 vittime (tra cui - anche in quel caso - molti bambini che erano in viaggio per vacanza), a sua volta di poco successivo ad un'altra rovinosa caduta di un Airbus A320 della compagnia di bandiera armena Armavia, che il 3 maggio 2006 era precipitato in fase di atterraggio nella citt\u00e0 costiera di So\u010di, sul Mar Nero, con un bilancio di 113 morti.\nCon l'ultimo incidente del Tupolev della Pulkovo, il 2006 si prefigura come l'anno nero per l'aviazione civile russa: i cieli dell'ex URSS sono ormai tra i pi\u00f9 pericolosi: sotto accusa i velivoli vecchi, la scarsa manutenzione, gli aeroporti inadeguati ed i controlli a terra insufficienti."}
{"id": "579800", "revid": "149539", "url": "https://it.wikipedia.org/wiki?curid=579800", "title": "Editto di grazia", "text": "Con l'editto di grazia veniva concessa libert\u00e0 di culto agli ugonotti francesi.\nFu sancito dal cardinale Richelieu che fu al fianco di Luigi XIII di Francia quando riprese il suo potere regio, che veniva precedentemente esercitato dalla madre Maria de' Medici.\nLa politica del Richelieu aveva come fine il rafforzamento del potere monarchico.\nEgli intendeva affermare il principio dello stato assoluto; ne \u00e8 del resto testimonianza l'atteggiamento che assunse all'indomani della sconfitta dei protestanti (1628 - La Rochelle fu l'ultima piazzaforte ugonotta a cadere all'attacco del cardinale Richelieu): nessuna condanna al rogo, anzi emanazione dell'editto di grazia (1629) che, seppur con qualche limitazione, confermava la libert\u00e0 di culto per gli ugonotti.\nCon questo editto per\u00f2 decret\u00f2 il disfacimento del loro apparato politico-militare.\nSi presume che l'editto di grazia fu chiamato cos\u00ec proprio perch\u00e9 i protestanti furono in un certo senso graziati dal cattolico Richelieu dopo la sconfitta dell'anno prima."}
{"id": "579806", "revid": "124636764", "url": "https://it.wikipedia.org/wiki?curid=579806", "title": "Associazione Sportiva Roma 1947-1948", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1947-1948.\nStagione.\nDurante la stagione sulla panchina giallorossa siede il tecnico ungherese Imre Senkey, che pretende a tutti i costi l'acquisto dell'asso suo conterraneo Gyula Zsengell\u00e9r, centrocampista di grande peso ribattezzato dai tifosi \"er professore\", poich\u00e9 uomo colto e pieno di interessi intellettuali, che costa alla Roma la cifra record per l'epoca di 14 milioni: decisamente spropositata per un trentunenne. Il nuovo acquisto garantisce un maggior peso specifico alla manovra di gioco, ma i risultati non arrivano a causa di un infortunio subito da Amadei durante un derby e per colpa degli altri giocatori acquistati dall'Argentina che non riescono a dimostrarsi all'altezza della situazione. Alla 26\u00aa la panchina salta e al posto del tecnico ungherese viene messo uno dei veterani della squadra, Luigi Brunella, con il doppio ruolo di allenatore e giocatore. Alla fine della stagione la squadra si classifica diciassettesima, sull'orlo della retrocessione. La partita decisiva per la salvezza dei giallorossi \u00e8 la sfida alla penultima giornata con la , decisa da un gol di Brunella.\nMaglie e sponsor.\nLa divisa primaria \u00e8 costituita da maglia rossa con collo a V giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo, pantaloncini neri e calzettoni rossi bordati di giallo. Viene usata in alcune occasioni un'altra divisa nelle trasferte, costituita da maglia grigia con colletto rosso e banda rossa orizzontale con pantaloncini neri e calze a strisce orizzontali gialle e rosse. I portieri hanno una divisa costituita da maglia grigia con colletto a polo, pantaloncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle testate giornalistiche dell'epoca."}
{"id": "579809", "revid": "499020", "url": "https://it.wikipedia.org/wiki?curid=579809", "title": "Damiano Zenoni", "text": "\u00c8 il fratello gemello di Cristian, che \u00e8 cresciuto ed ha giocato con lui nell'Atalanta ed in Nazionale.\nHa disputato 217 partite in Serie A siglando 2 reti, 158 partite e 7 reti in Serie B e 58 partite con una rete in Serie C1.\nCaratteristiche tecniche.\nNonostante sia un centrocampista destro, \u00e8 stato utilizzato spesso anche come interno destro e come terzino destro di una difesa a quattro.\nOccasionalmente \u00e8 stato impiegato anche da terzino sinistro.\nCarriera.\nGiocatore.\nClub.\nCresciuto nel vivaio dell', viene aggregato alla prima squadra nel campionato 1995-1996.\nDopo le esperienze in Serie C1 nelle file della e dell'Alzano Virescit dove vince anche la Coppa Italia Serie C, ritorna all'Atalanta con cui gioca due campionati in Serie B e uno in Serie A, sotto la guida del tecnico Giovanni Vavassori.\nHa esordito in Serie A il 1\u00ba ottobre 2000 in Atalanta- (2-2).\nNella stagione 2004-2005 passa all', partecipando con la squadra friulana la stagione successiva alla Champions League, competizione in cui ha giocato 8 partite, brillando particolarmente nella partita contro il .\nNell'estate 2007 passa al . Rimasto al Parma anche dopo la retrocessione in Serie B, il 25 ottobre 2008 segna la sua prima rete con i ducali con un tiro dalla distanza nella vittoriosa trasferta sul campo del , gara vinta per 3-1 dagli emiliani. Alla fine dell'anno il Parma ritorna in Serie A, categoria nella quale Zenoni viene confermato; durante l'annata in Serie A Zenoni propizia l'autogol del barese Nicola Belmonte nella partita pareggiata 1-1 contro il .\nNell'estate 2010 non gli viene rinnovato il contratto, entrando cos\u00ec in regime di svincolo. A gennaio 2011 si accorda con il , firmando un contratto valido fino al termine della stagione. Fa il suo debutto con la maglia biancorossa il 15 gennaio nella sconfitta casalinga per 0-2 contro il . A fine stagione totalizza 20 presenze in campionato e 2 nei play-out.\nAl termine del campionato rimane svincolato per la scadenza del contratto. A causa di problemi al ginocchio abbandona il professionismo e nell'ottobre 2011 viene ingaggiato dalla Grumellese, nel campionato di Eccellenza Lombardia. Esordisce con la nuova maglia andando a segno su calcio di rigore nella vittoria sulla Vimercatese. Nella stagione 2012-2013 \u00e8 contemporaneamente giocatore della prima squadra e allenatore degli Esordienti della societ\u00e0 bergamasca, e l'anno successivo passa alla guida della Juniores.\nNazionale.\nConta 6 convocazioni ed una presenza nella Nazionale italiana, esordendo nella partita Italia-Inghilterra (1-0), il 15 novembre 2000.\nAllenatore.\nNel giugno 2014 interrompe definitivamente l'attivit\u00e0 agonistica e, dopo aver allenato, parallelamente all'attivit\u00e0 di calciatore, per due stagioni nel settore giovanile della Grumellese, passa sulla panchina degli Allievi Nazionali della . Dal 2016 passa alla guida della squadra Berretti con la quale vince il campionato nazionale Dante Berretti 2017-2018.\nIl 7 maggio 2019, in seguito all'esonero di Domenico Toscano, assume la guida della prima squadra della formazione bresciana per i play-off, nei quali la Feralpi viene eliminata dalla .\nResta in carica anche per l'anno successivo, venendo affiancato dal fratello gemello Cristian nelle vesti di vice-allenatore, fino al 25 settembre 2019, quando entrambi vengono esonerati.\nIl 26 giugno 2021 diventa l'allenatore della , squadra militante nel campionato di Serie D, nata nel 2020 dalla fusione di alcune societ\u00e0 tra cui la Grumellese, compagine con la quale Zenoni aveva terminato la sua carriera di calciatore. L' 8 febbraio 2022, la societ\u00e0 bergamasca comunica il suo esonero.\nStatistiche.\nPresenze e reti nei club.\n\"Statistiche aggiornate al 24 novembre 2013.\"\nStatistiche da allenatore.\n\"Statistiche aggiornate al 6 febbraio 2022.\""}
{"id": "579810", "revid": "124050317", "url": "https://it.wikipedia.org/wiki?curid=579810", "title": "Mario An\u010di\u0107", "text": " Uno degli ultimi importanti esponenti del Serve &amp; Volley.\nBiografia.\nAn\u010di\u0107 si fece notare al suo esordio in un torneo dello Slam, a Wimbledon nel 2002, quando sconfisse Roger Federer, testa di serie numero 9 con il punteggio di 6-3, 7-62, 6-3. \u00c8 stato l'ultimo giocatore a battere Federer a Wimbledon fino all'edizione del 2008, nell'epica finale contro Rafael Nadal.\nUno dei punti di forza del tennista croato era il servizio e la stampa lo inizi\u00f2 ad etichettare come il \"nuovo Ivanisevic\". Nonostante il notevole talento, An\u010di\u0107 non \u00e8 mai riuscito ad imporsi in nessun torneo importante, vincendo solo tre titoli, due a 's-Hertogenbosch, nel 2005 e nel 2006, e uno a San Pietroburgo nel 2006. Il suo miglior risultato in un torneo dello Slam \u00e8 la semifinale ottenuta a Wimbledon nel 2004, dopo aver sconfitto nei quarti il beniamino di casa Tim Henman, perse in quattro set da Andy Roddick.\nLa sua miglior posizione in classifica \u00e8 stata la numero 7, ottenuta il 10 luglio 2006, dopo essere stato eliminato nei quarti di finale a Wimbledon da Roger Federer. In questa stagione ha lottato fino all'ultimo Masters Series per entrare nella Masters Cup, ma non vi \u00e8 riuscito per pochi punti in classifica. Il suo miglior risultato sportivo resta comunque la vittoria in Coppa Davis ottenuta nel 2005 contro la Slovacchia.\nIl 2007 \u00e8 iniziato discretamente con gli ottavi di finale raggiunti all'Australian Open prima della sconfitta in un match combattuto finito al quinto set contro Andy Roddick; tuttavia, a causa della mononucleosi (una forma grave, che lo affligger\u00e0 fino al 2008), \u00e8 stato costretto a fermarsi da febbraio, saltando cos\u00ec tutti gli Slam, e perdendo cos\u00ec molte posizioni nel ranking mondiale, slittando dal numero 9 al 135 nel gennaio 2008.\nNel 2008 riesce a raggiungere i quarti di finale a Wimbledon, dove viene eliminato ancora da Roger Federer. Nel 2009 rimane lontano dai campi da gioco praticamente tutto l'anno, non ottenendo nessun risultato rilevante, a causa degli infortuni e della debolezza del fisico causata dalle precedenti malattie.\nIl 24 febbraio 2011, annuncia il suo ritiro a soli 26 anni a causa dell'impossibilit\u00e0 del suo fisico di recuperare completamente dagli infortuni."}
{"id": "579812", "revid": "775372", "url": "https://it.wikipedia.org/wiki?curid=579812", "title": "Nuclei Armati Rivoluzionari", "text": "I Nuclei Armati Rivoluzionari (NAR) furono un'organizzazione terroristica italiana d'ispirazione neofascista, nata a Roma e attiva dal 1977 al 1981.\nTeorici dello spontaneismo armato nazional-rivoluzionario, i NAR segnarono un punto di svolta nell'ambito dell\"'eversione nera\" e di rottura nei confronti dei loro \"padri politici\". Attraverso un disconoscimento del passato \"golpista e stragista\" dei \"vecchi fascisti\" (Ordine Nuovo, Avanguardia Nazionale, Ordine Nero, ecc.) e di un allontanamento dalle logiche del neofascismo missino considerato di sterile contrapposizione ai giovani militanti di sinistra, i NAR impugnarono apertamente le armi contro lo Stato.\nDurante i quattro anni di attivit\u00e0 i NAR furono responsabili di 33 omicidi, per i quali furono condannati come esecutori materiali, con sentenza definitiva, Giuseppe Valerio Fioravanti, Francesca Mambro e Luigi Ciavardini.\nIl contesto: gli anni di piombo.\nIl gruppo dei NAR nasce in un contesto sociale collocabile, intorno alla met\u00e0 degli anni settanta, nel bel mezzo di una delle stagioni politiche e sociali pi\u00f9 drammatiche della storia repubblicana della Penisola italiana, quella che ripropose le contraddizioni ed i contrasti gi\u00e0 vissuti con i movimenti di contestazione del sessantotto e che poi \u00abdivamp\u00f2 nella generalizzazione quotidiana di un conflitto politico e culturale che si ramific\u00f2 in tutti i luoghi del sociale, esemplificando lo scontro che percorse tutti gli anni Settanta, uno scontro duro, forse il pi\u00f9 duro, tra le classi e dentro la classe, che si sia mai verificato dall'unit\u00e0 d'Italia. Quarantamila denunciati, quindicimila arrestati, quattromila condannati a migliaia di anni di galera, e poi morti e feriti, a centinaia, da entrambe le parti.\u00bb\nUna situazione di rivolta generazionale che vide contrapposte le due fazioni politiche radicali di estrema destra e di estrema sinistra e che mai, come in quegli anni, fin\u00ec per dividere migliaia di giovani che si diedero battaglia senza esclusione di colpi, trascinando la Penisola italiana quasi alle soglie di una guerra civile ideologica e creando fatalmente i presupposti per l'insorgenza del terrorismo di matrice politica.\nUna violenza che nasce inizialmente nei cortei e nelle piazze, dove gli scontri tra militanti di destra e di sinistra sono all'ordine del giorno e che spinse poi il movimento giovanile neofascista verso una sempre pi\u00f9 aperta spaccatura tra due differenti anime. Da una parte quella pi\u00f9 conservatrice e maggiormente legata all'apparato del Movimento Sociale Italiano di Almirante, il quale mal sopporta l'indiscriminata violenza di strada, per niente funzionale ad un progetto di inglobazione nell'arco costituzionale democratico parlamentare del suo partito; dall'altra, un'anima pi\u00f9 rivoluzionaria ed interventista che avrebbe spinto, di li a poco, tutta una serie di gruppi neofascisti, spinti da pulsioni e da ideali politici non conciliabili con l'immobilismo moderato dell'MSI e dal ripudio dello stragismo e del golpismo dei \u201cvecchi fascisti\", ad abbracciare certi metodi di spontaneismo armato contro lo Stato, propri (fino ad allora) solo della sinistra extraparlamentare.\nGli inizi: la nascita del gruppo.\nIl primo gruppo dei NAR si forma a Roma, intorno al 1977, da un proposito di alcuni militanti neofascisti gravitanti attorno alla sede romana del FUAN di via Siena, al quartiere Nomentano dove, verso la fine del 1978, con il massiccio ingresso di militanti missini provenienti dalla sezione del Movimento Sociale Italiano Eur-Monteverde (come i fratelli Fioravanti, Francesca Mambro, Dario Pedretti, Alessandro Alibrandi, Luigi Aronica e molti altri), si comincia a mettere in discussione l'immobilismo del partito e la concreta possibilit\u00e0 di intraprendere un percorso di lotta armata, soprattutto attraverso una serie di azioni brillantemente eseguite e ideologicamente ben motivate e capaci di destabilizzare la struttura portante dello Stato, riprendendo la lezione dei ben pi\u00f9 organizzati gruppi eversivi della sinistra extraparlamentare.\nLe riunioni e le accese discussioni in via Siena trasformeranno quella sede, di l\u00ec a breve, in \u00abuno dei gruppi che immediatamente si rende interprete del messaggio spontaneista diffuso dalle colonne di \u201cCostruiamo l'azione\u201d e della campagna di attentati dinamitardi attuata dal Movimento Rivoluzionario Popolare. La sede del movimento, in via Siena a Roma, \u00e8 in un primo tempo centro di raccolta di esperienze, soprattutto delittuose e terroristiche, portate avanti da giovani uniti dall'impazienza rivoluzionaria, privi di un progetto politico globale, ma tenuti insieme dal desiderio di praticare azioni militari di contenuto e di rilievo ben superiore al semplice pestaggio degli avversari politici di sinistra.\u00bb\nLa confluenza nel FUAN romano del gruppo di militanti capeggiato da Valerio Fioravanti, proprio in coincidenza con un fermento giovanile diffusosi anche nelle file della destra, diede quindi vita ad un nuovo soggetto eversivo/movimentista ed ideologicamente pi\u00f9 motivato, il cui nucleo originario comprendeva: Valerio Fioravanti, suo fratello minore Cristiano Fioravanti, Francesca Mambro, Franco Anselmi ed Alessandro Alibrandi.\nPer volere dei suoi stessi componenti, per\u00f2, sia dalla sua nascita che durante gli anni successivi, i NAR non ebbero mai una struttura ben definita e un'organizzazione stabile e gerarchicamente rigida, ma furono, piuttosto, una sorta di sigla \"aperta\" messa a disposizione dello spontaneismo armato, un movimento identitario nel quale transitarono, nel corso del tempo, diversi militanti provenienti dalla galassia dell'estrema destra fascista, tanto che la sentenza del processo a carico dell'organizzazione del 2 maggio 1985 eman\u00f2 condanne per ben cinquantatr\u00e9 imputati.\nFatta quindi eccezione per quel ristretto nucleo fondativo, gli altri componenti del gruppo sono individuabili in tutta una serie di fiancheggiatori che, con pi\u00f9 o meno continuit\u00e0, parteciparono alle azioni dell'organizzazione. Tra quelli pi\u00f9 attivi ci furono sicuramente Gilberto Cavallini, subentrato subito a ridosso delle prime azioni e poi rimasto nei NAR fino alla fine della loro storia; Luigi Ciavardini, entrato giovanissimo nel gruppo rimarr\u00e0 poi coinvolto nel processo pi\u00f9 drammatico della storia dei NAR, quello cio\u00e8 per la Strage alla Stazione di Bologna del 2 agosto 1980; Massimo Carminati, personaggio diviso fra la malavita comune e l'eversione di destra e, per questo, figura chiave e tramite tra i NAR e la malavita organizzata romana della Banda della Magliana; Giorgio Vale, proveniente dal movimento neofascista di Terza Posizione e che per diverso tempo si divise nella militanza in entrambi i gruppi.\nAltri componenti che invece operarono pi\u00f9 sporadicamente o temporaneamente furono: Giuseppe Dimitri, Massimo Morsello, Mario Corsi, Dario Pedretti, Stefano Soderini, Walter Sordi, Pasquale Belsito, Roberto Nistri, Egidio Giuliani, Dario Mariani i fratelli Claudio e Stefano Bracci, Stefano Tiraboschi, Ciro e Livio Lai, Paolo Pizzonia, Luigi Aronica, Marco Di Vittorio, Gabriele De Francisci, Domenico Magnetta, Patrizio Trochei, Pasquale Guaglianone, Pierluigi Bragaglia, Luigi Fraschini, Alberto Piccari, Fabrizio Zani, Stefano Procopio, Luciano Petrone, Riccardo Brugia, Fabio Valencic, Gilberto Falcioni, Claudio Conti, Andrea Pucci, Nicola Frega, Dario Faragnani.\nIl pensiero: i terroristi di destra.\nLa peculiarit\u00e0 della storia dei NAR, soprattutto del suo nucleo fondativo, rispetto a tutte le altre formazioni eversive e terroristiche degli anni Settanta, fu quella di essere un gruppo molto pi\u00f9 politico di altri, ma che la politica intese farla in maniera anarcoide, distruttiva e autodistruttiva, singolarit\u00e0 che li rese un fenomeno assolutamente atipico nella vasta galassia del terrorismo italiano. Contrariamente al resto dei movimenti dell'eversione di destra, infatti, i NAR staccarono ben presto il cordone ombelicale con il loro partito di riferimento (il Movimento Sociale Italiano) e seppero perseguire una strada assolutamente differente che li port\u00f2 a riconoscere ben presto l'importanza dell'abbandono delle ideologie contrapposte e del tentativo di superare l'aspra contrapposizione frontale tra destra e sinistra, tipica di quel periodo e figlia di quella estremizzazione della dialettica politica che, tradotta in violenza armata, portava le due diverse fazioni radicali a rispondere colpo su colpo, azione su azione all'altrui violenza.\nPortare a termine una vera e propria lotta contro il potere costituito, cio\u00e8 contro lo Stato, attraverso lo spontaneismo armato, divenne allora l'obbiettivo primario del gruppo che, coerentemente con la propria idea di voler voltare pagina rispetto al passato, rinunci\u00f2 anche a qualsiasi forma gerarchica interna (propria della destra storica), dimostrando altres\u00ec una vera e propria insofferenza verso la stagione dell'eversione che li aveva preceduti e verso quei (cosiddetti) profittatori doppiogiochisti che, secondo loro, all'interno degli ambienti della destra radicale, erano sempre pronti a sfruttare i giovani militanti incitandoli all'azione e mandandoli al massacro, per poi avvantaggiarsi dei frutti della stessa.\nA differenza soprattutto delle formazioni di sinistra, i NAR non crederanno mai al mito della \"rivoluzione di massa\"; altra singolarit\u00e0 del gruppo, infatti, sar\u00e0 quella di non cercare mai di fare del proselitismo, bens\u00ec di utilizzare la sigla (NAR) per puntare alla singola \"azione rivoluzionaria\" fine a s\u00e9 stessa, senza doverne rispondere a qualche gruppo dirigente.\nLa lotta armata.\n1977-1978: le prime azioni.\nLe primissime azioni del nucleo storico dei NAR furono degli attentati contro obbiettivi pianificati in maniera del tutto estemporanea. Il battesimo del fuoco avvenne il 30 dicembre del 1977 quando attaccano, a colpi di molotov l'entrata del quotidiano \"Il Messaggero\" in via dei Serviti, a Roma.\nIl 4 gennaio 1978 un commando di 5 persone entra nella redazione romana del Corriere della Sera minacciando con le pistole gli impiegati e lanciando poi tre molotov, una delle quali, tirata da Franco Anselmi, colpisce per sbaglio in testa il portiere dello stabile che ne rimase gravemente ustionato. La rivendicazione vedr\u00e0 comparire per la prima volta la sigla che segner\u00e0 la loro storia: \"NAR - Nuclei Armati Rivoluzionari\".\nIl primo omicidio del gruppo fu invece compiuto a seguito della strage di Acca Larentia. Il 7 gennaio del 1978, a Roma, davanti ad una sezione dell'MSI del quartiere Tuscolano, un commando (mai identificato ma molto probabilmente formato da militanti di estrema sinistra) uccise due giovani militanti missini: Franco Bigonzetti di 19 anni e Francesco Ciavatta di 18 anni. Un terzo missino, Stefano Recchioni di 19 anni, perder\u00e0 la vita quello stesso giorno, ucciso da un carabiniere negli scontri che seguirono tra attivisti e forze dell'ordine. Acca Larentia segn\u00f2 un momento di rottura completa tra una parte dei giovani neofascisti ed il partito. La violenza dei gruppi di destra, infatti, da quel momento aument\u00f2 ulteriormente e dopo quel giorno, molti giovani missini decideranno di impugnare la armi. \u00abPer la prima volta\u00bb spiegher\u00e0 anni dopo Francesca Mambro \u00abi fascisti romani spareranno contro la polizia. E questo segn\u00f2 ovviamente un punto di non ritorno.\u00bb Successivamente, da alcuni detenuti di destra fu fatta circolare una \u201cvoce\u201d secondo la quale a commettere la strage di Acca Larentia sarebbero stati i comunisti della casa occupata di Via Calpurnio Fiamma, nel quartiere di Cinecitt\u00e0.\nIl 28 febbraio 1978, spinti da propositi di vendetta, oltre che per \"celebrare\" il terzo anniversario della morte di Miki Mantakas, dal solito ritrovo del bar Fungo (zona EUR) partono in otto: i due fratelli Fioravanti, Franco Anselmi, Alessandro Alibrandi, Dario Pedretti, Francesco Bianco, Paolo Cordaro e Massimo Rodolfo. A bordo di tre auto raggiungono la casa occupata ignorando per\u00f2 che, da qualche ora, era stata sgomberata dalla polizia. A quel punto, invece che ritirarsi strategicamente, decidono di perlustrare il quartiere puntando in direzione della vicina piazza San Giovanni Bosco, i cui giardinetti sono spesso da ritrovo per molti \"compagni\" della zona. Nei pressi del parco, scendono dall'auto e, a volto scoperto, fanno fuoco su un capannello radunato intorno ad una panchina: Cristiano va a segno ma, subito dopo, gli si inceppa l'arma, il gruppo di \"compagni\" tenta di darsi alla fuga ma i proiettili feriscono due di loro, i fratelli Nicola e Roberto Scialabba. Ma mentre Nicola riesce a fuggire e mettersi in salvo, Roberto, un operaio elettricista e militante di sinistra, viene raggiunto da Valerio che lo fredda da distanza ravvicinata con due colpi alla testa.\nNei mesi a seguire, nonostante la rivendicazione dell'attentato da parte dei NAR, la stampa e gli investigatori punteranno pi\u00f9 sui piccoli precedenti penali di Scialabba per accreditare la pista di un regolamento di conti tra piccoli spacciatori. Quello sar\u00e0 invece il primo omicidio del gruppo; la sigla utilizzata per quella prima azione fu \"Giovent\u00f9 Nazional-Rivoluzionaria\".\nIl 6 marzo 1978 lo stesso gruppo rapina l'armeria dei fratelli Centofanti nella zona di Monteverde a Roma, la pi\u00f9 grande della citt\u00e0, portando via 8 pistole oltre ai documenti e agli orologi dei presenti. Qualcosa per\u00f2 va storto: mentre il commando si d\u00e0 alla fuga, subito dopo la rapina, Franco Anselmi si attarda all'interno dell'armeria. Ne nasce un conflitto a fuoco nel quale Anselmi viene colpito alla schiena dal proprietario Daniele Centofanti, che nel mentre era riuscito a liberarsi. Morir\u00e0 sul colpo sulla porta dell'armeria e la sua uccisione ne fece una sorta di eroe-martire per il resto dei NAR che, in futuro, celebreranno (ogni inizio marzo degli anni successivi) la sua perdita con altrettante rapine ad armerie, firmando i colpi con la sigla \"Gruppo di fuoco Franco Anselmi\".\nIl disorientamento e lo sgomento per la perdita dell'amico rafforzarono ulteriormente il gruppo infondendo loro ulteriore determinazione nella lotta eversiva. Sul piano pratico, invece, cominciarono sovente ad avvalersi dalla collaborazione di criminali \"comuni\" per la realizzazione delle azioni di autofinanziamento. Uno di loro fu Massimo Sparti: personaggio gravitante nel mondo della malavita comune che aveva avuto modo, proprio nel periodo di lontananza da Roma di Giusva, di legarsi in un intenso rapporto di amicizia e di collaborazione con suo fratello Cristiano (e con il suo fidato amico Alibrandi) tanto da rappresentare per lui quasi un \"padre adottivo\". Sparti si era cos\u00ec offerto di indirizzare l'attivit\u00e0 del gruppo verso obiettivi sicuri e realizzabili senza eccessivi rischi, svolgendo altres\u00ec un supporto nelle forniture di documenti e targhe false e nel riciclaggio dei proventi delle rapine, tutte esperienze derivategli dall'inserimento nel mondo della malavita capitolina.\nFu cos\u00ec che, a partire dalla rapina effettuata il 6 aprile 1978 a Roma, ai danni della filatelia Biancastelli, i NAR misero a segno una serie di riusciti colpi a cui anche Sparti partecip\u00f2 attivamente: la rapina alla filatelia Meoli Claudi, quelle nell'abitazione di Gabriella Palazzoli e nella villa dei coniugi Barone-Leporace.\nLa sera del 17 maggio 1978, Valerio, che nel mentre ha definitivamente abbandonato gli studi universitari per arruolarsi nell'Esercito e si trova di stanza in Friuli, presso la Brigata \"Mameli\" di Spilimbergo, assieme ad Alessandro Alibrandi, venuto appositamente da Roma, sottrae due casse contenenti 144 bombe a mano del tipo SRCM, nascondendole all'esterno dell'edificio. Una di queste venne poi ritrovata dai militari mentre l'altra viene trasportata a Roma da Alibrandi con l'aiuto di Tiraboschi e Sparti, ed utilizzata dai NAR nelle loro azioni. Il furto verr\u00e0 in seguito scoperto e Fioravanti verr\u00e0 condannato dal Tribunale Militare di Padova, con sentenza del 14 giugno 1979, a otto mesi di reclusione.\nDurante la notte del 14 dicembre 1978, trafugano dall'armeria della Capitaneria di porto di Ravenna, un ingente quantitativo di armi da guerra (dieci mitra e cinque pistole), di bombe a mano (diciotto) e di munizioni (oltre quattordicimila cartucce).\n1979-1980: lo spontaneismo armato.\nPer il primo anniversario della strage di Acca Larentia, i NAR decisero di assaltare una radio di estrema sinistra, Radio Onda Rossa ma, questa volta, non per uccidere. La provocazione che il gruppo ha in mente \u00e8 finalizzata ad una strategia politica che, Giusva e gli altri, percorrono ormai da tempo, l'idea cio\u00e8 di unificazione del movimento di contestazione giovanile e di abbandono della logica degli opposti estremismi tra destra e sinistra. L'idea sarebbe quella di leggere ai microfoni dell'emittente un messaggio provocatorio: \u00abSe volete giocare pesante, lo sappiamo fare anche noi. Vi abbiamo appena dimostrato che, volendo, vi veniamo a prendere a casa. Quindi smettiamola di spararci addosso e combattiamo insieme contro lo Stato.\u00bb All'ultimo momento, per\u00f2, il gruppo decise di cambiare obiettivo puntando su un'altra radio del \"movimento\", Radio Citt\u00e0 Futura, causa una battuta riferita ad un giovane missino ucciso ad Acca Larenzia (\u00abI fascisti hanno perso una Ciavatta\u00bb) pronunciata dai microfoni di questa radio. Il 9 gennaio del 1979, quindi, un commando formato da Valerio Fioravanti, Alessandro Alibrandi, Patrizio Trochei, Alessandro Pucci, Dario Pedretti, Livio Lai, Gabriele De Francisci e Paolo Pizzonia arrivano con le auto nei pressi della radio. In tre (Fioravanti, Pucci e Pedretti) assaltano poi gli studi durante la registrazione della trasmissione femminista \"Radio Donna\", dando fuoco ai locali e sparando alle quattro conduttrici che, raggiunte da colpi di mitra e pistola, rimangono ferite.\nL'8 febbraio 1979 Valerio e Cristiano Fioravanti, Patrizio Trochei, Alessandro Alibrandi e Franco Giomo compiono una rapina ai danni della societ\u00e0 Cab di Roma, rubando denaro e sei giubbotti antiproiettile.\nIl 7 marzo 1979, alla vigilia della ricorrenza della Giornata Internazionale della Donna, il gruppo NAR/Donne rivoluzionarie, tra le quali spicca il nome di Francesca Mambro, piazza una rudimentale bomba davanti alle finestre della sede del \"Circolo culturale femminista\" nel quartiere Prati e poi lanciano due ordigni contro il cinema a luci rosse \"Ambra Iovinelli\", nei pressi della stazione Termini, a Roma. A pochi metri di distanza, Valerio Fioravanti e altri estremisti armati, restano di copertura, pronti eventualmente a intervenire.\nIl 15 marzo 1979, per commemorare il primo anniversario della morte di Franco Anselmi, i NAR rapinano l'armeria \"Omnia Sport\", sita in pieno centro di Roma (in via IV Novembre) a due passi dalla Questura di piazza Venezia. Sottraggono una sessantina di pistole, quindici carabine e diverse munizioni. L'azione viene organizzata dai Nar, ma vede anche la partecipazione di personaggi di provenienza diversa, soprattutto militanti del FUAN. In quattro entrano in azione all'interno dell'armeria (Francesca Mambro, Valerio Fioravanti, Alessandro Alibrandi e Livio Lai), mentre in 6 sono all'esterno con compiti di copertura (tra cui Giuseppe Dimitri, Gabriele De Francisci, Massimo Morsello). Quella dell'\"Omnia\" sar\u00e0 la prima azione alle quali parteciper\u00e0 attivamente anche Francesca Mambro.\nIl 16 giugno 1979 il gruppo assalta la sezione del PCI dell'Esquilino, a Roma durante un'assemblea congiunta del quartiere e dei ferrovieri, con oltre cinquanta persone presenti. I terroristi entrarono nei locali lanciando due bombe a mano Srcm e sparando alcuni colpi di arma da fuoco che feriscono ventisette persone, di cui tre gravemente.\nNonostante una sentenza passata in giudicato lo accusi di aver guidato il commando, Valerio Fioravanti ha sempre negato questo addebito.\nL'11 dicembre del 1979, Gilberto Cavallini, neofascista milanese gravitante nell'orbita ordinovista di Massimiliano Fachini e che da qualche tempo ha stretto rapporti Valerio Fioravanti, partecipa alla sua prima azione con il gruppo dei NAR, in occasione della rapina ai danni dell'Oreficeria D'Amore di Tivoli. Al colpo partecipano anche Valerio, Sergio Calore e Bruno Mariani. Da quel momento in poi, Cavallini verr\u00e0 integrato in modo organico nel gruppo.\nIl 17 dicembre 1979, un gruppo di militanti di Terza Posizione e dei NAR, formato da Giusva Fioravanti, Sergio Calore, Antonio D'Inzillo, Bruno Mariani e Antonio Proietti organizzano un agguato nei confronti dell'avvocato Giorgio Arcangeli, ritenuto responsabile di aver denunciato e fatto arrestare Pierluigi Concutelli come autore dell'omicidio Occorsio. A morire per\u00f2 sar\u00e0 Antonio Leandri, geometra di 24 anni, erroneamente scambiato per l'avvocato romano e colpevole solo di essersi voltato al grido \u00abavvocato!\u00bb lanciato da Giusva. Mariani spara per primo e tre colpi dei sei vanno segno, poi Valerio interviene e spara il colpo di grazia che uccide il giovane\nIl 6 febbraio 1980, Valerio Fioravanti e Giorgio Vale uccidono, mentre \u00e8 in servizio di vigilanza davanti all'Ambasciata del Libano, il poliziotto Maurizio Arnesano per impadronirsi del suo mitra M12. Quando Giusva ha puntato la pistola contro Arnesano, intimandogli di consegnargli la mitraglietta, l'agente ha accennato per\u00f2 una reazione e Fioravanti gli ha sparato tre volte nel braccio. E mentre Arnesano cerca riparo verso l'ingresso dell'Ambasciata, viene raggiunto da altri 4 proiettili nella schiena. Al sostituto procuratore di Roma, il 13 aprile 1981, Cristiano Fioravanti dichiarer\u00e0: \u00abLa mattina dell'omicidio Arnesano, Valerio mi disse che un poliziotto gli avrebbe dato un mitra; io, incredulo, chiesi a che prezzo ed egli mi rispose: gratuitamente. Fece un sorriso ed io capii\u00bb\nIl 6 marzo 1980, nel secondo anniversario della morte di Franco Anselmi, i NAR rapinano l'armeria Perini in via Rasella, a Roma, asportando 27 pistole.\nLe azioni dei NAR oramai si susseguono senza soluzioni di continuit\u00e0: il giorno dopo, il 7 marzo 1980, Valerio Fioravanti e Gilberto Cavallini sono a Trieste dove rapinano una gioielleria, cedendo poi i preziosi rapinati ad un contatto di Cavallini, il ricettatore Angelo Manfrin.\nIl 30 marzo 1980 Valerio, Cavallini e la Mambro decidono di assaltare il distretto militare di via Cesarotti, a Padova seguendo (come poi racconter\u00e0 il pentito Cristiano Fioravanti) delle informazioni fornite da Franco Giomo, dirigente nazionale del Fronte della Giovent\u00f9. Nell'azione, il sergente Gabriele Sisto viene ferito con un colpo di pistola e vengono rubati 4 mitragliatrici MG 42/59, 5 fucili automatici, pistole e proiettili. Caricati su un furgoncino, con cui poi si danno alla fuga, i tre restano imbottigliati nel traffico devono fuggire abbandonando le armi. Sul muro della caserma, prima di andarsene, la Mambro aveva firmato la rapina con la sigla BR (Brigate Rosse), per depistare le indagini.\nIl 28 maggio 1980, un commando dei NAR formato da Valerio Fioravanti, Francesca Mambro, Giorgio Vale e Luigi Ciavardini, con l'obiettivo di disarmare una pattuglia di agenti in servizio di vigilanza davanti al Liceo romano Giulio Cesare. All'assalto partecipano di copertura Gilberto Cavallini, Mario Rossi e Gabriele De Francisci che, per un equivoco con il gruppo di fuoco, pensano ad un rinvio. Il commando, per\u00f2, entra lo stesso in azione ed uccide l'appuntato di Polizia Francesco Evangelista (detto \"Serpico\"), ferendo altri due agenti.\nIl 23 giugno 1980 i NAR uccidono a Roma il sostituto procuratore Mario Amato. Mentre attendeva l'autobus per recarsi al lavoro, alla fermata posta all'incrocio tra Viale Jonio e Via Monte Rocchetta, Amato fu raggiunto alle spalle da Gilberto Cavallini che lo fredd\u00f2 con un colpo di rivoltella alla nuca, per poi fuggire in sella alla moto guidata da Luigi Ciavardini. Osteggiato e denigrato dai suoi stessi colleghi della Procura di Roma, oggetto di continui attacchi da parte del suo diretto superiore, il giudice istruttore Antonio Alibrandi (padre di Alessandro, componente degli stessi NAR), il quale lo accusava di \u201cdare la caccia ai fantasmi\u201d, da circa due anni Amato conduceva le principali inchieste sui movimenti eversivi di destra in assoluto isolamento. Aveva altres\u00ec da poco annunciato sviluppi clamorosi nella sua indagine, prossime \u00aballa visione di una verit\u00e0 d'assieme, coinvolgente responsabilit\u00e0 ben pi\u00f9 gravi di quelle stesse degli esecutori degli atti criminosi\u00bb. Il giudice Amato, come gi\u00e0 accadde al magistrato Vittorio Occorsio, ucciso a Roma dal terrorista \"nero\" Pierluigi Concutelli, la mattina del 10 luglio 1976, pag\u00f2 quindi con la vita l'incapacit\u00e0, da parte dei suoi colleghi del Tribunale, di non comprendere la \"lettura globale\" del terrorismo nero e la sua reale portata nell'Italia di allora.\nLa mattina del giorno seguente, il 24 giugno, nei pressi di una cabina telefonica sita in via Carlo Felice, a Roma, il gruppo fece ritrovare il volantino di rivendicazione in cui, oltre ad attribuirsi la paternit\u00e0 dell'omicidio, i NAR stilano un vero e proprio manifesto di chiarificazioni sul loro operato, intitolato appunto \"Nar chiarimento\", un proclama d'intenti rispetto ad un loro passaggio ad un livello politico differente, fatto soprattutto di iniziative dettate da fini di vendetta:\nIl 2 agosto 1980, una bomba piazzata nella sala d'aspetto di 2\u00aa classe, provoca una vera e propria strage alla stazione centrale di Bologna, affollata di turisti e di persone in partenza o di ritorno dalle vacanze, causando 85 morti e oltre 200 feriti. Le indagini vennero indirizzate immediatamente negli ambienti dell'eversione neofascista e, il 26 agosto, la Procura della Repubblica di Bologna emise ventotto ordini di cattura nei confronti di militanti gravitanti negli ambienti dell'estrema destra, tra cui alcuni appartenenti ai NAR: Francesca Mambro, Valerio Fioravanti, Mario Corsi, Paolo Pizzonia, Luigi Ciavardini Francesco Bianco e Alessandro Pucci.\nIl 5 agosto 1980, solo tre giorni dopo gli avvenimenti della stazione di Bologna Valerio e Francesca rapinano a volto scoperto l'armeria \" Fabrini \" di Piazza Menenio Agrippa, a Roma nell'intento di continuare a predisporre i preparativi per la progettata evasione di Pierluigi Concutelli. Si impossessano di 63 pistole, 1300 cartucce e 24 paia di manette, rivendicando l'azione con la sigla \"NAR - Nucleo Zeppelin\" (ma il volantino non verr\u00e0 mai trovato).\nLa sera del 2 settembre 1980, a Roma, i NAR uccidono per errore Maurizio Di Leo, tipografo di 34 anni del quotidiano Il Messaggero, scambiato per un giornalista del giornale romano, Concina che, in quel periodo, seguiva le vicende dell'eversione nera della capitale. Quella sera, il tipografo finisce il lavoro e lascia la sede del giornale in contemporanea con due giornalisti: una telefonata anonima aveva, infatti, segnalato la presenza di un volantino di rivendicazione in un cestino di rifiuti. In realt\u00e0 era una trappola, ma il commando, invece del cronista preso di mira, segu\u00ec il tipografo e lo uccise. Due giorni dopo, con un volantino, gli stessi Nar ammisero l'equivoco. Dario Pedretti, Luigi Aronica, Donatella De Francisci, Marco Di Vittorio, Giuseppe Dimitri e Cristiano Fioravanti furono accusati del delitto, ma le confessioni dei pentiti non convinsero i giudici e i sei estremisti vennero assolti per insufficienza di prove.\nIl 9 settembre 1980 Francesca Mambro, Dario Mariani, Giorgio Vale, Cristiano e Giusva Fioravanti uccidono il dirigente siciliano di Terza Posizione Francesco Mangiameli, reo di essersi intascato i soldi che sarebbero serviti per l'evasione del terrorista nero Pierluigi Concutelli. Condotto con una scusa nella pineta di Castelfusano venne trucidato a colpi di pistola: mentre Valerio cominciava ad insultarlo e a chiedergli conto dei soldi spariti, Cristiano estrasse la pistola e lo colp\u00ec passando poi l'arma nelle mani del fratello e infine di Vale che lo finirono.\nIl suo corpo, zavorrato con dei pesi, venne poi immerso in un laghetto romano nei pressi di Tor de' Cenci e rinvenuto l'11 settembre del 1980 dalle forze dell'ordine.\nI motivi dell'assassinio, in realt\u00e0, non sono mai stati davvero chiariti del tutto e restano tuttora oscuri. Nel processo Corte di Assise di Appello per la Strage di Bologna, ad esempio, Cristiano Fioravanti avanz\u00f2 la tesi che Mangiameli potesse essere stato testimone, nella sua casa di Palermo, degli accordi presi da Valerio con altre persone del luogo, in vista dell'omicidio del politico siciliano Piersanti Mattarella.\nLa sera del 30 ottobre 1980 vengono uccisi a Redecesio di Segrate, Cosimo Todaro (un traffichino in rapporto con i Nar per rapine e traffico di armi) e la sua convivente Maria Paxou, una ballerina di origine greca. Seduto sul sedile posteriore della A 112 della Paxou e con Todaro al posto di guida, il killer aveva freddato entrambi sparando loro alla testa e dandosi poi alla fuga con un'altra vettura guidata da Gilberto Cavallini. Valerio Fioravanti si attribu\u00ec poi la responsabilit\u00e0 dell'omicidio (un regolamento di conti dopo una rapina) ma la Corte invece condanner\u00e0 Mauro Addis, malavitoso nel giro della banda Vallanzasca ed amico di Pierluigi Concutelli, che si era poi avvicinato in carcere ai Nar.\nIl 13 novembre 1980, nei pressi di Siena, una pattuglia dei carabinieri ferma per un controllo l'autovettura su cui viaggiavano Valerio e Cristiano Fioravanti, Francesca Mambro e Giorgio Vale. Alla richiesta di documenti e per evitare di essere scoperti, i quattro rispondono spianando le armi e disarmando i militari prima di fuggire.\nIl 26 novembre 1980, Gilberto Cavallini e Stefano Soderini uccidono a Milano il brigadiere dei Carabinieri Ezio Lucarelli. Quella mattina i due hanno bisogno di un'auto \"pulita\" e, quando nella carrozzeria arriva una pattuglia per un controllo, Cavallini apre il fuoco uccidendo l'agente. Nella fuga, poi, i due dimenticano i documenti che finiscono in mano ai carabinieri e cos\u00ec anche Soderini diventa un latitante.\nIl 19 dicembre 1980, Valerio Fioravanti, Francesca Mambro, Gigi Cavallini, Giorgio Vale, Pasquale Belsito, Stefano Soderini e Andrea Vian svaligiano la gioielleria Giraldo di Treviso. I terroristi presero in ostaggio l'intera famiglia Giraldo e portarono poi il capofamiglia nei locali della gioielleria costringendolo ad aprire la cassaforte e portandosi via un bottino di tre miliardi, gioielli che vennero poi ricettati dal veronese Angelo Manfrin. Alla rapina partecipa anche il veneto Fiorenzo Trincanato, un malavitoso \"comune\" conosciuto da Cavallini e a cui Gigi affida qualche giorno dopo la custodia di un borsone di armi di propriet\u00e0 dei NAR. Trincanato, per\u00f2, dopo l'arresto della moglie trovata in possesso di una pistola, per paura di essere anch'egli catturato, le aveva caricate in macchina e, in fretta e furia, nascoste nello Scaricatore, un canale del fiume Bacchiglione, alla periferia di Padova.\n1981-1982: vendette e arresti.\nVerso la fine della loro storia, decimati dagli arresti, i NAR abbandonarono in gran parte la strategia della lotta spontaneista armata contro lo Stato e si dedicarono quasi esclusivamente alle vendette e ai regolamenti di conti all'interno dell'ambiente della destra eversiva: una serie di omicidi contro delatori, traditori e approfittatori.\nIniziarono il 6 gennaio 1981 con l'omicidio di Luca Perucci. Studente universitario e militante di Terza Posizione, Perucci venne ucciso a soli diciott'anni sotto casa, a Roma, con un colpo di pistola alla testa. Era stato da poco ascoltato dai magistrati romani e bolognesi nell'ambito delle indagini per la strage alla stazione di Bologna e per l'omicidio del giudice Mario Amato e, la convinzione dei Nar era che avesse fornito informazioni utili agli inquirenti. Quando attorno alle 18:30 esce dalla sua abitazione di via Lucrino, nel quartiere Trieste, per recarsi da alcuni parenti in quel giorno d'Epifania, assieme alla madre e ai due zii, il suo amico Pasquale Belsito lo chiama se lo prende sotto braccio e i due si allontanano insieme parlottando. Ma, appena svoltato l'angolo del palazzo, Belsito estrae la sua 38 Special e lo colpisce a bruciapelo spappolandogli la fronte, prima di darsi alla fuga. La rivendicazione scritta arriver\u00e0 solo nove mesi dopo a tre quotidiani, compresa nel volantino dell'omicidio Straullu: \u00abIl 6 gennaio abbiamo giustiziato l'infame delatore Luca Perucci che aveva permesso l'attacco della magistratura bolognese contro le formazioni rivoluzionarie\u00bb\nIl 15 gennaio 1981 alcuni giovani neofascisti dei NAR si introdussero con uno stratagemma nell'abitazione romana del collezionista d'armi Fabio Bucciano, immobilizzando i presenti e sottraendo 21 pistole, una carabina, denaro e gioielli.\nLa sera del 5 febbraio 1981, Valerio Fioravanti, il fratello Cristiano, Francesca Mambro, Gigi Cavallini, Giorgio Vale e Gabriele De Francisci sono a Padova e cercano di ripescare quel borsone di armi precedentemente affidate a Trincanato. Provvisto di muta da sub, Cristiano si immerge nella fredda acqua del canale ma, nel bel mezzo dell'operazione di recupero, vengono colti sul fatto da due carabinieri: Enea Codotto di 25 anni e Luigi Maronese di 23 anni. Ne nasce un violento conflitto a fuoco al termine del quale Valerio, simulando la resa e approfittando di una distrazione del milite, spara uccidendo i due agenti. Prima di essere uccisi, i carabinieri, riescono a colpire lo stesso Fioravanti, il quale, gravemente ferito ad entrambe le gambe, verr\u00e0 riportato dal resto del gruppo nell'appartamento usato come base e, poco dopo, arrestato.\nIl 10 luglio 1981, Francesca Mambro, Giorgio Vale, Gilberto Cavallini e Stefano Soderini rapinano a Roma una gioielleria in via Mario de' Fiori. A rapina quasi conclusa, Renato Mancini, figlio del titolare, tenta di reagire gettando contro i rapinatori una lastra di vetro e viene ucciso con una revolverata in fronte.\nLa strategia di annientamento dei traditori e dei delatori prosegu\u00ec il 31 luglio 1981 con l'omicidio di Giuseppe De Luca, detto \"Pino il calabro\" e accusato dal gruppo di essere un truffatore e di aver sottratto, in una circostanza, anche dei soldi allo stesso Alibrandi promettendogli, durante un viaggio nella zona di Montecarlo, di fargli acquistare alcune armi mai arrivate, pur avendo anticipato i soldi in precedenza. Quella sera, De Luca rientra a casa verso le 19.30 e alla sorella dice che si far\u00e0 una doccia per poi uscire di nuovo con gli amici. Con Alibrandi e la Mambro di copertura, Giorgio Vale si introduce in casa con una scusa e lo uccide con un solo colpo di pistola.\nIl 30 settembre 1981 \u00e8 invece la volta di Marco Pizzari, freddato con tre colpi di arma da fuoco nei pressi di piazza Medaglie d'Oro, a Roma. Ventitr\u00e9 anni, un diploma da geometra, figlio di un gioielliere, e vicino di casa ed amico di vecchia data di Ciavardini, durante il periodo di arresti seguiti alla Strage di Bologna molti neofascisti si erano convinti che Pizzari avesse collaborato con la polizia e che fosse responsabile dell'arresto dello stesso Ciavardini e Nanni De Angelis (e quindi anche della morte di quest'ultimo). Un commando a bordo di una Ritmo blu blocca la sua Panda mostrandogli una paletta e quando Pizzari scende dall'auto per recarsi verso quella che ritiene essere una pattuglia in borghese, Cavallini e Alibrandi lo colpiscono tre volte, due alla testa e uno al torace. Del commando facevano parte anche Vale, Soderini e la Mambro, tutti e tre di copertura. Nel solito volantino di rivendicazione vengono chiarite le motivazioni del gesto:\nIl 19 ottobre 1981, Alibrandi, Sordi e Cavallini vanno a Milano, per regolare i conti con il vecchio dirigente missino Giorgio Muggiani, noto per aver trafugato nel 1946 il corpo di Mussolini, perch\u00e9 considerato dal gruppo responsabile dell'arresto di Cavallini.\nMa, seguiti da un'auto civetta della polizia, i tre sparano e colpiscono due agenti, mentre il terzo si d\u00e0 alla fuga. Nel mentre Sordi si avvicina alla pattuglia per prendere le armi e finisce con un colpo alla testa l'agente ferito.\nIl 21 ottobre 1981, nei pressi di Acilia, Alessandro Alibrandi, Gilberto Cavallini, Francesca Mambro, Giorgio Vale, Stefano Soderini e Walter Sordi uccidono in un agguato il capitano della Digos Francesco Straullu e l'agente Ciriaco Di Roma. Straullu, che coordina molte indagini sui gruppi dell'eversione nera, e mal visto negli ambienti neofascisti. \u00abVoci nell'ambiente lo accusano di torture fisiche e prepotenze sugli arrestati e abusi sessuali sulle donne: probabilmente finir\u00e0 per pagare il rapporto con Laura Lauricella, l'ex donna di Egidio Giuliani, un altro capobanda detenuto e irriducibile. Lei invece si \u00e8 \u2018pentit\u00e0 e si aggrappa al capitano che ne gestisce il rapporto con la giustizia. Li vedono qualche volta insieme e il tam-tam dell'ambiente li fa subito diventare amanti.\u00bb I NAR credono che Straullu sia dotato di un'autoblindata e quindi si armano di conseguenza con un fucile da guerra caricato con pallottole traccianti. In realt\u00e0, i due agenti viaggiano su una normale vettura di servizio e, mentre stanno per percorrere uno stretto e breve tunnel, vengo investiti da una devastante pioggia di proiettili che ne maciulla letteralmente i corpi. L'omicidio fu rivendicato con un volantino nel quale, i NAR, scrivevano:\nIl 5 dicembre 1981 i NAR perdono uno dei loro componenti principali: durante un conflitto a fuoco con la Polizia Stradale della stazione di Labaro, sulla via Flaminia, nei pressi di Roma, muore infatti Alessandro Alibrandi, raggiunto alla testa da un solo colpo sparato alle sue spalle da un agente. Il commando dei NAR formato da Walter Sordi, Pasquale Belsito, Ciro Lai e dallo stesso Alibrandi era alla ricerca di una pattuglia della polizia da disarmare e, sotto il fuoco degli agenti, gli altri complici riuscirono poi a dileguarsi abbandonando il compagno morto sull'asfalto. Nella sparatoria venne ferito gravemente anche il ventunenne Ciro Capobianco, agente della stradale in servizio da soli due mesi e che poi morir\u00e0 due giorni dopo in ospedale.\nIl 6 dicembre 1981 a Roma, nei pressi della Piramide Cestia, viene ucciso il carabiniere Romano Radici mentre procedeva alla identificazione di due giovani in atteggiamento sospetto. I due si diedero poi alla fuga e, durante l'inseguimento, spararono altri colpi ferendo un secondo agente. L'omicidio venne poi rivendicato dai Nar come risposta alla morte di Alibrandi, ucciso in un conflitto a fuoco con la polizia solo ventiquattr'ore prima.\nIl 5 marzo 1982, anche Francesca Mambro finisce la sua corsa nell'eversione armata. Quel giorno, per una rapina all'Agenzia della Banca Nazionale del Lavoro di Piazza Irnerio a Roma, si ritrovano in otto: la Mambro, Giorgio Vale, Walter Sordi e Stefano Procopio di copertura, mentre Roberto Nistri, i fratelli Ciro e Livio Lai e Fabrizio Zani entrano nella banca, disarmano la guardia ed escono per darsi alla fuga. Ma all'esterno trovano gi\u00e0 le forze dell'ordine che, chiamate da un passante ingaggiano con i terroristi un violento conflitto a fuoco seguito. Alessandro Caravillani, studente di 17 anni del Liceo Artistico che passava di l\u00ec per caso, recandosi a scuola, muore colpito alla testa da una pallottola di rimbalzo sparata dal fucile utilizzato da Livio Lai. Anche Francesca Mambro viene ferita gravemente:\nInsieme a Nistri, Giorgio Vale porta Francesca nelle vicinanze del pronto soccorso dell'ospedale romano Santo Spirito, sul Lungotevere. Si salver\u00e0 ma verr\u00e0 arrestata. Livio Lai si assunse le responsabilit\u00e0 del delitto Caravillani e, nel processo \"Nar 2\", venne condannato a 15 anni, diventati poi 22 e mezzo con gli altri reati commessi.\nIl 24 giugno del 1982 Cavallini, Walter Sordi e due giovanissimi militanti (Vittorio Spadavecchia e Pierfrancesco Vito) sono intenti in un disarmo di una pattuglia di polizia in servizio di vigilanza nella sede dell'Olp di Roma. Gli agenti Antonio Galluzzo e Giuseppe Pillon, sorpresi dal commando di terroristi, sono raggiunti da numerosi colpi d'arma da fuoco che uccidono il primo e feriscono il secondo.\nL'8 luglio del 1982 uno commando di terroristi formato da Fabrizio Zani , Pasquale Belsito e Stefano Procopio uccidono Mauro Mennucci, il neofascista che nell'estate del 1975 aveva rivelato alla polizia il nascondiglio in Francia di Mario Tuti.\nLegami con la Banda della Magliana.\nNegli anni settanta, la contiguit\u00e0 sia temporale che fisica tra gli ambienti dell'eversione politica e del crimine \"comune\" organizzato fece s\u00ec che, tra le parti in causa, cominci\u00f2 a farsi strada la possibilit\u00e0 di ricercare un terreno comune di reciproco beneficio. I NAR ebbero collaborazione con la Banda della Magliana a Roma, con la banda Turatello a Milano, e con la Mala del Brenta in Veneto.\nNei primi mesi del 1978, attraverso Massimo Carminati, criminale milanese trasferitosi a Roma e da sempre divisosi tra la malavita comune e l'eversione di destra, i NAR presero i primi contatti con alcuni componenti della Banda della Magliana, la pi\u00f9 grande organizzazione malavitosa romana operante fra gli anni settanta ed ottanta. Attraverso la frequentazione del bar Fermi, nella zona di Ponte Marconi, dove spesso si ritrovavano molti dei componenti della Magliana, Carminati entr\u00f2 in contatto con i boss Danilo Abbruciati e Franco Giuseppucci ed inizi\u00f2 ad affidare loro i proventi di alcune rapine di autofinanziamento effettuate con i NAR in modo da poter riciclare il denaro in altre attivit\u00e0 illecite quali l'usura o lo spaccio di droga.\nDurante questo periodo, Carminati ottenne addirittura il controllo congiunto, per conto dei NAR, del deposito segreto di armi della Banda, nascosto negli scantinati del Ministero della Sanit\u00e0, all'EUR. La sua scoperta, il 25 novembre 1981, port\u00f2 all'arresto di due dipendenti ministeriali, Alvaro Pompili e Biagio Alesse legati alla Banda. Un mitra Mab con numero di matricola abraso e calcio rifatto artigianalmente, proveniente da quel deposito/arsenale, venne poi ritrovato sul treno Taranto-Milano il 13 gennaio 1981, in una valigetta contenente anche due caricatori, un fucile da caccia, due biglietti aerei a nome di due estremisti di destra, un francese e un tedesco, e soprattutto del materiale esplosivo T4, dello stesso tipo utilizzato per la strage alla stazione ferroviaria di Bologna del 2 agosto 1980. Un tentativo di depistaggio legato alla strage, per la quale venne riconosciuto come esecutore materiale (tra gli altri) lo stesso Carminati.\nUna di queste rapine fu quella effettuata, il 27 novembre 1979, ai danni della Chase Manhattan Bank di Roma da Giusva Fioravanti, Alessandro Alibrandi, Giuseppe Dimitri e Massimo Carminati. Parte del bottino furono alcuni \"traveller cheque\" che, successivamente affidati nelle mani di Franco Giuseppucci per organizzarne un'operazione di riciclaggio, costeranno al boss della Magliana un arresto con l'accusa di ricettazione, nel gennaio del 1980.\nAnche per diretta ammissione di pentiti quali Claudio Sicilia e Maurizio Abbatino, in regime di reciproco scambio di \"favori\", la stessa Banda, usava di tanto in tanto commissionare ai giovani fascisti lavori di manovalanza come riscossione di crediti dell'usura, trasporto di quantitativi di droga oltre che esecuzioni su commissione, come nel caso del tabaccaio romano Teodoro Pugliese, ucciso da Carminati (assieme ad Alibrandi e a Claudio Bracci) con tre colpi di pistola calibro 7,65, perch\u00e9 d'intralcio nel traffico di stupefacenti gestito da Giuseppucci.\nSempre secondo alcuni pentiti (Walter Sordi, Angelo Izzo e Cristiano Fioravanti), un altro omicidio che i NAR effettuarono per conto della Banda fu quello del giornalista Mino Pecorelli: direttore del periodico \"Osservatorio Politico O.P.\", iscritto alla loggia massonica P2 e uomo vicino ai servizi segreti, fu assassinato con tre colpi di pistola calibro 7,65 (uno in faccia e tre alla schiena) in via Orazio a Roma, la sera del 20 marzo 1979. Lo stesso pentito della Magliana, Antonio Mancini, nell'interrogatorio dell'11 marzo 1994, ebbe a confermare la circostanza: \u00abfu Massimo Carminati a sparare assieme ad Angiolino il biondo (Michelangelo La Barbera, ndr). Il delitto era servito alla Banda per favorire la crescita del gruppo, favorendo entrature negli ambienti giudiziari, finanziari romani, ossia negli ambienti che detenevano il potere.\u00bb\nil caso dell'omicidio Pecorelli, tuttavia \u00e8 ancora oggi irrisolto: nell'ottobre del 2003, la Corte di cassazione annull\u00f2 la sentenza di condanna pronunciata dalla Corte d'assise d'appello di Perugia, assolvendo \u00abper non avere commesso il fatto\u00bb sia per i mandanti (Giulio Andreotti, Claudio Vitalone, Gaetano Badalamenti e Pippo Cal\u00f2) che per gli esecutori materiali dell'omicidio (Carminati e La Barbera), e valutando le testimonianze dei pentiti come non attendibili.\nLa fine dei NAR.\nI processi.\nIl 13 dicembre 1984 si apr\u00ec, nell'aula di corte di assise del carcere di Rebibbia di Roma, presieduta dal dottor Feliciangeli, il processo contro 57 persone accusate di militanza nei Nuclei Armati Rivoluzionari e che, tra il 1977 ed il 1981, si resero responsabili di una lunga serie di delitti: associazione sovversiva, banda armata, omicidio e tentato omicidio, furto e rapine in armerie, negozi e istituti di credito, incendio doloso, aggressioni e incursioni in sezioni di partito e negli studi di Radio Citt\u00e0 Futura. Il processo venne istruito, dal pubblico ministero Francesco Nitto Palma, soprattutto sulla base delle deposizioni del pentito Cristiano Fioravanti, che decise di iniziare un percorso di collaborazione con la giustizia subito dopo il suo arresto.\nIl processo si concluse il 2 maggio del 1985 con 53 condanne per quasi quattro secoli complessivi di carcere: Giusva Fioravanti (22 anni e 8 mesi), Dario Pedretti (20 anni e 5 mesi) Luigi Aronica (18 anni e 2 mesi), Marco Di Vittorio (16 anni e 11 mesi), Livio Lai (13 anni e 4 mesi), Fabio Valencic (12 anni e 2 mesi), Gilberto Falcioni (12 anni e 9 mesi) Claudio Conti e Giuseppe Dimitri (12 anni) Francesca Mambro (11 anni e 7 mesi), Massimo Morsello e Andrea Pucci (9 anni e 11 mesi), a Nicola Frega (9 anni e 10 mesi), Mario Corsi (9 anni), Gabriele De Francisci (8 anni e 8 mesi) Paolo Pizzonia (8 anni e 6 mesi), Stefano Traboschi e Domenico Magnetta (8 anni e 2 mesi). Tutti gli altri imputati condannati ebbero pene variabili dagli 8 anni a un anno e sei mesi.\nI singoli militanti dovettero poi subire diversi altri procedimenti per tutti i singoli omicidi attribuiti al gruppo eversivo e nei quali furono comminate diverse condanne alla pena dell'ergastolo.\nLa discussa vicenda giudiziaria legata alla strage alla stazione di Bologna del 2 agosto 1980 fu, invece, l'altro procedimento giudiziario nodale che interess\u00f2 alcuni dei componenti dei NAR. Dopo una lunga e complicata vicenda giudiziaria, il 23 novembre del 1995, con sentenza definitiva, Fioravanti e le Mambro vennero condannati dalla Corte di cassazione di Bologna all'ergastolo perch\u00e9 ritenuti responsabili, come esecutori materiali, della strage. La posizione di Ciavardini venne stralciata (in quanto minore all'epoca della strage) e l'11 aprile del 2007, la Seconda Corte Penale di Cassazione conferm\u00f2 la sentenza della sezione minori della Corte d'Appello di Bologna, condannandolo per lo stesso reato a 30 anni di reclusione.\nRiguardo alle responsabilit\u00e0 accertate dalla magistratura, nonostante un ulteriore pena non possa loro aggiungere nessuna maggior detenzione, dato il numero di ergastoli ricevuti che li condanna al carcere a vita, Valerio Fioravanti e Francesca Mambro, pur avendo ammesso tutti i delitti per i quali sono stati giudicati in via definitiva, hanno sempre negato il loro coinvolgimento nella strage di Bologna, affermando di trovarsi effettivamente insieme quel giorno ma a Padova e non nella citt\u00e0 emiliana La loro tesi d'innocenza poggia sia sulla base di due diverse tipologie di elementi. Da una parte quelli insiti alla storia del loro gruppo eversivo: pur essendo, infatti, uno dei gruppi criminali di destra pi\u00f9 attivi, la strategia dei NAR era quella di colpire sempre obbiettivi precisi e pianificati e mai di utilizzare esplosivi per uccidere in maniera indiscriminata, \"modus operandi\" tipico delle vecchie organizzazioni stragiste di destra. \u00abGuardavo quel disastro\u00bb dice la Mambro \u00abe pensavo: non \u00e8 possibile che incolpino noi. Le azioni con gli esplosivi le hanno fatte quelli di Costruiamo l'azione, ma tutto quello che abbiamo fatto noi dimostra che invece non c'entriamo.\u00bb D'altra parte, anche diversi contraddittori elementi processuali che, secondo il loro pensiero, sarebbero emersi nel corso della vicenda giudiziaria, andrebbero nel verso della loro innocenza: i numerosi episodi di depistaggio, la discussa attendibilit\u00e0 di alcuni test dell'accusa (Sparti) e la poca chiarezza sui reali mandanti dell'attentato. Tutte queste circostanze hanno fatto s\u00ec che, nel corso degli anni si siano cos\u00ec sviluppate numerose ipotesi alternative riguardo ai presunti esecutori materiali della strage e che, diversi personaggi pubblici, sposassero la teoria della loro piena innocenza.\nNel 1990, in occasione del decimo anniversario della Strage, l'Onorevole Luigi Cipriani, deputato di Democrazia Proletaria intervenne in aula con un discorso riguardante le responsabilit\u00e0 dell'attentato: \u00abSignor presidente, da quella lapide dobbiamo togliere le parole \"strage fascista\", perch\u00e9 ci\u00f2 \u00e8 riduttivo e fa parte del depistaggio operato sulla strage di Bologna, diversa dalle altre stragi e che ha molto pi\u00f9 a che fare con Ustica e con i rapporti tra Italia, Francia, Stati Uniti, i servizi occidentali e le strutture segrete. Dire che sono stati Fioravanti e compagni \u00e8 stato un depistaggio: su quella lapide bisogna scrivere \"strage di stato\"!\u00bb\nNel 1994 \u00e8 stato fondato a Roma, nella Sede dell'ARCI, il comitato \"E se fossero innocenti\" a cui hanno aderito intellettuali e politici di tutte le estrazioni e di diverse ideologie, come la regista Liliana Cavani, il fotografo Oliviero Toscani, il vescovo Salvatore Boccaccio i parlamentari Franca Chiaromonte (PD), Luigi Manconi (Verdi), Ersilia Salvato (Rifondazione Comunista), Giacomo Mancini (PSI), Marco Taradash (Riformatori Liberali), i giornalisti Giovanni Minoli, Sandro Curzi e Sandro Provvisionato e molti altri.\nNel 2004, l'ex Presidente della Repubblica, Francesco Cossiga, in una lettera indirizzata alla commissione Mitrokhin ha ipotizzato un coinvolgimento del Fronte Popolare per la Liberazione della Palestina e del gruppo Separat di Ilich Ram\u00edrez S\u00e1nchez (noto come \"comandante Carlos\") dietro l'attentato. Lo stesso Cossiga, nel 2008, in un'intervista al Corriere della Sera, si dichiar\u00f2 convinto dell'innocenza di Fioravanti e Mambro, ribadendo la sua teoria secondo cui la strage non sarebbe da imputarsi al terrorismo nero, ma a un \"incidente\" di gruppi della resistenza palestinese operanti in Italia (\u00abSono convinto da tempo dell'innocenza di Mambro e Fioravanti, anche perch\u00e9 sono stato ministro dell'Interno\u00bb).\nNel maggio del 2007 il figlio di Massimo Sparti, malavitoso \"comune\" legato alla Banda della Magliana, testimone chiave del processo di Bologna e principale accusatore di Fioravanti e Mambro, dichiar\u00f2 \u00abmio padre nella storia del processo di Bologna ha sempre mentito.\u00bb\nIl giornalista de Il manifesto, Andrea Colombo, che ai tempi segu\u00ec la notizia, ha sposato la teoria della loro innocenza e raccolto il suo pensiero nel suo libro \"Storia nera\", uscito nel 2007. Secondo Colombo \u00abil loro (dei NAR, ndr) \u00e8 stato un estremismo di destra criminale ed assassino, ma la loro storia non \u00e8 compatibile con una strage. Piaccia o non piaccia \u00e8 cos\u00ec. Le indagini sono state a senso unico. Hanno guardato in una direzione sola, la destra, altrove nemmeno di sguincio. Questo poteva essere comprensibile all'inizio dell'indagine, dopo \u00e8 stato imperdonabile. Io ero e resto convinto che lo stragismo del \u201869-'74 sia stato di marca fascista. Ma credo che siccome per quelle stragi non ci sono colpevoli, mentre per questa s\u00ec, in molta sinistra sia rimasto in testa un sillogismo sbagliato: siccome la Mambro e Fioravanti sono gli unici condannati, l'errore giudiziario che li vede colpevoli di Bologna, \u00e8 l'unico modo per tenere in piedi una verit\u00e0 storica che le altre sentenze non sono riuscite a confermare. E una bugia che garantisce una verit\u00e0 storica, scusatemi a me sembra una gran porcata.\u00bb\nNel procedimento aperto nel 2017 contro Gilberto Cavallini presso il Tribunale di Bologna, il PM Enrico Cieri (procuratore di Alessandria ed ex-procuratore aggiunto di Bologna) nella requisitoria del novembre 2019 ne chiede la condanna, in quanto \"Gilberto Cavallini partecip\u00f2 alla strage del 2 agosto 1980. \u00c8 responsabile come Valerio Fioravanti, Francesca Mambro e Luigi Ciavardini. Con loro ha condiviso il programma politico militare dei Nar\". Il contributo di Cavallini alla strage alla stazione di Bologna \"\u00e8 fuori discussione\", pertanto \"va condannato come Mambro, Fioravanti e Ciavardini\". E in conclusione: \"Cavallini, Fioravanti, Mambro e Ciavardini agirono assieme, come un'unica entit\u00e0. Va condannato all'ergastolo\"."}
{"id": "579813", "revid": "729019", "url": "https://it.wikipedia.org/wiki?curid=579813", "title": "Mangiatorella", "text": "Mangiatorella \u00e8 un'azienda calabrese di imbottigliamento d'acqua con sede a Stilo in provincia di Reggio Calabria. \u00c8 leader in Calabria, Puglia e Sicilia. Controlla le acque Acquarossa, Cavagrande e Hidria. Annualmente immette sul mercato 160 milioni di litri d'acqua. Produce anche t\u00e8 al limone e alla pesca.\nHa uno stabilimento di 8.000 m\u00b2 a Stilo e possiede 15.000 m\u00b2 di terreni e 2.000 m\u00b2 di depositi a Saponara (ME). La fonte si trova alle falde del Monte Pecoraro, immersa nel Bosco di Stilo a 1.200 m s.l.m.\nMangiatorella ha le certificazioni ISO 22005:2007 e IS0 9001:2008.\nCaratteristiche.\nLa temperatura dell'acqua \u00e8 di circa 9\u00a0\u00b0C. Il contenuto di sodio \u00e8 basso (9,8\u00a0mg/l); ha propriet\u00e0 diuretiche, antiuriche e ipouricemizzanti. Il Ph \u00e8 6,00. Ha un residuo fisso di 0,06 per litro.\nStoria.\nL'azienda nasce nel 1904 per opera di Achille Fazzari che crea una sala d'imbottigliamento di damigiane con la capienza di 20 litri nella localit\u00e0 omonima.\nDopo la prima guerra mondiale vi \u00e8 un periodo in cui la produzione si ferma. Nel 1959 la SIC (Societ\u00e0 Immobiliare Calabra) di Milano (che possedeva gi\u00e0 i boschi della zona attorno alla fonte di Mangiatorella) ottiene l'autorizzazione all'imbottigliamento dell'acqua, cos\u00ec nel 1970 parte la commercializzazione, ma gi\u00e0 nel 1974 la societ\u00e0 va in crisi..\nNel giro di 10 anni alcuni calabresi riescono a risollevare la societ\u00e0 importando nuovi capitali. Una lunga e fortunata partnership con l'azienda della , di cui Mangiatorella \u00e8 stata sponsor ufficiale, ha contribuito a rendere famoso il marchio nell'area del Sud Italia\nNel 2009 gli 80 soci sono tutti di origine calabrese.\nNel 2012 la rivista Altroconsumo effettua test su diverse marche di bottiglie d'acqua e la premia come migliore qualitativamente.\nDa dicembre 2013 esporta oltre che in Gran Bretagna, Stati Uniti e Australia anche in Russia."}
{"id": "579816", "revid": "1851848", "url": "https://it.wikipedia.org/wiki?curid=579816", "title": "Christian Obodo", "text": "Biografia.\nHa un fratello minore, Kenneth, anch'egli calciatore.\nIl 9 giugno 2012 viene rapito in Nigeria nella sua citt\u00e0 natale, Warri, alle ore 9:20 mentre si recava in chiesa. I rapitori hanno chiesto 150.000 euro per il riscatto alla famiglia.\nIl giorno successivo il giocatore riesce a fuggire, dopo aver intuito le intenzioni di ucciderlo da parte dei suoi rapitori in seguito all'arresto di alcuni di loro da parte della polizia locale.\nLa stessa cosa gli \u00e8 capitata, purtroppo il 15 novembre 2020 presso Warri. Il calciatore ha raccontato in seguito di essere stato chiuso nel bagagliaio dell'auto degli stessi rapitori per 4 ore, affermando di non essere stato ferito o offeso e domandandosi il perch\u00e9 queste cose accadessero sempre a lui.\nCaratteristiche tecniche.\nCentrocampista bravo a fermare il gioco avversario e a ripartire, \u00e8 dotato di agonismo e visione di gioco.\nCarriera.\nClub.\nPerugia.\nArriva in Italia nel 2001 scoperto dal . Nella sua prima stagione scende in campo una sola volta in campionato.\nNella stagione 2002-03 il tecnico Serse Cosmi lo promuove titolare e lui ripaga la fiducia contribuendo alla storica qualificazione del club umbro in Coppa Intertoto e alla conquista delle semifinali di Coppa Italia.\nLa stagione successiva \u00e8 ancora tra i pilastri della squadra che vince l'Intertoto qualificandosi alla Coppa Uefa dove giocher\u00e0 5 partite prima dell'eliminazione al 3\u00ba turno. In campionato le cose invece vanno male e il Perugia perder\u00e0 lo spareggio con la retrocedendo in Serie B.\nLa parentesi alla Fiorentina.\nNella stagione 2004-05 passa in compropriet\u00e0 proprio alla Fiorentina disputando 33 partite e segnando 2 goal. A fine stagione, la squadra \"viola\" non riesce a riscattarlo alle buste e torna al Perugia, che lo cede all'Udinese su richiesta dell'allenatore Cosmi, suo mentore ai tempi del club umbro.\nUdinese.\nAl primo anno con la squadra friulana gioca titolare partecipando anche alla Champions League e, successivamente, alla Coppa UEFA disputando in totale 41 gare con due reti.\nNel campionato 2006-07, \u00e8 ancora un perno inamovibile della squadra \"bianconera\" e il 28 febbraio 2007 segna in rovesciata contro l'Inter, fermando la serie di 17 vittorie consecutive dei \"nerazzurri\". Ma il 15 aprile riporta la lesione del crociato del ginocchio destro in allenamento ed \u00e8 costretto ad un lungo stop, fino a dicembre dello stesso anno, quando prolunga anche il contratto fino al 2012.\nTra dicembre 2007 e gennaio 2008 disputa tre gare di Coppa Italia ed uno spezzone di gara della 19\u00aa giornata di Serie A contro il , finch\u00e9 all'inizio di febbraio si sottopone ad artroscopia diagnostica al ginocchio e rimane fermo per il resto della stagione.\nRientra nell'autunno del 2008 ricominciando a giocare qualche partita da titolare ma nell'estate 2009 viene operato al ginocchio destro per la ricostruzione del crociato e per questo salter\u00e0 gran parte della stagione successiva.\nTorna in campo il 9 maggio 2010 in Udinese- (3-3), 37\u00aa giornata di campionato, subentrando all'86' ad Alexis S\u00e1nchez, in quella che rester\u00e0 la sua unica presenza stagionale.\nTorino.\nIl 30 luglio 2010 passa in prestito con diritto di riscatto della compropriet\u00e0 al Torino. Va a segno alla prima giornata di campionato e nella prima di Coppa Italia, quindi viene escluso dai titolari e ottiene molte tribune. Il 30 giugno 2011, non riscattato dal Torino, torna dunque all'Udinese.\nIl prestito al Lecce e il ritorno all'Udinese.\nIl 24 luglio 2011 passa in prestito al Lecce. Con la maglia salentina colleziona 23 presenze in campionato e 1 presenza in Coppa Italia ritrovando Serse Cosmi, suo allenatore ai tempi del Perugia e dell'Udinese.\nTerminato il prestito il calciatore ritorna all'Udinese ma il 31 agosto la formazione friulana comunica la rescissione consensuale del contratto.\nDinamo Minsk.\nIl 14 febbraio 2013 accetta l'offerta della Dinamo Minsk, squadra che milita nella prima divisione del campionato bielorusso. Il 1\u00ba luglio viene ritrovato dalla polizia ad Udine assieme a due prostitute rumene e ad un connazionale dopo che la sua societ\u00e0 ne aveva denunciato la scomparsa.\nOlhanense e Xanthi.\nIl 28 gennaio 2014 passa all'Olhanense, formazione della Primeira Liga portoghese. A fine stagione, dopo soli 6 mesi viene per\u00f2 ingaggiato dai greci dello Skoda Xanthi prendendo come numero di maglia il 15.\nConcordia Chiajna e Pandurii.\nIl 9 luglio 2016 viene acquistato dal Clubul Sportiv Pandurii Lignitul T\u00e2rgu Jiu per 500.000 euro il quale lo ha prelevato dal Concordia Chiajna con la quale aveva collezionato solamente tre presenze.\nNazionale.\nDebutta nella nazionale nigeriana il 30 maggio 2003 in Nigeria-Ghana (3-1), incontro valevole per la LG Cup.\nStatistiche.\nPresenze e reti nei club.\n\"Statistiche aggiornate al 30 marzo 2016.\""}
{"id": "579819", "revid": "1086846", "url": "https://it.wikipedia.org/wiki?curid=579819", "title": "Associazione Sportiva Roma 1948-1949", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1948-1949.\nStagione.\nL'evento pi\u00f9 significativo di questa annata \u00e8 certamente la discussa cessione del cannoniere Amedeo Amadei all', resa necessaria dalla forte crisi finanziaria in cui la Roma si trova. Dopo aver sfiorato la retrocessione, con la squadra giunta al quattordicesimo posto in classifica, il presidente Pietro Baldassarre decide di dimettersi e a fine stagione gli subentra Pier Carlo Restagno.\nIl 20 marzo, durante lo svolgimento della 29\u00aa giornata, nell'apprendere che la sua Roma sta perdendo, muore colpito da infarto Italo Foschi, primo storico presidente della squadra capitolina. In occasione della partita successiva con la la Roma si presenta col lutto al braccio.\nMaglie e sponsor.\nLa divisa primaria \u00e8 costituita da maglia rossa con collo a V giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo, pantaloncini bianchi e calzettoni rossi bordati di giallo. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale. I portieri hanno due divise: una costituita da maglia grigia, calzoncini neri e calze rosse bordate di giallo, una formata da maglia grigia con colletto a polo giallorosso, pantaloncini azzurri e calze rosse bordate di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle testate giornalistiche dell'epoca."}
{"id": "579821", "revid": "588403", "url": "https://it.wikipedia.org/wiki?curid=579821", "title": "Coppa delle nazioni africane 1972", "text": "La Coppa delle nazioni africane 1972 fu l'ottava edizione della suddetta competizione riservata alle nazionali di calcio del continente africano. La fase finale si disput\u00f2 in Camerun. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre al Camerun, ammesso d'ufficio come paese ospitante, e al Sudan, ammesso d'ufficio come detentore del titolo, parteciparono alla fase finale Kenya, Mali, Togo, Congo, Zaire e Marocco. La vittoria finale and\u00f2 al Congo, vittorioso in finale sul Mali. Qui sotto, in dettaglio, tutti i risultati della manifestazione.\nFase a gironi.\nGruppo B.\n[1] vince il sorteggio e si qualifica per le semifinali."}
{"id": "579824", "revid": "118828", "url": "https://it.wikipedia.org/wiki?curid=579824", "title": "Associazione Sportiva Roma 1949-1950", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1949-1950.\nStagione.\nIl nuovo presidente Pier Carlo Restagno decide di ingaggiare in qualit\u00e0 di allenatore una vecchia gloria del passato romanista: Fulvio \"Fuffo\" Bernardini. La squadra \u00e8 impostata con un nuovo sistema tattico, passando dal Metodo al Sistema, tuttavia i giocatori mal si adattono al nuovo sistema di gioco e la squadra non riesce a decollare. La stagione \u00e8 negativa e la Roma finisce terz'ultima, in diciassettesima posizione, a soli due punti dalla zona retrocessione. Bernardini si dimette alla 35\u00aa giornata e sulla panchina torna Luigi Brunella. La salvezza arriva solo alla penultima giornata, grazie a un arbitraggio \"scandaloso\" del fischietto fiorentino Pera.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini bianchi, calze rosse bordate di giallo; in trasferta viene usata una maglia gialla con colletto a polo rosso, pantaloncini rossi e calzettoni rossi bordati di giallo. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale. I portieri hanno una divisa costituita da maglia grigia con colletto a polo giallorosso, pantaloncini azzurri e calze rosse bordate di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle testate giornalistiche dell'epoca."}
{"id": "579825", "revid": "1543377", "url": "https://it.wikipedia.org/wiki?curid=579825", "title": "Capitano (calcio)", "text": "Il capitano di una squadra di calcio \u00e8 generalmente il giocatore pi\u00f9 rappresentativo della squadra, anche se ogni societ\u00e0 \u00e8 libera di adottare criteri specifici per l'assegnazione di tale ruolo; ad esempio gli anni di militanza nel club, il numero di presenze o significative qualit\u00e0 morali o di rappresentanza.\nIl capitano veste come simbolo identificativo una fascia al braccio, di colore diverso da quello della maglia di gioco.\nResponsabilit\u00e0.\nIl capitano \u00abdurante la gara \u00e8 l'unico ad avere facolt\u00e0 di interpellare l'arbitro, in forma corretta e a gioco fermo, per chiedere chiarimenti in merito alle decisioni assunte e per formulare eventuali riserve\u00bb. Altre funzioni ufficiali delle quali \u00e8 investito sono quelle di partecipare al sorteggio iniziale per stabilire quale squadra sceglier\u00e0 la porta e quale batter\u00e0 il calcio d'inizio della partita, e di partecipare, eventualmente, al sorteggio dopo i tempi supplementari per decidere chi sar\u00e0 la prima squadra a battere i tiri di rigore.\nPu\u00f2 succedere che, nel corso dell'incontro, un arbitro parli a uno o entrambi i capitani a titolo di avvertimento affinch\u00e9, ad esempio, questi richiamino i loro compagni a una maggiore disciplina in campo, ma si tratta di circostanze determinate essenzialmente dallo stile di direzione della singola giacchetta nera; cos\u00ec come pu\u00f2 darsi che in presenza di circostanze eccezionali \u2013 come potenziali turbative all'ordine pubblico sugli spalti \u2013 il direttore di gara si consulti informalmente con i capitani per valutare se sia il caso di interrompere o sospendere il gioco, sempre fermo restando che \u00e8 l'arbitro a decidere senza esser tenuto a prendere in considerazione pareri avversi a quanto da lui stabilito. Nel calcio giovanile o dilettantistico il capitano pu\u00f2 anche svolgere le funzioni di allenatore, quindi decide dal campo le sostituzioni, sempre nel rispetto dei regolamenti vigenti.\nSul terreno di gioco il capitano diventa uno dei collaboratori in gioco del direttore di gara; infatti a questi l'arbitro si pu\u00f2 rivolgere per spiegare (nel caso ce ne fosse bisogno) una decisione, ed \u00e8 sempre il capitano l'unico giocatore della squadra autorizzato a chiedere spiegazioni, in modo corretto e civile, all'arbitro. Nel caso di un provvedimento disciplinare nei confronti di un proprio compagno di squadra il capitano deve rendersi utile a farlo accettare, come ad esempio per quanto riguarda un'espulsione con giocatore che reitera il proprio comportamento scorretto, il capitano deve fare in modo che il compagno abbandoni il terreno di gioco. Nel caso in cui il capitano si dimostrasse solidale con il compagno di squadra e dovesse attaccare verbalmente l'arbitro, proprio per il ruolo che riveste pu\u00f2 essere espulso anch'egli. Eventuali infrazioni nell'adempiere alle funzioni di capitano comportano una sanzione aggravata rispetto alla norma.\nNon necessariamente il capitano di una squadra \u00e8 il giocatore pi\u00f9 talentuoso o rappresentativo in termini di classe e tecnica. In genere la scelta del capitano ricade su quel giocatore che abbia autocontrollo e autodisciplina, sia sintonizzato con l'allenatore per poter trasmettere celermente le sue indicazioni ai compagni in campo e sappia trattare con l'arbitro. Non ultimo, il capitano dovrebbe anche avere un buon rapporto con i tifosi e saper aiutare i giocatori nuovi arrivati a inserirsi nella squadra. Questo giustifica il criterio d'anzianit\u00e0 come dirimente per la scelta del capitano. \nNormalmente ogni squadra a inizio stagione designa anche un vicecapitano (che possono essere anche pi\u00f9 di uno) che assume le funzioni di capitano in tutti quei casi (espulsioni, squalifiche, infortuni, sostituzioni) in cui il capitano non possa essere presente sul terreno di gioco. Durante una gara sul terreno di gioco deve essere sempre presente un capitano per ogni squadra; se il capitano (o il vice) dovesse essere sostituito o espulso, al momento della sua uscita dal terreno di gioco deve essere prontamente nominato un nuovo capitano o un nuovo vice (nel caso uscisse il capitano, la fascia passerebbe al vice, e quindi andrebbe nominato anche un nuovo vicecapitano)."}
{"id": "579826", "revid": "1305772", "url": "https://it.wikipedia.org/wiki?curid=579826", "title": "Capitano (disambigua)", "text": ""}
{"id": "579833", "revid": "1086846", "url": "https://it.wikipedia.org/wiki?curid=579833", "title": "Associazione Sportiva Roma 1950-1951", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1950-1951.\nStagione.\nLa stagione \u00e8 la peggiore della storia giallorossa, poich\u00e9 decreta l'unica retrocessione in serie B del club capitolino. Durante il corso dell'annata la squadra cambia tre allenatori: da Adolfo Baloncieri, ingaggiato a inizio stagione, si passa a Pietro Serantoni a partire dalla sedicesima di campionato. Per ultimo, dalla trentaquattresima giornata torna l'ex portiere dello scudetto, gi\u00e0 allenatore durante la guerra, Guido Masetti, che non riesce a salvare la squadra, nonostante la vittoria sul neo campione d'Italia all'ultima giornata. Alla crisi tecnica si associa quella societaria: il 2 aprile 1951 il presidente Pier Carlo Restagno rassegna le dimissioni. Gli succede, come commissario straordinario, Renato Sacerdoti affiancato da Pietro Baldassarre.\nMaglie e sponsor.\nLa divisa primaria \u00e8 costituita da maglia rossa con colletto a girocollo giallo, pantaloncini bianchi, calze rosse bordate di giallo; in trasferta viene usata una maglia gialla con colletto a V rosso, pantaloncini rossi e calzettoni rossi bordati di giallo. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale. I portieri hanno una divisa costituita da maglia grigia con colletto a polo giallorosso, pantaloncini neri e calze rosse bordate di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 50/51\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle testate giornalistiche dell'epoca."}
{"id": "579837", "revid": "122105538", "url": "https://it.wikipedia.org/wiki?curid=579837", "title": "Associazione Sportiva Roma 1951-1952", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1951-1952.\nStagione.\nLa stagione 1951-1952 segna il punto pi\u00f9 basso nella storia della squadra capitolina, che disputa il suo primo e unico campionato di Serie B. Il presidente Restagno allestisce comunque una squadra di primo livello acquistando giocatori gi\u00e0 pronti per la futura e auspicabile partecipazione alla massima serie l'anno successivo. Arrivano giocatori del calibro di Bortoletto, Galli e Bettini e respinti gli attacchi di , e per Venturi. La squadra \u00e8 affidata a Viani, l'inventore del Vianema, con ottimi risultati. La squadra conquista la vetta solitaria gi\u00e0 all'ottava giornata, per non lasciarla pi\u00f9, nonostante la tenacia di un che, forte dei risultati negli scontri diretti (la Roma infatti perde a Brescia 1-0 e pareggia in casa 0-0), insidia la Roma fino all'ultima giornata.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini neri, calze nere con banda giallorossa orizzontale; in trasferta viene usata una maglia bianca con banda giallorossa orizzontale, pantaloncini e calzettoni uguali a quelli della \"home\". Vengono usate in alcune occasioni altre due divise nelle trasferte, una costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale, l'altra da maglia gialla decorata di rosso, pantaloncini neri e calzettoni neri con banda giallorossa orizzontale. I portieri hanno una divisa costituita da maglia nera con colletto a V giallorosso, pantaloncini neri e calze nere con banda giallorossa orizzontale.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "579840", "revid": "21880", "url": "https://it.wikipedia.org/wiki?curid=579840", "title": "Aegithinidae", "text": ""}
{"id": "579842", "revid": "287204", "url": "https://it.wikipedia.org/wiki?curid=579842", "title": "Benedetto Calati", "text": "Biografia.\nNato a Pulsano (TA) il 12 marzo 1914, dopo un'esperienza presso i carmelitani di Mesagne (BR) entr\u00f2 l'11 luglio 1930 come novizio all'Eremo di Camaldoli.\nCompletati gli studi teologici, e dopo aver frequentato alcuni corsi presso il seminario regionale di Fano e presso l'Universit\u00e0 San Tommaso di Roma, negli anni quaranta fu nominato maestro dei chierici nel monastero di Fonte Avellana (PU).\nFu in questo periodo che, insieme al priore don Anselmo Giabbani, approfond\u00ec la conoscenza spirituale dei padri della Chiesa e delle fonti camaldolesi.\nNel Capitolo Generale del settembre 1951 celebrato a Roma, fu nominato procuratore dell'ordine presso la Santa Sede e Superiore del monastero di San Gregorio al Celio a Roma, cariche che mantenne fino al 1969.\nIn questi anni viene invitato dal Decano della facolt\u00e0 teologica di Sant'Anselmo, padre Cipriano Vagaggini, a occupare la cattedra di Spiritualit\u00e0 Monastica Medievale dell'appena costituito Istituto Monastico.\nPadre Calati conserver\u00e0 questa cattedra per oltre un trentennio offrendo un notevole contributo alla conoscenza della tradizione benedettina e alla formazione di decine di monaci allo studio delle fonti della tradizione monastica medievale.\nDi questo periodo \"romano\" \u00e8 l'approfondimento dell'amicizia con personalit\u00e0 politiche ed intellettuali come Felice Balbo, Giorgio Sebregondi, Alessandro F\u00e9 d'Ostiani, Ubaldo Scassellati, Pietro Pratesi, Raniero La Valle, Giuseppe Dossetti, Giorgio La Pira, Giuseppe Lazzati, Angelina e Giuseppe Alberigo, Paolo Prodi, Mario Melloni.\nDurante gli anni del Concilio Vaticano II inoltre, il monastero di S. Gregorio al Celio, del quale era superiore, convogliava personalit\u00e0 religiose e civili che fecero di Padre Calati un osservatore e commentatore privilegiato dell'evento conciliare: Raniero La Valle, in quegli anni direttore del quotidiano \"L'Avvenire d'Italia\", padre David Maria Turoldo, padre Ernesto Balducci, Mario Gozzini, Giancarlo Zizola.\nNel Capitolo Generale del 1969 padre Calati fu eletto all'unanimit\u00e0 Priore Generale della Congregazione Camaldolese dell'Ordine di S. Benedetto, carica che manterr\u00e0 fino al 1987.\nDurante i 18 anni di servizio come Priore Generale padre Calati si attenne in modo particolare a quattro punti programmatici:\nFavor\u00ec i viaggi all'estero dei monaci, approfond\u00ec l'apertura ecumenica della Congregazione, inizi\u00f2 i colloqui ebraico-cristiani e gli \"incontri di Montegiove\". Queste e altre iniziative attuate durante il suo governo, in particolare lo sviluppo teologico-culturale dei monaci, fecero diventare Camaldoli un sinonimo di accoglienza per tutti nel rispetto delle convinzioni di ciascuno e Padre Calati fu definito:\nMor\u00ec a Camaldoli il 21 novembre 2000."}
{"id": "579844", "revid": "339392", "url": "https://it.wikipedia.org/wiki?curid=579844", "title": "Stade de Suisse Wankdorf", "text": ""}
{"id": "579849", "revid": "767487", "url": "https://it.wikipedia.org/wiki?curid=579849", "title": "Claudio Fossati (musicista)", "text": "Biografia.\nSpesso attivo come turnista, oltre ad essere il batterista nei tour del padre, ha suonato con il cantautore genovese Paolo Cogorno e come percussionista negli Yo Yo Mundi e negli Avarta.\nCollabora spesso con Edgardo \"Dado\" Moroni, pianista jazz genovese. Proprio con Moroni ha orchestrato per percussioni e contrabbasso il brano \"Blood of Eden\" di Peter Gabriel, presente nell'album di esordio di Cogorno, \"Rumore di fondo\", del 1996.\nCon il chitarrista Fabrizio Barale e il tastierista Pietro Cantarelli ha composto le musiche e i testi delle canzoni contenute nell'album \"Io non sono innocente\", interpretato da Luvi De Andr\u00e9, uscito nel 2006.\nDiscografia.\nCollaborazioni.\nOltre a lavorare con il padre, Claudio Fossati ha collaborato con:"}
{"id": "579850", "revid": "1573940", "url": "https://it.wikipedia.org/wiki?curid=579850", "title": "Aegithina", "text": "Aegithina () \u00e8 un genere di uccelli passeriformi, l'unico ascritto alla famiglia Aegithinidae .\nEtimologia.\nIl nome scientifico del genere, \"Aegithina\", \u00e8 un diminutivo di \"\u03b1\u03b9\u03b3\u03b9\u03b8\u03bf\u03c2\" (\"aigithos\", un uccello non meglio specificato menzionato da Aristotele ed altri autori classici dell'antica Grecia).\nDescrizione.\nSi tratta di uccelli di piccole dimensioni (11\u201315\u00a0cm) dall'aspetto robusto e slanciato, muniti di piccola testa arrotondata con forte becco appuntito, ali arrotondate e coda dall'estremit\u00e0 squadrata.\nIl piumaggio \u00e8 generalmente giallo nella parte ventrale del corpo e verde oliva su quella dorsale, con ali e coda (e in un paio di specie anche calotta) pi\u00f9 scure: il dimorfismo sessuale \u00e8 ben evidente, con femmine pi\u00f9 piccole e dalla colorazione pi\u00f9 sobria rispetto ai maschi.\nBiologia.\nSi tratta di uccelletti diurni e dalle abitudini di vita arboricole e sedentarie, che vivono in gruppetti familiari e si nutrono quasi esclusivamente d'insetti.\nmonogami, i maschi corteggiano le femmine con rituali elaborati (che comprendono una discesa dai rami \"a foglia morta\" con le penne arruffate) e collaborano con loro nelle operazioni legate alla riproduzione, covando solo durante il giorno.\nDistribuzione e habitat.\nLe quattro specie di iora vivono nel Sud-est asiatico e nel subcontinente indiano, dei quali popolano i margini della giungla decidua di pianura con canopia chiusa.\nTassonomia.\nLa famiglia \u00e8 monotipica, con un singolo genere al quale vengono ascritte quattro specie:\nFamiglia Aegithinidae\nLa famiglia Aegithinidae fa parte della radiazione evolutiva australasiana di passeriformi, andando a formare un clade coi Malaconotidae e con l'enigmatico corvo calvo e mostrando affinit\u00e0 anche coi Campephagidae e col falso zufolatore."}
{"id": "579853", "revid": "2110845", "url": "https://it.wikipedia.org/wiki?curid=579853", "title": "Guido Messore", "text": "Guido Messore \u00e8 diplomato in \"Organo\", \"Composizione sacra\" e \"Direzione di coro\" presso l'Istituto Pontificio di Musica Sacra in Roma, dove ha conseguito anche la licenza di Canto gregoriano. Ha partecipato ad importanti festival e rassegne organistiche nazionali ed internazionali (Austria, Germania, Svizzera, Australia, Italia). Come compositore, oltre ad avere scritto l'Oratorio \"Ingresso di Ges\u00f9 in Gerusalemme\" per soli, coro ed orchestra, ha scritto diverse composizioni per coro e per organo.\n\u00c8 direttore musicale ed artistico del coro Samnium Concentus di Campobasso.\nNel 1994 ha vinto il concorso nazionale di composizione corale organizzato dall'Associazione Cori Piemontesi, mentre \u00e8 del 2006 la vittoria al 10\u00ba Concorso di Composizione Corale \"Cantar Trieste\" con il brano \"Il filo dell'autunno\" per coro a quattro voci femminili su testo della poetessa triestina Lina Galli.\n\u00c8 presidente dell'Associazione Cori del Molise; \u00e8 stato titolare della cattedra di Cultura Musicale Generale presso il Conservatorio \"Lorenzo Perosi\" di Campobasso."}
{"id": "579860", "revid": "32014", "url": "https://it.wikipedia.org/wiki?curid=579860", "title": "Linguaggi di markup", "text": ""}
{"id": "579865", "revid": "287204", "url": "https://it.wikipedia.org/wiki?curid=579865", "title": "Comunit\u00e0 montana della Riviera Spezzina", "text": "La Comunit\u00e0 montana della Riviera Spezzina era un comprensorio montano della Liguria, in provincia della Spezia, formato dai comuni di: Bonassola, Deiva Marina, Framura, Levanto, Monterosso al Mare, Riomaggiore e Vernazza.\nL'ente locale aveva sede a Levanto e l'ultimo presidente \u00e8 stato Vittorio Rezzano.\nStoria.\nL'ente era stato istituito dopo le approvazioni delle leggi regionali n\u00ba 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00ba 1102 del 3 dicembre 1971.\nCon le nuove disposizioni della Legge Regionale n\u00ba 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00ba 24 del 4 luglio 2008 e in vigore dal 1\u00ba gennaio 2009, l'ente locale era stato soppresso. I comuni di Bonassola, Deiva Marina, Framura, Levanto, Monterosso al Mare, Riomaggiore e Vernazza avevano delegato la nuova Comunit\u00e0 montana Val di Vara alle funzioni amministrative in materia di agricoltura, sviluppo rurale, foreste e antincendio boschivo.\nDescrizione.\nIl territorio della Comunit\u00e0 montana della riviera spezzina si estendeva dal comune di Deiva Marina, ultima territorio occidentale della provincia della Spezia, a quello di Riomaggiore, la pi\u00f9 orientale delle Cinque Terre. Il territorio era in parte compreso nel Parco Nazionale delle Cinque Terre.\nIl fatto che comprendeva dei paesi sulla fascia costiera la dice lunga sull'eccezionalit\u00e0 di questo territorio \"montano\", che offre sia lo scenario di scogliere e terrazzamenti coltivati a vigneti a picco sul mare, sia le caratteristiche tipiche di un entroterra boschivo.\nIl litorale ha una morfologia molto particolare, dove imponenti falesie a strapiombo sul mare sono interrotte da spiagge formatesi alle foci di torrenti.\nCaratteristiche.\nAntropizzazione.\nIl territorio \u00e8 costituito da elementi antropici caratteristici, dai borghi marinari delle Cinque Terre ai piccoli paesi inerpicati sulle pendici delle scogliere, ai caratteristici terrazzamenti, che scendono a picco dalla sommit\u00e0 delle colline fino a lambire il mare, tenuti insieme da monumentali muretti a secco, veri e propri capolavori costituiti da solo pietre abilmente incastrate tra di loro, e coltivati a vigneto.\nEconomia.\nL'esperienza agricola e soprattutto vinicola sono il fulcro di un'economia tipicamente rurale, evoluta negli ultimi anni in ambiti di consorzialit\u00e0. Tra le produzioni pi\u00f9 significative c'\u00e8 il famoso vino liquoroso Sciachetr\u00e0 e le marmellate di limone.\nAnche la pesca rientra nelle attivit\u00e0 primarie del comprensorio.\nL'incomparabile bellezza del territorio, \u00e8 un indice della vocazione al turismo, motore di uno sviluppo economico che sulla riviera riesce a coniugare risorse marine e risorse dell'entroterra, formando una connubio, unico nel suo genere, di fascino storico e artistico.\nAmministrazione.\nLa sede della Comunit\u00e0 \u00e8 a Levanto, il presidente \u00e8 Vittorio Rezzano.\nIl territorio \u00e8 in parte compreso nel Parco Nazionale delle Cinque Terre."}
{"id": "579874", "revid": "4175", "url": "https://it.wikipedia.org/wiki?curid=579874", "title": "Darwin, Northern Territory", "text": ""}
{"id": "579875", "revid": "4175", "url": "https://it.wikipedia.org/wiki?curid=579875", "title": "Darwin (Northern Territory)", "text": ""}
{"id": "579879", "revid": "1573940", "url": "https://it.wikipedia.org/wiki?curid=579879", "title": "Aegithina lafresnayei", "text": "La iora maggiore o iora di Lafresnaye (Aegithina lafresnayei ()) \u00e8 un uccello passeriforme della famiglia Aegithinidae.\nEtimologia.\nIl nome scientifico della specie, \"lafresnayei\", \u00e8 un omaggio all'ornitologo francese Fr\u00e9d\u00e9ric de Lafresnaye.\nDescrizione.\nDimensioni.\nMisura 13,6-15,4\u00a0cm di lunghezza.\nAspetto.\nSi tratta di uccelli dall'aspetto robusto e slanciato, muniti di piccola testa arrotondata con forte becco appuntito, ali arrotondate e coda dall'estremit\u00e0 squadrata.\nIl piumaggio \u00e8 di color verde oliva su vertice, guance, nuca e dorso, mentre fronte, faccia, gola, petto e ventre sono di colore giallo: ali e coda sono invece nere, mentre il sottocoda schiarisce nel bianco.\nDurante il periodo degli amori i maschi mutano il piumaggio e cominciano a presentare un dimorfismo sessuale pi\u00f9 evidente, col verde di testa e dorso che tende a scurire, divenendo nerastro.\nIn ambedue i sessi il becco e le zampe sono di colore nerastro, mentre gli occhi sono di colore bruno scuro.\nBiologia.\nSi tratta di uccelli dalle abitudini di vita essenzialmente diurne, che vivono da soli o in coppie (non di rado associandosi a stormi misti in compagnia di altre specie insettivore) e passano la maggior parte della giornata alla ricerca di cibo fra gli alberi.\nAlimentazione.\nSebbene manchino informazioni sulle modalit\u00e0 di alimentazione e sulla composizione della dieta di questi uccelli, si ritiene che (similmente alle specie congeneri) essi siano prettamente insettivori.\nRiproduzione.\nNon si dispone di dati certi sulla riproduzione di questa specie (che tuttavia non deve differire significativamente per modalit\u00e0 e tempistica da quanto osservabile fra le altre specie di iora): le presunte osservazioni di nidi avvenute nei primi anni del XX secolo non sono confermate e presumibilmente erronee.\nDistribuzione e habitat.\nL'iora maggiore occupa un areale che comprende gran parte del Sud-est asiatico, dalla Birmania centrale e sud-occidentale allo Yunnan meridionale a sud fino a Singapore, attraverso l'Indocina, la Thailandia e la penisola malese.\nL\"'habitat\" di questi uccelli \u00e8 rappresentato dal limitare della foresta pluviale primaria tropicale e subtropicale di pianura.\nTassonomia.\nSe ne riconoscono tre sottospecie:"}
{"id": "579890", "revid": "114301418", "url": "https://it.wikipedia.org/wiki?curid=579890", "title": "Saint-Paul (Riunione)", "text": "Saint-Paul \u00e8 un comune francese di 104.907 abitanti nel dipartimento d'oltre mare della R\u00e9union."}
{"id": "579891", "revid": "124167915", "url": "https://it.wikipedia.org/wiki?curid=579891", "title": "Le sirene di Titano", "text": "Le sirene di Titano (\"The Sirens of Titan\", 1959) \u00e8 il secondo romanzo di Kurt Vonnegut. Pur essendo un'opera di genere fantascientifico, e proponendo gran parte degli archetipi di questo genere, \"Le sirene di Titano\" tratta una grande variet\u00e0 di temi che in seguito Vonnegut avrebbe sviluppato anche in opere non di genere fantastico. Tra l'altro, \"Le sirene\" contiene elementi di satira sociale e antimilitarista, riflessioni filosofiche sul tema del libero arbitrio e antropologiche sull'essenza della religione, e cos\u00ec via. In questo romanzo compaiono per la prima volta gli abitanti del pianeta Tralfamadore, citati anche in molte altre opere fantascientifiche di Vonnegut (incluso \"Mattatoio n. 5\"). Nel 1960 il libro \u00e8 stato candidato al Premio Hugo per il miglior romanzo.\nTrama.\nUno strano fenomeno, che attira numerosissimi curiosi, avviene con cadenza periodica a Newport in Rhode Island. Winston Niles Rumford ed il suo cane Kazak si \"materializzano\" e per poco tempo ritornano fra le mura domestiche, la sontuosa villa in marmo dove ancora vive Beatrice, la moglie di Winston.\nWinston, uomo di \"stile e ardimento\", la prima persona a possedere una nave spaziale privata, era sparito tempo addietro mentre era ai comandi della sua nave in viaggio per pianeti remoti, risucchiato in un \"infundibulo cronosinclastico\" non segnato sulle carte, a due giorni da Marte.\nDifficile spiegare cosa sia un \"infundibolo cronosinclastico\", la migliore spiegazione \u00e8 quella che d\u00e0 il dottor Cyril Hall nella \"Enciclopedia per ragazzi di meraviglie e cose da fare\":\nL\"infundibolo cronosinclastico\" \u00e8 il luogo dove tutte le specie di verit\u00e0 si incastrano perfettamente fra loro, il luogo dove tempo e spazio perdono significato e dove Winston, forse, ha scoperto il significato della vita sulla Terra.\nGli uomini pi\u00f9 importanti e dotti fanno a gara per assistere alla materializzazione e stavolta fra gli spettatori, invitato direttamente da Winston, c'\u00e8 anche Malachi Constant, l'uomo pi\u00f9 ricco degli Stati Uniti.\nDurante l'incontro Winston racconta a Constant tutto ci\u00f2 che lo attende nel prossimo futuro, una sequenza di avvenimenti che stravolger\u00e0 il corso della sua vita e la storia della Terra, avvenimenti che potrebbero sembrare improbabili e che tuttavia devono per forza accadere.\nCome previsto da Winston, Malachi Constant da \"Vagabondo dello Spazio\" sar\u00e0 il protagonista quasi inconsapevole di una sorta di Odissea nel Sistema solare, e passeranno molti anni prima che il significato degli avvenimenti cominci a divenire pi\u00f9 chiaro.\nNella cultura popolare.\nBrian Warren, frontman della band indie rock di San Diego Weatherbox, ha affermato di aver usato il romanzo come testo divinatorio nella composizione dell'album del 2009 della band \"Il dramma cosmico\".\nIn un episodio del 2013 della sitcom animata FX \"Archer\", vengono inviati due personaggi principali Tangeri al fine di salvare un agente amichevole di nome Kazak, che sembra essere un grande Mastino inglese in un cenno al romanzo.\nBoaz e Unk sono i nomi dei due personaggi principali del film coreano \"Volti annullati\", diretto da Lior Shamriz e ha debuttato al Festival di Berlino nel 2015. Verso il culmine del film, Boaz dice al suo amico: \"Non rendermi veritiero Zio, e io non verr\u00f2 sinceramente con te\" - una citazione diretta dal libro."}
{"id": "579893", "revid": "1318658", "url": "https://it.wikipedia.org/wiki?curid=579893", "title": "Arrondissement di Saint-Paul", "text": "L\"arrondissement\" di Saint-Paul \u00e8 un \"arrondissement\" dipartimentale della Francia situato nel dipartimento d'oltremare della Riunione.\nComposizione.\nL\"arrondissement\" comprende 5 comuni in 11 cantoni:"}
{"id": "579895", "revid": "1610933", "url": "https://it.wikipedia.org/wiki?curid=579895", "title": "Iora maggiore", "text": ""}
{"id": "579898", "revid": "404449", "url": "https://it.wikipedia.org/wiki?curid=579898", "title": "C.U.B.A. Cabbal", "text": "Biografia.\nC.U.B.A. Cabbal si affaccia sulla scena hip hop a partire dal 1994 quando ottiene un contratto con la WEA e partecipa al progetto Sistema Informativo Massificato, gruppo crossover tra rock e rap, che non risparmia violenti attacchi al mondo dei mass media ed alla politica, come \u00e8 facile intuire dal combattivo nome della band. Nello stesso anno insieme al cugino Lou X sancisce la lunga collaborazione con Leleprox dei milanesi Piombo a Tempo (ex Lion Horse Posse) e dove nasce la storica canzone \"La lista\" contenuta nell'album \"Cattivi maestri\" dei Piombo a Tempo uscito per la Flying Records, che cattura l'atmosfera del rap militante e di strada che cresceva in Italia sui fuochi dei fermenti sociali di quegli anni.\nSuccessivamente si sviluppa un altro progetto che vede coinvolti Cabbal, Lou X, Disastro ed Eko e che prende il nome di \"Costa nostra\". Il gruppo svolgeva un'intensa attivit\u00e0 dal vivo tra cui vanno ricordati diversi episodi, tra cui la presenza al concerto del 1\u00ba maggio a Roma ed il supporto a band di spicco come Cypress Hill e M.O.P.. Nel 1998 Cabbal partecipa a otto tracce dell'album di Lou X \"La realt\u00e0, la lealt\u00e0 e lo scontro\" dopo che gi\u00e0 nel 1995 aveva partecipato all'album \"A volte ritorno\" del medesimo artista\nDopo due lavori assieme a DJ Disastro intitolati \"Affari di droga/Cuore di rabbia\" e \"Fuori dal mazzo\", nel 2000 appare nel disco di Xzaa Tx &amp; Ohm JD partecipando nella traccia \"Dona me la forza\", e nel 2001 Cabbal pubblica l'album \"Alla corte de lo governatore\" con Virgin Records/Extralabel, che trova soprattutto un'ottima accoglienza da parte della critica, tanto che la rivista \"Tribe\" lo segnala tra i dischi dell'anno.\nCabbal inizia un tour che si contraddistingue per la fusione tra MC's, percussioni, basso e DJ Set. Con musicisti ex membri di Baba Sissoko e Taman Kan partecipa all'iniziativa \"Salaam Baghdad\", un gruppo di 35 persone composto da artisti, poeti, registi, giornalisti, tecnici, operatori, autori di due concerti per la pace contro guerra e terrorismi a Baghdad e presso lo stadio di Bakuba, a cui hanno partecipato anche Antonio Onorato, Goran Kuzminac, Max Gazz\u00e8, Luca Faggella e Desiree Infascelli, Enrico Capuano, Il Parto Delle Nuvole Pesanti.\nNel 2003 viene commercializzato il CD \"Il Cielo Sopra Baghdad\" a cui Cabbal partecipa con il brano \"Tranceumanza\". Nel 2004 partecipa al disco del Beat Gym Team \"Sonumgems Vol. 1 Storyboard\" con il brano \"Storie del mondo\", successivamente nel novembre 2005 pubblica il suo ultimo lavoro discografico \"The Dervish Made Me Do It\" che si contraddistingue per l'hip hop etnico dato da tabla indiane, flauti e kora senegalese, e per le collaborazioni di artisti quali Lou X, Pap Kane, Gerardo Destino, Omar e Mc Laye.\nNel 2008 nasce il collettivo Unit\u00e0 Di Crisi dal collettivo Microplatform assieme a Lou X e Leleprox conclusosi lo stesso anno.\nSempre nel 2008 esce il nuovo disco insieme a DJ Disastro intitolato \"Invisible Iron\". Partecipa successivamente alla compilation sulle radici dell'hip hop nel Bronx legate al libro \"Renegades of Funk\" di Giuseppe Pipitone e pubblicato dall'Agenzia X di Milano.\nCon Microplatform e EK Records nel 2010 partecipa con 4 brani alla compilation benefit di rap internazionale intitolata RESISTO 2 che vede la partecipazione di rapper da tutto il mondo in solidariet\u00e0 con l'antifascista ucciso a Milano Davide Cesare (Dax) e prodotta dal collettivo Microplatform che lo porter\u00e0 ad esibirsi sui palchi di tutta Europa con Acero Moretti, Drowning Dog &amp; Dj Malatesta, Leleprox, Premiere Ligne e altri artisti internazionali legati al circuito Rap Militante Internazionale e Rap Red&amp;Black. Nel 2012 pubblica U.R.L.A. (ultra rap liberation army) che vede appunto la collaborazione di rappers antifascisti italiani ed europei come il parigino Skalpel ed il greco Literalx. Nel 2017 esce il suo nuovo lavoro RESISTERE TRA I RESTI ."}
{"id": "579906", "revid": "767487", "url": "https://it.wikipedia.org/wiki?curid=579906", "title": "Episodi di NYPD - New York Police Department (prima stagione)", "text": "La prima stagione della serie televisiva NYPD - New York Police Department \u00e8 stata trasmessa in prima visione negli Stati Uniti d'America da ABC dal 21 settembre 1993 al 17 maggio 1994.\nIn Italia \u00e8 stata trasmessa in prima visione da Canale 5 nel 1995."}
{"id": "579908", "revid": "1226", "url": "https://it.wikipedia.org/wiki?curid=579908", "title": "Tralfamadore", "text": "Tralfamadore \u00e8 un pianeta immaginario che viene citato in numerosi romanzi dello scrittore statunitense Kurt Vonnegut. Il pianeta e i suoi abitanti sono rappresentati in modo diverso in diverse opere:\nInfluenza culturale.\nIl gruppo musicale Madrugada ha pubblicato nel 2005 un album dal vivo intitolato \"Live at Tralfamadore\""}
{"id": "579911", "revid": "6923", "url": "https://it.wikipedia.org/wiki?curid=579911", "title": "Calvin Bridges", "text": "Bridges, insieme ad Alfred Sturtevant e Hermann Joseph Muller, fece parte della famosa \"stanza delle mosche\" di Thomas Hunt Morgan alla Columbia University.\nI suoi lavori con i tratti legati al sesso delle mosche della frutta \"Drosophila melanogaster\" suggerirono che i cromosomi contenessero geni. In seguito Nettie Maria Stevens fu in grado di provare questa ipotesi esaminando i cromosomi delle mosche della frutta. Bridges scrisse un paio di documenti presentando le prove, la ringrazi\u00f2 citandola solo come \"Miss Stevens\" senza dichiarare quali fossero stati i suoi contributi e senza nemmeno riferirsi al suo dottorato.\nI contributi pi\u00f9 noti di Bridges tra i ricercatori della Drosophila sono le sue osservazioni ed i documenti sui cromosomi politenici trovati nelle cellule delle ghiandole salivari delle larve. I \"pattern\" di questi cromosomi sono ancora usati come riferimento genetico dai ricercatori contemporanei.\nBridges mor\u00ec nel 1938 a Los Angeles, California. Esistono diverse versioni sulla causa della sua morte, \u00e8 incerto se si sia trattato di sifilide, o insufficienza cardiaca dovuta ad un'infezione delle valvole."}
{"id": "579917", "revid": "726373", "url": "https://it.wikipedia.org/wiki?curid=579917", "title": "The Golden Man", "text": "The Golden Man \u00e8 un'antologia del 1980 che raccoglie alcuni racconti di fantascienza dello scrittore statunitense Philip K. Dick. In Italia l'antologia esce in due parti nella collana fantascientifica Urania, con i titoli Non saremo noi (n. 896) e Piccola citt\u00e0 (n. 897). Alla fine delle rispettive parti, c'\u00e8 una \"Nota ai racconti\" scritta dall'autore stesso."}
{"id": "579920", "revid": "1543377", "url": "https://it.wikipedia.org/wiki?curid=579920", "title": "Classificazione internazionale delle aree protette", "text": "La Classificazione internazionale delle aree protette proposta dalla Commissione mondiale sulle aree protette della Unione internazionale per la conservazione della natura (IUCN) suddivide le aree naturali protette in sei categorie ."}
{"id": "579923", "revid": "1067855", "url": "https://it.wikipedia.org/wiki?curid=579923", "title": "Renato Villalta", "text": "Ala grande di 204 centimetri, ha giocato per quindici stagioni nella massima serie del campionato italiano e nella Nazionale italiana.\nCarriera.\nClub.\nAlto 2,04 m, introdotto al basket da Augusto Giomo, \u00e8 cresciuto cestisticamente nelle giovanili del Basket Mestre, squadra con la quale debutta sedicenne in serie B (2\u00aa serie) nel 1971-72 (segnando 187 punti) e con la quale appena diciottenne (nel ruolo di pivot) raggiunge la promozione in serie A nel 1973-74 (segnando 536 punti).\nEsord\u00ec in Serie A1 nel 1974, ricoprendo il ruolo di ala-pivot, con la maglia della Duco Mestre dove rimane fino al 1976 (fu ceduto, appena ventunenne, per la stratosferica cifra - all'epoca - di 400.000.000 di lire, da cui fu chiamato \"mister 400 milioni\"), successivamente ha disputato 13 stagioni consecutive con la Virtus Pallacanestro Bologna, fino all'1988-1989, conquistando tre scudetti e due coppe Italia, diventandone per questo uno degli uomini-simbolo della sua storia.\nIn casacca bianconera detiene il record assoluto di realizzazioni a quota 7306 (il migliore di sempre in carriera per un giocatore italiano) e di rimbalzi catturati con 3133, viaggiando ad una media di 15,5 punti e 6,6 rimbalzi di media a partita ed il 50,3% nei tiri da 2.\nHa terminato la sua carriera nella Benetton Treviso, con cui ha giocato due campionati, nel 1989-1990 e nel 1990-1991, peraltro nella fase discendente della sua carriera.\nNazionale.\nCon la nazionale ha disputato 207 partite, al 7\u00ba posto nella classifica delle presenze e realizzato 2265 punti, 3\u00ba assoluto fra i marcatori; ha partecipato alle Olimpiadi di Mosca del 1980, vincendo la medaglia d'argento, dopo la sconfitta in finale 77-86 con la Jugoslavia. Nel 1983 in Francia, a Limoges, ancora con la Nazionale conquista la medaglia d'oro ai campionati Europei e la medaglia d'argento ai Giochi del Mediterraneo. Nel 1984 si classifica al 5\u00ba posto, insieme ai compagni di Nazionale, alle Olimpiadi di Los Angeles. Nel 1985 guadagna ancora una medaglia ai campionati Europei di Germania: vince infatti il bronzo dietro URSS e Cecoslovacchia. L'anno seguente, ai mondiali di Spagna, si piazza al sesto posto.\nDopo il ritiro.\nAttualmente Renato Villalta collabora con il gruppo Unipol Banca nell'ambito delle relazioni esterne e presso Assicoop svolge un lavoro di consulente presso il gruppo Unipol Assicurazioni.\n\u00c8 stato per alcuni anni vice presidente della SEF Virtus Bologna e vice presidente della Virtus 1871 Spa.\nDal 6 maggio 2013 al 13 ottobre 2015 \u00e8 stato presidente della Virtus Pallacanestro Bologna."}
{"id": "579924", "revid": "287204", "url": "https://it.wikipedia.org/wiki?curid=579924", "title": "Automedica", "text": "Una automedica \u00e8 un mezzo di soccorso sanitario utilizzato solitamente per trasportare sul luogo dell'evento un'\u00e9quipe sanitaria (medico ed infermiere) con competenze avanzate e la relativa attrezzatura medica.\nIl veicolo di base \u00e8 solitamente un SUV, una familiare o una monovolume: le dimensioni ridotte rispetto a quelle di un'autoambulanza e la maggiore agilit\u00e0 permettono all'equipaggio una grande rapidit\u00e0 di intervento; l'utilizzo di un'automedica permette inoltre, quando possibile, di rendere gli spostamenti dell'equipaggio indipendenti da quelli del paziente, che avvengono invece tramite ambulanza.\nImpiego ed utilizzo.\nL'automedica pu\u00f2 sia fornire coordinamento e supporto avanzato ai mezzi di soccorso di base in caso di situazioni gravi o particolarmente complesse, sia intervenire per trattare direttamente un paziente che non necessiti del successivo trasporto in ospedale. Il diverso uso del mezzo dipende da come \u00e8 articolato il sistema di emergenza: l'automedica interverr\u00e0 prevalentemente in supporto delle ambulanze infermieristiche oppure che hanno equipaggi di soli soccorritori non sanitari, mentre agir\u00e0 anche autonomamente nelle realt\u00e0 in cui medici e infermieri sono presenti anche a bordo delle ambulanze.\nDotazione.\nIl materiale presente a bordo \u00e8 variabile in base ai protocolli operativi e alle abitudini locali, anche se generalmente \u00e8 composto da farmaci e presidi, quali:\nNel mondo.\nItalia.\nNel sistema di soccorso sanitario italiano, l'automedica \u00e8 classificata come MSA (Mezzo di soccorso avanzato), ed il suo equipaggio \u00e8 composto solitamente da un Soccorritore nelle vesti di Autista (in alcune Regioni \u00e8 l'infermiere a ricoprire il ruolo di autista), un infermiere ed un medico, spesso provenienti entrambi da un reparto ospedaliero di area critica o dipendenti del 118 o della ASL. \nL'attivazione dell'automedica avviene solitamente su esclusiva chiamata da parte della centrale operativa 118 competente territorialmente. Dopo la valutazione del paziente e l'erogazione delle prime cure l'\u00e9quipe pu\u00f2, in base alla gravit\u00e0 del quadro clinico, accompagnare il paziente in ospedale a bordo dell'ambulanza oppure rientrare con l'automedica e tutto il materiale, affidando il paziente alle cure dei soccorritori che provvederanno alla centralizzazione dello stesso tramite l'ambulanza. Viene classificata come un \"Mezzo di Soccorso Avanzato\" (MSA) del Sistema Sanitario di Urgenza ed Emergenza 118 ed interviene nei soccorsi pi\u00f9 gravi o complessi affiancandosi in alcune realt\u00e0 agli equipaggi di soccorritori delle ambulanze, classificate invece come \"Mezzi di Soccorso di Base\" (MSB).\nIl mezzo pu\u00f2 essere di propriet\u00e0 del 118, dell'ASL, di un'azienda ospedaliera autonoma o di un'associazione di volontariato convenzionata, e di norma ha un equipaggio di tre persone:\nDa sottolineare per\u00f2 che in alcune realt\u00e0 (es. Toscana), il ruolo di autista viene svolto dall'infermiere. \nIl medico e l'infermiere dell'equipaggio sono generalmente dipendenti del Servizio Sanitario Nazionale; in alcune realt\u00e0 \u00e8 lo stesso infermiere a svolgere anche il ruolo di autista.\nA differenza degli equipaggi delle ambulanze con solo soccorritori, l'equipaggio sanitario dell'automedica (medico e infermiere) pu\u00f2 somministrare farmaci, effettuare manovre invasive come la gestione delle vie aeree (tramite tubo endotracheale, maschera laringea, tracheotomia) o la decompressione di emergenza di pneumotorace, dichiarare lo stato di morte ed effettuare diagnosi anche analizzando il tracciato dell'elettrocardiogramma fatto al paziente, che in alcune realt\u00e0 viene anche trasmesso alla centrale operativa del 118 e al pronto soccorso verso cui l'ambulanza \u00e8 destinata, in modo che il cardiologo possa cominciare a valutare il paziente ancor prima del suo arrivo.\nIn alcune zone d'Italia (ad esempio nella provincia di Monza e Brianza) \u00e8 presente un'ulteriore tipologia di automezzo denominato \"autoinfermieristica\", nel cui equipaggio non \u00e8 presente il medico. Pu\u00f2 essere quindi composto solo da un autista e uno o due infermieri, oppure anche da due infermieri, di cui uno con il ruolo di autista. Gli infermieri agiscono in stretto contatto con il medico in servizio presso la Centrale Operativa di referenza per la somministrazione di farmaci e la messa in atto delle altre procedure invasive (gestione vie aeree con presidi sovraglottici: maschera I-gel, tubo laringeo, maschera laringea tipo LMA Proseal, Supreme e Fastrach), posizionamento di accesso vascolare intraosseo tramite strumentazione dedicata (solitamente, in Italia, si utilizza il sistema VidaCare EZ-IO).\nL'Automedica in Italia \u00e8 nata nell'agosto 1988 a Parma grazie all'Assistenza Pubblica - Parma (Associazione di Volontariato fondata nel 1902 e attiva nel campo del soccorso sanitario) e ai suoi amministratori del tempo, dottor Paolo Zuccoli, primario del reparto di Anestesia e Rianimazione presso l'Azienda ospedaliera di Parma, e Luigi Iannaccone, caposala presso lo stesso reparto (ora Presidente dell'Associazione SEIRS - Croce Gialla di Parma). La modalit\u00e0 del soccorso era riassunta in uno slogan: \u201cTake and go\u201d (Prendi e vai), arrivare, caricare e portare presto in ospedale.\nZuccoli e Iannaccone continuavano a vedere pazienti critici arrivare in ospedale e morire, nonostante le cure eccellenti che si prodigavano a somministrare nel nosocomio.\nCos\u00ec si recarono a Lubecca per vedere come fosse organizzato il servizio di emergenza in quella citt\u00e0 (che gi\u00e0 vedeva applicato il concetto di automedica) e proposero di istituire un servizio simile anche a Parma, impiegando un medico specialista in Rianimazione e dotando il mezzo di attrezzatura da ospedale appositamente adattata per essere trasportata, per poter effettuare un cambiamento radicale nella filosofia del soccorso e istituire una nuova modalit\u00e0 \u201cstay and play\u201d (rimani e agisci).\nSvizzera.\nNelle aree di lingua italiana della Svizzera (Cantone Ticino e Mesolcina) l'automedica \u00e8 nota come Servizio Specialistico d'Urgenza (SSU); nella regione germanofona come \"Notartzfahrzeug \"o \"Notartzwagen\", mentre nella regione francofona l'automedica \u00e8 chiamata \"v\u00e9hicule SMUR\" (acronimo per \"Service Mobile d'Urgence et R\u00e9animation\").\nL'organizzazione del servizio di soccorso sanitario \u00e8 demandata alle amministrazioni cantonali, le quali, a loro volta, stipulano convenzioni con servizi privati di carattere locale per i comprensori del proprio territorio. Il servizio di soccorso sanitario avanzato \u00e8 quindi esercitato secondo protocolli organizzativi e d'intervento differenti, sintetizzabili in:\nLe ambulanze in servizio su tutto il territorio nazionale sono sempre presidiate da personale professionista (soccorritore diplomato; soccorritore diplomato specialista), perci\u00f2 l'intervento del veicolo di soccorso avanzato \u00e8 richiesto sia per valutazioni cliniche, diagnosi e decisioni terapeutiche od operative di competenza medica, sia per l'esecuzione di procedure per le quali \u00e8 necessaria la competenza di un medico d'urgenza (intubazione endotracheale; somministrazione di taluni farmaci; posa di accesso vascolare intraosseo). Alcune tra le operazioni di competenza medica possono essere delegate per via telefonica o radiofonica dal medico d'urgenza all'equipaggio di ambulanza presente sul posto.\nIl medico d'urgenza in servizio presso le automediche in Svizzera \u00e8 in possesso dell'attestato di formazione complementare rilasciato dalla \"Foedaratio Medicorum Helveticorum\" (FMH), ottenibile in modo indipendente da un singolo e determinato percorso di specializzazione medica. Ci\u00f2 si traduce, nella pratica, con l'esercizio della medicina d'urgenza da parte di medici provenienti da ambiti clinici differenti (anestesiologia, medicina intensiva, medicina interna generale, cardiologia, pronto soccorso).\nSport.\nNelle gare motoristiche \u00e8 solitamente presente una \"medical car\" per l'assistenza sanitaria dei partecipanti in caso di incidente. Essa pu\u00f2 seguire i concorrenti per tutta o parte della competizione, mantenendosi in ogni caso in \"stand-by\" presso il circuito.\nA bordo della medical car \u00e8 solitamente presente un medico del circuito eventualmente insieme al responsabile medico della competizione, soprattutto se internazionale, oltre a tutto il materiale sanitario di una tipica automedica, con particolare attenzione ai presidi per la riduzione dei traumi."}
{"id": "579927", "revid": "44516", "url": "https://it.wikipedia.org/wiki?curid=579927", "title": "Cupronickel", "text": ""}
{"id": "579933", "revid": "92723", "url": "https://it.wikipedia.org/wiki?curid=579933", "title": "Valutazione probabilistica del rischio", "text": "La valutazione probabilistica del rischio (o analisi/valutazione probabilistica della sicurezza) \u00e8 una metodologia sistematica e complessa per valutare il rischio associato con dispositivi tecnologici complessi (come gli aerei o le centrali nucleari).\nIl rischio viene definito come il \"danno possibile\" di un'attivit\u00e0 o azione. Nella valutazione probabilistica del rischio si prendono in considerazione due quantit\u00e0:\nLe conseguenze vengono rappresentate con quantit\u00e0 numeriche (ad esempio il numero potenziale di persone ferite o uccise) e la loro probabilit\u00e0 viene rappresentata con indici di probabilit\u00e0 o frequenza (ad esempio il numero dei casi o la probabilit\u00e0 di accadimento per unit\u00e0 di tempo). Il rischio totale \u00e8 la somma degli effetti delle conseguenze moltiplicata per la loro probabilit\u00e0. La variazione del rischio tra le classi di eventi \u00e8 inoltre presa in considerazione e viene di solito controllata nel processo di autorizzazione. Va tenuto in considerazione se una conseguenza rara ma di alto impatto appare come dominante nel rischio complessivo.\nLa valutazione del rischio probabilistica di solito risponde a tre domande:\nI due metodi normalmente utilizzati per rispondere a queste domande sono l'analisi dell'albero degli eventi e la \"Fault Tree Analysis\" (per queste metodologie si veda la voce ingegneria della sicurezza).\nOltre ai due metodi sopra evidenziati, la valutazione probabilistica del rischio richiede strumenti speciali di analisi come l'analisi della affidabilit\u00e0 del fattore umano (\"human reliability analysis\") e l'analisi delle cause comuni di arresto di funzionamento (\"common-cause-failure analysis\"), per valutare l'effetto delle dipendenze interne al sistema e tra componenti che tendono a causare l'arresto del funzionamento simultaneo e quindi incrementano significativamente il rischio complessivo.\nStudi di valutazione probabilistica del rischio sono stati effettuati con successo per complessi sistemi tecnologici in tutte le fasi del loro ciclo di vita, dalla definizione iniziale e pre-progettuale fino alla dismissione finale dall'operativit\u00e0. Per esempio negli Stati Uniti la \"Nuclear Regulatory Commission\" ha richiesto che ogni centrale nucleare debba effettuare un\"'Individual Plant Examination\" (IPE) per identificare e quantificare le vulnerabilit\u00e0 al malfunzionamento grave dell'intero impianto e all'errore umano di progettazione e gestione. Anche se non sono stati specificati i metodi per questo tipo di analisi, i requisiti per la valutazione possono essere soddisfatti solo applicando i metodi di analisi probabilistica del rischio."}
{"id": "579935", "revid": "288843", "url": "https://it.wikipedia.org/wiki?curid=579935", "title": "Perricone", "text": "Il Perricone - noto anche come Perricone nero o Pignatello - \u00e8 un vitigno autoctono della Sicilia a bacca rossa, utilizzato per produrre vini DOC come il Marsala, il Contea di Sclafani, il Delia Nivolelli, e il Monreale.\nParticolarmente diffuso nel 1800 durante il periodo pre-fillosserico, oggi \u00e8 coltivato non in grandi quantit\u00e0, in diverse zone della Sicilia, in particolare nelle province di Trapani e Palermo e, in misura minoritaria, anche Agrigento e Messina."}
{"id": "579943", "revid": "2015336", "url": "https://it.wikipedia.org/wiki?curid=579943", "title": "Chersoneso", "text": "Chersoneso (, composto di \u03c7\u03ad\u03c1\u03c3\u03bf\u03c2 (\"ch\u00e9rsos\", \u201cterra asciutta\u201d) e \u03bd\u1fc6\u03c3\u03bf\u03c2 (\"n\u00easos\", \u201cisola\u201d)) fu nella geografia dell'antichit\u00e0 il nome attribuito dai Greci a varie citt\u00e0 e penisole:"}
{"id": "579948", "revid": "2073206", "url": "https://it.wikipedia.org/wiki?curid=579948", "title": "Rentenmark", "text": "Il Rentenmark \u00e8 stato la valuta emessa il 15 novembre 1923 per fermare l'inflazione del 1922-1923 in Germania. Sostitu\u00ec la \"Papiermark\", che era stata completamente svalutata. La \"Rentenmark\" fu solo una valuta temporanea, e non ebbe valore legale. Fu comunque accettata dalla popolazione La \"Reichsmark\" divenne presto la nuova valuta con valore legale il 30 agosto 1924.\nLa \"Rentenmark\" continu\u00f2 ad esistere anche dopo quel giorno e anche monete e banconote continuarono a circolare. Le ultime banconote in \"Rentenmark\" (denominate 1 e 2 \"Rentenmark\" e datate 30 gennaio 1937) furono valide fino al 1948.\nA causa delle crisi economiche della Germania dopo la Grande guerra, non c'era oro da garantire l'emissione di una moneta. Perci\u00f2 la \"Rentenbank\", che emetteva il \"Rentenmark\", ipotec\u00f2 le terre e le merci industriali per 3,2 miliardi di \"Rentenmark\" per garantire l'emissione della valuta. La \"Rentenmark\" fu introdotta al cambio di 1 $ = 4,2 RM. Il cambio della \"Rentenmark\" rispetto alla \"Papiermark\" era 1 RM per 1012 \"Papiermark\" (mille miliardi di PM).\nLa politica monetaria di Hjalmar Schacht - il Banchiere Centrale- insieme alla politica fiscale del Cancelliere Gustav Stresemann e del Ministro delle Finanze Hans Luther riuscirono ad abbattere l'inflazione."}
{"id": "579950", "revid": "53508", "url": "https://it.wikipedia.org/wiki?curid=579950", "title": "Pellet (combustibile)", "text": "Il legno in pellet \u00e8 un combustibile ricavato dal legno vergine, talvolta partendo da scarti di lavorazione (quali piallatura, segatura, schegge, ritagli) altre volte dal tronco intero. Pu\u00f2 essere definito come \"biocombustibile addensato, generalmente in forma cilindrica, di lunghezza casuale tipicamente tra 5\u00a0mm e 30\u00a0mm, e con estremit\u00e0 interrotte, prodotto da biomassa polverizzata con o senza additivi di pressatura\". La norma UNI EN 17225-2 determina le specifiche e la classificazione del pellet di legno per uso industriale e non. La norma si riferisce solo al pellet di legno ottenuto dalle seguenti materie prime:\n1) Bosco, piantagione e altro legno vergine;\n2) Prodotti e residui dell\u2019industria di lavorazione del legno;\n3) Legno da recupero.\nNon \u00e8 incluso il legno derivante da demolizioni di edifici o di impianti di ingegneria civile, n\u00e9 quello trattato termicamente mediante il sistema di torrefazione.\nDescrizione.\nLa capacit\u00e0 legante della lignina, contenuta nella legna, permette di ottenere un prodotto compatto , ottenendo un combustibile ad alta resa. Quando la materia prima entra nella pressa pellettatrice il tasso di umidit\u00e0 deve essere pari a circa il 12-13%, condizione essenziale per il processo di estrusione del pellet.\nLa combustione del pellet di legno produce biossido di carbonio e inquinanti tipici della combustione delle biomasse solide come il PM10 . Residuo tipico sono gli incombusti, e in particolare le ceneri, la cui quantit\u00e0 \u00e8 strettamente dipendente dal tipo di biomassa: generalmente il pellet prodotto a partire da legni teneri come la famiglia delle conifere (abete, larice, pino, ecc.) \u00e8 caratterizzato da un residuo ceneri pi\u00f9 basso, mentre i legni duri come molte latifoglie (faggio, quercia, rovere, carpino, frassino, ecc) un valore pi\u00f9 alto. Questa, tuttavia non \u00e8 una regola infatti la percentuale di ceneri dipende anche da quale parte dell'albero viene utilizzata: nel caso della corteccia il residuo ceneri sar\u00e0 superiore, nel caso della polpa inferiore.\nGrazie alla pressatura il potere calorifico del pellet, a parit\u00e0 di volume ma non di peso, \u00e8 circa doppio rispetto al legno. Sul rendimento calorico influisce in minima parte anche la percentuale di legni duri di origine. Lo standard universalmente riconosciuto per il calcolo del potere calorifico \u00e8 la norma ISO 18125:2017 Biocombustibili solidi \u2013 Determinazione del potere calorifico.\nIl pellet \u00e8 utilizzato come combustibile per stufe di ultima generazione, in sostituzione dei ceppi di legno. \nTra i vantaggi ambientali \u00e8 da notare come la produzione di pellet non sia strettamente legata all'abbattimento di alberi interi: infatti i pellet possono essere prodotti da numerosi materiali di scarto come segatura e scarti di lavorazione di falegnameria, che in questo modo vengono rivalorizzati come combustibile di largo consumo.\nL'Italia \u00e8 il primo mercato europeo per il consumo di pellet di legno, con oltre 3 milioni di tonnellate all'anno, di cui solo il 20% risulta essere prodotto nei confini nazionali e il restante importato. L'elevata importazione rappresenta uno dei punti deboli del mercato del pellet in quanto impoverisce enormemente gli effetti benefici a livello ambientale derivanti dal consumo di un prodotto ecologico qual \u00e8 il pellet; inoltre, \u00e8 responsabile dell\u2019instabilit\u00e0 dell\u2019offerta, dell\u2019incertezza circa l\u2019approvvigionamento e della fluttuazione dei prezzi di mercato. A causa di questi fenomeni, vi \u00e8 sempre una maggiore diffusione, del cosiddetto pellet agricolo (o agripellet), prodotto da coltivazioni erbacee non alimentari dedicate o da scarti di lavorazione agricola diversi dal legno (es. nocciolino di sansa, gusci di seme di girasole), pu\u00f2 essere realizzato attraverso una filiera locale e stabile diventando, inoltre, una fonte di reddito integrativo per gli agricoltori. Il suo utilizzo \u00e8 incentrato prevalentemente su impianti a biomasse industriali dotati di griglia mobile o con bruciatori ottimizzati. Tuttavia, vi \u00e8 sempre una maggiore applicazione anche su stufe e caldaie domestiche dotate di bracieri autopulenti.\nSegue un riepilogo delle caratteristiche del pellet, indicate su tutte le confezioni:\nProduzione.\nI pellet sono cilindretti di legno pressato, prodotti a partire da residui di segatura e lavorazione del legno (trucioli e segatura), in genere prodotti da segherie e falegnamerie.\nLa materia prima \u00e8 anticipatamente selezionata, essiccata e pulita dalle impurit\u00e0, per ottenerne una qualit\u00e0 costante, con un'umidit\u00e0 residua ben determinata; la preparazione prevede inoltre una selezione di specie di legno pi\u00f9 tenere (abeti, conifere) e una certa omogeneit\u00e0 qualitativa e dimensionale; la maggior accuratezza di questa preparazione si traduce in una miglior qualit\u00e0 del prodotto finito e in minor consumo di energia per la produzione.\nPer la produzione di una tonnellata di pellet occorrono dai sei agli otto metri cubi di trucioli e segatura. \nDopo la preparazione della materia prima, il materiale \u00e8 immesso nelle presse tramite un trasportatore a coclea.\nLa pressa con un sistema di cilindri comprime il materiale, e lo fa passare attraverso i fori di una trafila, che lo riduce in lunghi spaghetti caldi, poi tagliati alla lunghezza desiderata (6\u20138\u00a0mm) e raffreddati nell'ambiente (aria).\nLa pressatura agisce sulla materia prima, trasformando la lignina in collante che riveste le fibre di cellulosa.\nPer conferire al materiale una certa resistenza all'abrasione si usa aggiungere sostanze naturali (amido e farina) che facilitano anche la pressatura, in ragione di un massimo normato del 2%; agli effetti pratici si usa un'aggiunta di non pi\u00f9 del 0,5%. La normativa prescrive inoltre che le polveri del prodotto non superino l'1%, perci\u00f2, prima dello stoccaggio, si setaccia il prodotto eliminando polveri e altri resti.\nCertificazione.\nEsistono diversi enti di certificazione del pellet:"}
{"id": "579951", "revid": "125747965", "url": "https://it.wikipedia.org/wiki?curid=579951", "title": "Rompicapo", "text": "Un rompicapo \u00e8 un passatempo che consiste in un problema o un enigma che mette alla prova l'ingegno di chi \u00e8 chiamato a risolverlo. Esistono numerosi diversi tipi di rompicapo, che richiedono per la soluzione attitudini diverse (per esempio, al ragionamento induttivo o al ragionamento deduttivo). \nI vari tipi di soluzioni possono richiedere la strutturazione di una forma o la creazione di un determinato ordine. \nI rompicapo esistono da migliaia di anni; uno dei pi\u00f9 antichi e noti \u00e8 il tangram."}
{"id": "579952", "revid": "247222", "url": "https://it.wikipedia.org/wiki?curid=579952", "title": "Regina dei fiori", "text": "Regina dei fiori \u00e8 una miniserie televisiva italiana.\nDescrizione.\nLa fiction \u00e8 ambientata a Venezia e Roma per la regia di Vittorio Sindoni.\nLa protagonista \u00e8 interpretata da Manuela Arcuri; tra le comparse c'\u00e8 Massimo Lopez. La fiction venne trasmessa in prima visione nel novembre 2005 su Raiuno; in seguito venne replicata da RaiSat Premium nel formato originario di due puntate, da Rai 2 nel formato ridotto di una puntata, e da Raiuno in entrambi i formati."}
{"id": "579953", "revid": "122391567", "url": "https://it.wikipedia.org/wiki?curid=579953", "title": "Chupito", "text": "Il chupito (o shottino) consiste in un bicchierino di superalcolico bevuto tutto d'un fiato. \nNella variante \"chupito rum e pera\", \u00e8 subito accompagnato da un altro bicchierino, delle stesse dimensioni, contenente succo di frutta di pera (o, in altre varianti, altri tipi di succo di frutta). \n\u00c8 opinione comune ma errata in Italia che per chupito s'intenda comunque quello \"rum e pera\", quando invece il termine indica un \"bicchierino\" di superalcolico. La parola, spagnola, corrisponde in sostanza all'inglese \"shot\" o agl'italiani ciupito, bombetta, cicchetto, sparino o \"shottino\" (quest'ultimo termine \u00e8 da considerarsi erroneo dal punto di vista etimologico dato che deriva da un'errata comprensione della parola shot). \nLo scopo di bere il succo di frutta \u00e8 quello di evitare il bruciore solitamente provocato dal superalcolico.\nChupito rum e pera.\nIl tipo di chupito pi\u00f9 diffuso in Italia \u00e8 quello di rum e pera. Consiste nel bere un bicchierino di rum bianco o rum dorato (mai rum invecchiato) seguito immediatamente da uno di succo di frutta di pera.\nChupito solo rum.\nIn questo chupito non \u00e8 presente il succo di frutta. Si beve un bicchierino di rum dorato (mai rum bianco, troppo pungente). Mentre il rum e pera \u00e8 molto diffuso in Italia, nei paesi latini come Spagna e molti paesi caraibici \u00e8 pi\u00f9 diffuso il \"solo rum\".\n\u00c8 diffusa l'abitudine di fare gare di chupito di solo rum, in cui ogni concorrente deve finire prima degli altri un certo numero di bicchierini.\nChupito tres rones (tre rum).\nIn questo caso si bevono tre chupito di fila. Il primo contenente un rum invecchiato, il secondo un rum dorato, il terzo rum bianco; la successione dei tre tipi di rum crea un crescendo di sapori che vanno dal pi\u00f9 pacato al pi\u00f9 pungente, in modo da poter ogni volta sentire l'effetto dell'alcol."}
{"id": "579963", "revid": "92920", "url": "https://it.wikipedia.org/wiki?curid=579963", "title": "Liam Neeson", "text": "\u00c8 stato candidato all'Oscar al miglior attore nel 1994 per la sua interpretazione di Oskar Schindler in \"Schindler's List - La lista di Schindler\" di Steven Spielberg. Ha inoltre ricevuto 3 candidature ai Golden Globe e una ai Premi BAFTA. Vince la Coppa Volpi per la migliore interpretazione maschile alla Mostra internazionale d'arte cinematografica di Venezia per \"Michael Collins\".\nBiografia.\nNato a Ballymena, nell'Irlanda del Nord, il 7 giugno del 1952, Neeson frequent\u00f2 la Queen's University Belfast, ma poi lasci\u00f2 gli studi senza conseguire la laurea. Quando in un'intervista gli chiesero della sua educazione in relazione con i \"troubles\", Neeson disse che Ballymena era \"una comunit\u00e0 di duri lavoratori che \u00e8 stata testimone del pregiudizio di cui \u00e8 vittima la maggior parte dell'Irlanda del Nord\". A 9 anni, Liam incominci\u00f2 a prendere lezioni di boxe alla \"All Saints Youth Club\". Alto 193\u00a0cm, divent\u00f2 un giovane campione prima di avere una sincope che lo costrinse a ritirarsi dal ring.\nCarriera.\nEsordisce con piccoli ruoli nei primi anni ottanta, recitando in film di successo del calibro di \"Excalibur\" (1981), \"Il Bounty\" (1984), \"Mission\" (1986), \"Suspect - Presunto colpevole\" (1987), e in un episodio della serie \"Miami Vice\" nel 1986. Nel 1990 ottiene il suo primo ruolo di rilievo nel \"Darkman\" di Sam Raimi, ma arriva alla fama 3 anni dopo, quando viene scelto dal regista Steven Spielberg per interpretare il ruolo di Oskar Schindler nel film \"Schindler's List - La lista di Schindler\", cui seguiranno \"Rob Roy\" (1995), \"Michael Collins\" (1996), \"\" (1999) e \"Kinsey\" (2004). Altri ruoli famosi, ma non da protagonista, comprendono il doppiaggio del saggio leone Aslan nel ciclo di film \"Le cronache di Narnia\", il dott. Jerome Lovell in \"Nell\" (1994), Goffredo di Ibelin ne \"Le crociate - Kingdom of Heaven\" (2005), il villain Henri Ducard/Ra's al Ghul in \"Batman Begins\" (2005) e \"Il cavaliere oscuro - Il ritorno\" (2012), e Zeus in \"Scontro tra titani\" (2010) e \"La furia dei titani\" (2012).\n\u00c8 famoso anche per il ruolo di Bryan Mills nei film \"Io vi trover\u00f2\" (2008), \"Taken - La vendetta\" (2012) e \"Taken 3 - L'ora della verit\u00e0\" (2015). In una puntata dei \"I Simpson\", ha doppiato un prete che converte Bart e Homer al cattolicesimo.\nLa sua interpretazione di Oskar Schindler in \"Schindler's List\" gli fece guadagnare grandi consensi e una candidatura al premio Oscar al miglior attore nel 1994, ma il riconoscimento fu assegnato a Tom Hanks per \"Philadelphia\". Neeson sarebbe dovuto apparire in un piccolo ruolo in \"\" (2002), sempre interpretando Qui-Gon Jinn, sotto forma di fantasma, ma pochi giorni prima delle riprese ebbe un incidente in moto e si ruppe una gamba. George Lucas decise pertanto di rinunciare alla scena.\nHa inoltre interpretato un ruolo nel film \"Caccia spietata\" (2007), che narra le vicende della guerra di secessione americana. Neeson ha prestato la sua voce a un personaggio del videogioco \"Fallout 3\", il dott. James del Vault 101, padre del giocatore. Nel 2005 firm\u00f2 per interpretare il presidente Abraham Lincoln nell'omonimo film di Steven Spielberg; in seguito, in accordo col regista e la produzione, rinunci\u00f2 alla parte poich\u00e9 troppo vecchio per il ruolo che and\u00f2 poi a Daniel Day-Lewis; curiosamente, quest'ultimo aveva recitato insieme con Neeson nel film di Martin Scorsese \"Gangs of New York\" (2002).\nVita privata.\nDi fede cattolica, dal 3 giugno 1994 Neeson \u00e8 stato sposato con l'attrice Natasha Richardson fino alla morte di lei, avvenuta il 18 marzo 2009 a causa di un trauma cranico procuratosi mentre sciava a Mont Tremblant. Insieme hanno avuto due figli, Miche\u00e1l (nato nel 1995) e Daniel (nato nel 1996). Molto amico dell'attore Ralph Fiennes e grande tifoso del , \u00e8 stato nominato ufficiale dell'Order of the British Empire dalla Regina Elisabetta II nel 1999.\nDoppiatori italiani.\nNelle versioni in italiano dei suoi film, Liam Neeson \u00e8 stato doppiato da: \nCome doppiatore, \u00e8 stato sostituito da:"}
{"id": "579964", "revid": "1272592", "url": "https://it.wikipedia.org/wiki?curid=579964", "title": "Congo (romanzo)", "text": "Congo \u00e8 un romanzo avventuroso del 1980 dello scrittore Michael Crichton. Narra di una spedizione alla ricerca di diamanti nella foresta del Congo. \nNe \u00e8 stata tratta una trasposizione cinematografica omonima nel 1995.\nTrama.\nGiugno 1979, nella foresta pluviale della regione nordorientale del bacino del Congo, dove la foresta incontra la catena dei vulcani Virunga al limite della Great Rift Valley, una spedizione segreta statunitense di geologi esplora fiumi e torrenti alla ricerca di giacimenti diamantiferi alluvionali, in particolare del tipo di diamante che per le sue impurezze era colorato di blu e per le sue propriet\u00e0 ottiche veniva adoperato per un puntatore laser.\nLa ricerca procede finch\u00e9 un giorno i portatori si rifiutano di proseguire in una zona dei Virunga, chiamata \u00abil posto delle ossa\u00bb. Proprio in questo posto la spedizione \u00e8 attaccata da un qualche animale mostruoso. Lo scontro provoca la morte di tutti i membri della spedizione, durante il collegamento mattutino con la base operativa Earth Resources Technology Satellite (ERTS) di Houston. Il video mostra che l'attacco \u00e8 stato portato da una nuova specie di gorilla, di colore grigio chiaro e pi\u00f9 piccoli di quelli normali ma apparentemente molto intelligenti.\nUna nuova spedizione, guidata da Karen Ross, membro dell'ERTS, parte alla ricerca della leggendaria citt\u00e0 perduta di Zinj. Secondo la leggenda, la citt\u00e0 era nota agli ebrei dei tempi di Salomone per le sue miniere di diamanti. La spedizione \u00e8 guidata dal capitano Munro, e vi partecipano l'addestratore di gorilla Peter Elliot, primatologo, e il suo gorilla femmina Amy, che comunica con gli umani usando la lingua dei segni. Il gruppo deve battere il consorzio euro-giapponese giungendo prima di questo alla citt\u00e0. Sfortunatamente il team si trova invischiato in varie peripezie tra le quali la Guerra Civile del Congo ma riesce fortunosamente a superarle tutte. \nFinalmente la spedizione arriva alla citt\u00e0 di Zinj e alle miniere di re Salomone. Gli uomini trovano i diamanti ma sono pi\u00f9 volte attaccati dai guardiani della citt\u00e0 leggendaria, i gorilla grigi, addestrati per uccidere gli invasori. Scoppia una battaglia fra gli uomini e i gorilla grigi. Grazie all'aiuto di Amy gli uomini riescono a sventare la minaccia dei gorilla riuscendo a comunicare con loro. \nUn'eruzione vulcanica brucia la foresta e seppellisce la citt\u00e0 di Zinj. Ross, Elliot, Munro e i pochi sopravvissuti della spedizione riescono a fuggire da una trib\u00f9 locale di Kigani grazie a una mongolfiera ritrovata tra il carico di un aereo del consorzio precedentemente abbattuto.\nTrasposizione cinematografica.\nNel 1995 \u00e8 stata distribuita una versione cinematografica del romanzo, \"Congo\", interpretata da Laura Linney e Tim Curry, un film che richiama in forma tecnologica avanzata un film degli anni cinquanta, intitolato \"Le miniere di re Salomone\" di Compton Bennett e Andrew Marton."}
{"id": "579966", "revid": "1318658", "url": "https://it.wikipedia.org/wiki?curid=579966", "title": "Villa medicea del Trebbio", "text": "La Villa Medicea del Trebbio si trova a San Piero a Sieve, nel Comune di Scarperia e San Piero nel Mugello, in provincia di Firenze. Nelle famose lunette di Giusto Utens \u00e8 chiamata \"Il Trebbio\". Dal 2013 la villa rientra nell'elenco del patrimonio dell'umanit\u00e0 dell'UNESCO.\nStoria e descrizione.\nLa villa si trova nella zona dalla quale erano originari i Medici e fu una delle prime residenze (se non la primissima) che essi fecero costruire fuori Firenze. Appartenne infatti gi\u00e0 a Giovanni di Bicci de' Medici, il patriarca delle fortune familiari. La tenuta era in una posizione strategica, dall'alto di un poggio che dominava la Val di Sieve, ad una confluenza viaria (Trebbio significa infatti \"trivio\" cio\u00e8 un punto dal quale, a differenza del \"bivio\", si dipanano tre strade).\nDopo la sua morte (1429) il figlio Cosimo de' Medici fece ristrutturare al suo architetto Michelozzo quello che doveva assomigliare a un castello fortificato. Il Vasari la indica come seconda a essere ristrutturata, dopo la Villa di Cafaggiolo e prima di quella di Careggi, anche se studi recenti hanno appurato che la prima assoluta fu il Trebbio, i cui lavori si dovrebbero essere svolti tra il 1427 e il 1433.\nL'impianto della villa \u00e8 ancora legato alla maniera di fortificazione medievale, piuttosto che di luogo ameno e ordinato di spirito umanistico-rinascimentale. \nNon \u00e8 facile distinguere le strutture originarie da quelle dell'intervento di Michelozzo, anche se sembra probabile che, quanto meno a livello planimetrico, le preesistenze hanno influito sulle strutture importanti. Michelozzo mantenne o ricostru\u00ec la torretta di guardia, dalla struttura solida e priva di finestre, aggiungendovi il camminamento con beccatelli (come nel perimetro esterno), e conservando anche altri elementi tipicamente \"castellani\" come il fossato e il ponte levatoio. Al centro vi si trova un cortile con pozzo.\nVi introdusse per\u00f2 delle novit\u00e0 dettate dalla necessit\u00e0 anche di svago del committente, come il giardino murato, veramente insolito per l'epoca e forse il primo esempio in una zona suburbana, che segna il rifiorire della tipologia della villa tanto cara agli antichi romani.\nQuesto giardino \u00e8 realizzato su due terrazze a destra della villa: in quella superiore si \u00e8 conservato un pergolato in muratura con una doppia fila di colonne con capitelli in pietra arenaria ionici o a foglie d'acqua; in quella inferiore esisteva un secondo pergolato oggi scomparso, mentre \u00e8 rimasta l'impostazione degli orti con una vasca. Nell'orto si svagava dalle preoccupazioni della vita politica cittadina Cosimo il Vecchio, che i biografi descrivono come amante della \"nestatura e potatura\" degli alberi da frutto per diletto, secondo una tecnica di cui era \"intenditissimo\".\nA sinistra della villa, isolata, si trova una piccola cappella. Era poi circondata da boschi e da una vasta tenuta agricola, che confinava con quella della Villa di Cafaggiolo.\nLa Villa fu ampliata da Cosimo I, che amava andare a caccia nella sua tenuta, e da suo figlio Ferdinando I, che la un\u00ec ad altri possedimenti. Ferdinando II la vendette nel 1644 a un ricco fiorentino, Giuliano Serragli, il quale la cedette poi ai padri filippini. Nell'Ottocento vennero demolite le case rurali addossate alla villa per far posto a un bosco di cipressi. Il giardino antistante la villa, con le rose e le siepi di bosso risale al Novecento.\nOggi, dopo altri passaggi, appartiene ad un privato, anche se \u00e8 possibile fare visite guidate."}
{"id": "579970", "revid": "11632264", "url": "https://it.wikipedia.org/wiki?curid=579970", "title": "Villa del Trebbio", "text": ""}
{"id": "579973", "revid": "6923", "url": "https://it.wikipedia.org/wiki?curid=579973", "title": "Macelleria", "text": "La macelleria (dal latino macellum, \u201cmercato\u201d) \u00e8 un negozio specializzato nella vendita di carni e derivati, come ad esempio bistecca, prosciutto e carni affettate di manzo, maiale, tacchino, cavallo e pollo.\nMolte volte le macellerie, per ampliare le vendite, propongono anche altri prodotti. Un sinonimo di macelleria \u00e8 \"beccheria e gucceria \"\nMacellazioni rituali.\nLe norme ebraiche per la macellazione di animali da carne impongono regole che sono esplicitate con il nome di \"Shechitah\" e l'operazione pu\u00f2 essere eseguita solo da esperti macellai chiamati \"shoc\u1e25et\".\nAnalogamente l'Islam prevede regole particolari per la macellazione di animali da carne, che, se ottenuta tramite macellazione effettuata in tal modo, \u00e8 considerata \"\u1e24al\u0101l\", cio\u00e8 \"permessa\" (per l'alimentazione).\nI negozi di vendita di carni macellate che siano destinate a ebrei o musulmani osservanti devono approvvigionarsi di carni il cui metodo di macellazione ha seguito le norme prescritte dalle rispettive religioni."}
{"id": "579979", "revid": "16066", "url": "https://it.wikipedia.org/wiki?curid=579979", "title": "STEP", "text": ""}
{"id": "579981", "revid": "1573940", "url": "https://it.wikipedia.org/wiki?curid=579981", "title": "Aegithina nigrolutea", "text": "La iora di Marshall o iora codabianca (Aegithina nigrolutea ()) \u00e8 un uccello passeriforme della famiglia Aegithinidae.\nEtimologia.\nIl nome scientifico della specie, \"nigrolutea\", deriva dal latino e significa \"nera e dorata\", in riferimento alla livrea di questi uccelli.\nDescrizione.\nDimensioni.\nMisura 12-12,8\u00a0cm di lunghezza, per 10-14 g di peso. A parit\u00e0 d'et\u00e0, i maschi sono pi\u00f9 pesanti rispetto alle femmine: sussiste inoltre un gradiente decrescente delle dimensioni in direttrice N-S.\nAspetto.\nSi tratta di uccelletti dall'aspetto robusto e slanciato, muniti di piccola testa arrotondata con forte becco appuntito, ali arrotondate e coda dall'estremit\u00e0 squadrata: nel complesso, l'iora codabianca \u00e8 molto simile all'affine iora comune, dalla quale si differenzia per ali, coda e becco in proporzione pi\u00f9 corti, oltre che per la maggiore quantit\u00e0 di bianco su ali e coda.\nIl piumaggio \u00e8 di colore giallo oro su testa, petto, ventre, fianchi e dorsalmente alla base delle ali: fronte, vertice e nuca sono tendenti all'olivastro (nero nei maschi in amore), mentre il dorso \u00e8 oliva-nerastro, le ali sono nere (con due evidenti specchi bianchi sulle copritrici e le remiganti abbondantemente orlate di bianco anch'esse), e dello stesso colore \u00e8 la coda, che presenta per\u00f2 punta e parte centrale bianca.\nIl becco \u00e8 nerastro con gli orli pi\u00f9 chiari e tendenti all'azzurrino, le zampe sono anch'esse nerastre e gli occhi sono giallini.\nBiologia.\nSi tratta di uccelli diurni, che vivono da soli o in coppie, evitando generalmente gli stormi misti, ma talvolta aggregandovisi dopo la stagione riproduttiva. Territoriali, durante la stagione delle piogge soprattutto i maschi divengono piuttosto vocali, emettendo frequentemente richiami flautati.\nAlimentazione.\nLa dieta dell'iora di Marshall \u00e8 insettivora, componendosi d'insetti e delle loro larve, nonch\u00e9 di una grande variet\u00e0 di altri piccoli invertebrati, reperiti fra le foglie e i rami degli alberi.\nRiproduzione.\nI dati riguardanti la riproduzione di questi uccelli sono frammentari e disponibili solo per ilo nord-ovest del loro areale: si tratta di uccelli monogami che si riproducono in giugno-luglio, coi due sessi che collaborano sia nella costruzione del nido (una piccola e sottile coppa di fili d'erba e ragnatela edificata alla biforcazione di un ramo) che all'incubazione delle 2-4 uova (che dura due settimane e vede il maschio covare durante il giorno e la femmina sostituirlo durante la notte) ed all'allevamento dei nidiacei, che sono pronti per l'involo a tre settimane dalla schiusa, pur rendendosi completamente indipendenti solo attorno al mese e mezzo d'et\u00e0.\nDistribuzione e habitat.\nL'iora di Marshall \u00e8 endemica del subcontinente indiano, del quale abita la porzione settentrionale (dall'Himachal Pradesh al Kathiawar, e ad est attraverso Uttar Pradesh e Madhya Pradesh settentrionale fino a Bihar e Orisha), con due popolazioni disgiunte rispettivamente nel Tamil Nadu centro-settentrionale e nello Sri Lanka.\nL\"'habitat\" di questi uccelli \u00e8 rappresentato dalla giungla di pianura a predominanza di acacia, prediligendo le aree con denso sottobosco.\nTassonomia.\nSebbene alcuni autori riconoscano una sottospecie \"sulphurea\" del Gujarat, l'iora di Marshall \u00e8 considerata monotipica: sono tuttavia da capire le esatte relazioni tassonomiche di alcune popolazioni, che mostrano piccole differenze a livello di colorazione e soprattutto di vocalizzazioni e potrebbero rappresentare sottospecie a s\u00e9 stanti.\nAnche i rapporti filetici con l'iora comune (della quale questo uccello veniva in passato considerato una sottospecie) sono da chiarire: sebbene fra le due specie sussistano differenze a livello morfologico e di vocalizzazioni, esse rimangono comunque molto simili, e alcune sottospecie di iora comune potrebbero risultare maggiormente affini all'iora di Marshall."}
{"id": "579984", "revid": "2225", "url": "https://it.wikipedia.org/wiki?curid=579984", "title": "Crocodile Hunter", "text": ""}
{"id": "579985", "revid": "1543377", "url": "https://it.wikipedia.org/wiki?curid=579985", "title": "Documento programmatico sulla sicurezza", "text": "L'adozione di un documento programmatico sulla sicurezza (DPS) era un obbligo previsto dal DLgs 196/2003 (normativa sulla protezione dei dati personali, che sostituisce e abroga la legge 676/95) \"); l'obbligo esisteva per tutte le imprese, lavoratori autonomi, enti o associazioni che trattano i dati personali - anche sensibili, giudiziari o con strumenti elettronici - ed \u00e8 venuto meno a seguito del Decreto Legge n. 5 del 9 febbraio 2012, convertito dalla legge n. 35 del 4 aprile 2012. \"\nIl documento, a partire dal 31/03/2006 andava predisposto ed aggiornato annualmente entro il 31 marzo successivo, per attestare la corretta adozione delle previste procedure che riguardano il trattamento dei dati personali e soddisfare anche determinati obblighi di legge, se previsti (p.e. la comunicazione nella relazione allegata al Bilancio d'esercizio) per le societ\u00e0.\nIl DL 9 febbraio 2012 n. 5 ha modificato alcune disposizioni in materia di misure minime di sicurezza sopprimendo in particolare il Documento Programmatico di Sicurezza. La novit\u00e0 introdotta dal cosiddetto \"Decreto semplificazioni\" del 2012 abolisce anche la precedente possibilit\u00e0 alternativa di rilasciare l'\"autocertificazione\" a cura del titolare nonch\u00e9 il \"DPS semplificato\" del 2011.\nL'abolizione dell'obbligo di redazione del DPS, nei casi consentiti dalla normativa aggiornata, non solleva tuttavia dall'attuazione di tutti gli altri adempimenti privacy previsti dalla legislazione. Anzi: ne esce rafforzato proprio l'obbligo di implementazione concreta a discapito di un orpello solo burocratico-formale.\nD'altra parte, specie per le medio-grandi aziende, un documento analogo al DPS \u00e8 pressoch\u00e9 scontato per motivi organizzativi e gestionali; per le piccole aziende o le microimprese potrebbe, invece, essere utile un documento simile seppur semplificato in caso di sopralluoghi da parte degli enti predisposti.\nDescrizione.\nI contenuti del documento sono elencati al punto 19 del Disciplinare tecnico in materia di misure minime di sicurezza e sono:"}
{"id": "579987", "revid": "92013274", "url": "https://it.wikipedia.org/wiki?curid=579987", "title": "Mesosoma", "text": "Il mesosoma \u00e8 un'invaginazione della membrana citoplasmatica di notevoli dimensioni, di forma irregolare. I mesosomi sono abbondanti e voluminosi soprattutto nei batteri gram-positivi. \nNegli anni '60 si riteneva che queste invaginazioni fossero degli organelli funzionali in grado di svolgere diverse funzioni: \nGi\u00e0 negli anni '70 per\u00f2 si scopr\u00ec che questi presunti organelli altro non erano che artefatti dovuti alla fissazione delle cellule durante la fase preparatoria all'analisi al microscopio. Nei campioni che anzich\u00e9 essere fissati venivano congelati tali strutture non erano presenti. \nLa presenza di attivit\u00e0 enzimatiche nei mesosomi lascia per\u00f2 immaginare che le aree della membrana pi\u00f9 sensibili a questi artefatti svolgano un importante ruolo nelle attivit\u00e0 biochimiche cellulari. "}
{"id": "579988", "revid": "125359352", "url": "https://it.wikipedia.org/wiki?curid=579988", "title": "Rocca Pietore", "text": " \nRocca Pi\u00e9tore (\"La R\u00f2cia\" in ladino, \"Rukepraun\" in tedesco) \u00e8 un comune italiano di abitanti della provincia di Belluno in Veneto. Dal 2016 fa parte dei Borghi pi\u00f9 Belli d'Italia con la frazione di Sottoguda. Dal 2018 l'intero territorio comunale \u00e8 stato riconosciuto Bandiera Arancione dal Touring Club Italiano.\nGeografia fisica.\nIl comune \u00e8 situato nell'alta provincia di Belluno e nel cuore delle Dolomiti. Il suo territorio centrale corrisponde al bacino del torrente Pettorina, principale corso d'acqua della valle omonima e affluente del Cordevole. Confina ad ovest con la provincia di Trento (comuni di Soraga di Fassa, San Giovanni di Fassa e Canazei), a nord con il comune di Livinallongo del Col di Lana, a est con Colle Santa Lucia e Alleghe, a sud con San Tomaso Agordino, Vallada Agordina, Canale d'Agordo e Falcade. Ha una superficie di circa 75\u00a0km\u00b2 che da Punta Serauta, 3069 m slm, si estende fino a comprendere tutta la Val Pettorina, la frazione di Laste fin quasi a Pieve di Livinallongo, la frazione di Calloneghe con Santa Maria delle Grazie e il lago di Alleghe, la cui destra orografica appartiene a Rocca.\nStoria.\nLa popolazione originaria della Val Pettorina e di Laste giunse dalle Valli dell\u2019Adige e dell\u2019Isarco al pari delle genti delle valli di Badia, Gardena, Fassa e Livinallongo. Anticamente il territorio di Rocca Pietore era un\u2019arimannia longobarda. Le arimannie erano insediamenti di tipo militare posti a difesa di un dato territorio e facenti capo ad una fortificazione. In questo caso l\u2019antica Rocca Bruna (Rukepraun in tedesco).\nIl territorio controllato da Rocca Bruna intorno all\u2019anno 1000, era all\u2019epoca molto pi\u00f9 ampio degli attuali confini comunali, comprendendo anche l\u2019alta Val di Fassa, il Livinallongo e forse parte dell\u2019alta Val Badia, tutti territori dell\u2019antica regione del Norico. Da questa data e fino al 1400 circa, Rocca Pietore principato vescovile di Bressanone ed ecclesiasticamente della Diocesi di Bressanone. In seguito ad una serie di vicende politiche, nel 1395 il territorio pass\u00f2 sotto il controllo della citt\u00e0 di Belluno, riuscendo per\u00f2 a mantenere una forte autonomia, formalizzata nel 1417 con gli Statuti della Magnifica Comunit\u00e0 della Rocca.\nQuesti trattati le permisero di assurgere a piccola repubblica che visse per 411 anni in uno stato di forte autonomia amministrativa. Al tempo esisteva persino un tribunale situato a Saviner, chiamato \u201cel Banch de la Reson\u201d, formato da capifamiglia eletti democraticamente. Esso aveva facolt\u00e0 di giudicare l\u2019imputato sino alla pena capitale ed era competente perfino su reati compiuti da rocchesani fuori del loro territorio. Belluno manteneva i rapporti con Rocca tramite un Capitano che di norma arrivava in paese tre volte all\u2019anno per controllare che tutto funzionasse. Fra le prerogative della Giurisdizione della Rocca si possono ricordare l\u2019esenzione da molte tasse e quella dal servizio militare, nonch\u00e9 la possibilit\u00e0 di svolgere interscambi commerciali anche con la confinante Contea del Tirolo. Ad esempio, il sale, di vitale importanza, veniva acquistato direttamente a Salisburgo, scavalcando Belluno.\nQuesto status dur\u00f2 fino al 1806 quando l'arrivo di Napoleone Bonaparte mise fine a questo straordinario periodo storico. Da allora il destino del territorio de La Rocca rimase legato al Veneto, compreso il periodo della dominazione asburgica sul Lombardo Veneto (1813-1866). La frazione di Calloneghe anticamente faceva parte delle \"regole agordine\", sottoposte al capitaniato di Agordo. Dal 1866 in poi divenne a tutti gli effetti parte integrante del Comune di Rocca Pietore.\nMonumenti e luoghi d'interesse.\nIl territorio, caratterizzato da un paesaggio tipicamente dolomitico, offre itinerari escursionistici di notevole interesse naturalistico e ambientale: le valli di Ombretta e Franzedaz, la Busa, la selvaggia Valbona, Mont da Laste, il Sass Bianch, solo per citarne alcuni. Di particolare interesse sono i Serrai di Sottoguda, profondo canyon nei pressi della Marmolada. Altre zone di valore naturalistico sono i monoliti di Sass de R\u00f2cia, de la Mur\u00e8da e de la Gujela, sopra la frazione di Ronch, dove vi sono diversi percorsi escursionistici e vi si pratica il free climbing. Da ricordare anche il particolare ecosistema lacustre e ripariale della sponda destra orografica del Lago di Alleghe.\nDal punto di vista storico-architettonico, degna di nota la chiesa di Santa Maria Maddalena a Rocca Pietore (XV secolo) in stile gotico alpino, al cui interno si trovano numerose opere tra cui: l\u2019altare scolpito, tipo fl\u00fcgelaltar del XVI secolo, opera di Ruprecht Potsch di Bressanone, nonch\u00e9 il tabernacolo ligneo (XVI secolo) del fassano Jori e varie pitture murali fra le quali una del Frigimelica. La chiesa \u00e8 monumento nazionale.\nDa visitare anche la chiesa parrocchiale di Laste dell'800, il Santuario di S. Maria delle Grazie di recente costruzione (anni '50 del '900, posto nella medesima piazzetta dove si trova la pi\u00f9 antica chiesa del '700), la chiesetta gotica di Sottoguda del '400, la cappella intitolata a Sant'Antonio nei Serrai e varie cappelle sparse per tutto il territorio, nonch\u00e9 i numerosi edifici rurali, compresi i tipici fienili lignei, testimonianza della sapienza architettonica sviluppata nei secoli e fin qui tramandata.\nSottoguda e i Serrai.\nRisalendo la Val Pettorina, Sottoguda \u00e8 l\u2019ultimo borgo prima di Malga Ciap\u00e9la e della Marmolada. Antico villaggio le cui testimonianze scritte risalgono al 1260, si caratterizza per i numerosi \"tabi\u00e8i\", fienili in legno diffusi nell\u2019area dolomitica di cultura ladina, usati dai contadini per il deposito del fieno e il ricovero del bestiame e degli attrezzi agricoli. L\u2019agricoltura \u00e8 stata per secoli la principale fonte di sostentamento della piccola comunit\u00e0. Ad oggi continua a vivere anche la tradizionale lavorazione artistica del ferro battuto grazie ad alcuni artigiani che hanno i loro laboratori e negozi lungo la strada che collega il borgo di Palue con quello di Sottoguda.\nL\u2019edificio pi\u00f9 antico di Sottoguda, l\u2019unico risparmiato dall\u2019incendio del 1881, \u00e8 la chiesetta dedicata ai santi Fabiano, Sebastiano e Rocco, consacrata nel 1486 quando doveva servire una comunit\u00e0 costituita da una decina di abitazioni. Il campanile \u00e8 del 1550 e l\u2019altare del 1616. Subito dopo le ultime case inizia la gola dei Serrai di Sottoguda, un profondo canyon di circa due chilometri, oggi Parco di interesse regionale, che arriva fino alla conca di Malga Ciap\u00e9la, ai piedi della Marmolada. Il percorso si snoda fra alte rocce strapiombanti e interseca il corso del torrente Pettorina. Un tempo lungo i Serrai transitavano le mandrie di mucche e le greggi di capre dirette ai pascoli di alta montagna, e i carichi di legname e fieno condotti a valle dai boschi e dalle zone di sfalcio. In inverno, quando le cascate gelando ricoprono le pareti rocciose di uno spesso strato di ghiaccio, la gola diventa una palestra di arrampicata su ghiaccio tra le pi\u00f9 apprezzate d\u2019Europa.\nDal dicembre del 2016 Sottoguda \u00e8 entrata a far parte de I Borghi pi\u00f9 Belli d'Italia.\nSociet\u00e0.\nLingua ladina.\nIl Comune appartiene all\u2019area ladina dolomitica e la sua popolazione locale, oltre che in lingua italiana, si esprime in lingua ladina.\nGeografia antropica.\nFrazioni.\nSecondo lo statuto, il comune riconosce come tali solo tre frazioni (capoluogo incluso), ma si precisa che ciascuna di esse \u00e8 costituita da pi\u00f9 abitati distinti (tra parentesi il nome in ladino): \nEconomia.\nL'economia prevalente del territorio \u00e8 sicuramente quella turistica. Numerose sono le strutture ricettive e le attivit\u00e0 turistiche presenti. Innanzitutto va menzionata l'imprenditoria legata agli impianti di risalita, sia invernali che estivi della zona Marmolada-Passo Padon. L'area sciistica di Malga Ciap\u00e9la/Marmolada \u00e8 collegata al famoso Sella Ronda-Giro dei 4 Passi proprio attraverso gli impianti che salgono al Passo Padon per poi permettere agli sciatori la discesa verso Arabba e quindi il naturale collegamento con le Valli di Fassa, Gardena e Badia.\nA Sottoguda \u00e8 ancora presente qualche attivit\u00e0 legata alla lavorazione artistica del ferro battuto, erede di una tradizione ormai secolare che affonda le proprie radici nell'antica lavorazione del ferro estratto dalle miniere della zona del Furs\u00ecl che a Rocca Pietore vide fiorente la produzione di armi quali spade e lance, pugnali.\nTurismo.\nLa localit\u00e0 Malga Ciapela \u00e8 la stazione di partenza della funivia della Marmolada, che giunge sino alla Punta Rocca (m 3.265), di fronte a Punta Penia, la cima pi\u00f9 alta delle Dolomiti. Proprio la Marmolada ha fatto s\u00ec che Rocca Pietore sia diventata una rinomata localit\u00e0 turistica.\nDa qualche anno la Marmolada \u00e8 stata riconosciuta come Patrimonio mondiale dell'Umanit\u00e0 dall'UNESCO.\nSulla Marmolada a 3000 metri di altitudine da segnalare il Museo della Grande Guerra che risulta in generale come il Museo pi\u00f9 alto d'Europa.\nDal 2016 fa parte dei Borghi pi\u00f9 Belli d'Italia con la frazione di Sottoguda.\nDal 2018 l'intero territorio comunale \u00e8 stato riconosciuto Bandiera Arancione dal Touring Club Italiano.\nAmministrazione.\nIl sindaco Severino Andrea De Bernardin ricopre la carica dal giugno 2009 ed \u00e8 stato riconfermato nel 2014 per il suo secondo mandato e nel 2019 per il suo terzo mandato."}
{"id": "579997", "revid": "228587", "url": "https://it.wikipedia.org/wiki?curid=579997", "title": "Robert Adame Beltran", "text": ""}
{"id": "579999", "revid": "118909882", "url": "https://it.wikipedia.org/wiki?curid=579999", "title": "Thickskin", "text": "Thickskin \u00e8 il quarto album degli Skid Row, uscito il 5 agosto 2003 per l'etichetta discografica Blind Man Sound. Si tratta del primo album col nuovo cantante Johnny Solinger in sostituzione di Sebastian Bach."}
{"id": "580000", "revid": "125166305", "url": "https://it.wikipedia.org/wiki?curid=580000", "title": "Il mondo perduto (Michael Crichton)", "text": "Il mondo perduto (\"The Lost World\") \u00e8 un romanzo di Michael Crichton pubblicato nel 1995. \u00c8 il seguito di \"Jurassic Park\". Il titolo, cos\u00ec come il tema principale della sopravvivenza dei dinosauri nel mondo odierno, \u00e8 ispirato al romanzo omonimo di sir Arthur Conan Doyle.\n\u00c8 stato trasposto per il cinema con il film \"Il mondo perduto - Jurassic Park\" del 1997.\nTrama.\nNel 1993, quattro anni dopo il disastro di Jurassic Park, il teorico del caos e matematico Ian Malcolm - che si scopre essere sopravvissuto agli eventi del romanzo precedente - accetta con riluttanza di collaborare con l'egocentrico paleontologo Richard Levine, il quale ritiene che esista un \"mondo perduto\" di dinosauri in seguito al ritrovamento di strani cadaveri di animali sulle spiagge della Costa Rica. Nel 1995, i due rilevano su Isla Sorna il \"sito B\", ovvero la struttura dove l'ormai defunta societ\u00e0 InGen creava i dinosauri prima di trasferirli a Jurassic Park sulla vicina Isla Nublar.\nTemendo che il governo della Costa Rica trovi Isla Sorna e distrugga i dinosauri per non mettere a rischio il turismo, Levine parte di nascosto per una spedizione sull'isola senza dire nulla a nessuno con una guida di nome Diego. Poco dopo il loro arrivo, i due vengono attaccati da misteriose creature (in seguito identificate come carnotauri) che uccidono Diego. Malcolm qualche giorno dopo scopre che Levine \u00e8 scomparso, quindi si reca sull'isola con una squadra composta da Jack Thorne, ingegnere ed ex professore universitario; Eddie Carr, assistente di Thorne; e da due bambini delle medie assistenti di Levine, Arby Benton e Kelly Curtis, i quali prendono parte di nascosto alla spedizione. Anche la celebre etologa Sarah Harding, ex amante di Malcolm, viene contattata per unirsi al gruppo, partendo per unirsi a loro in un secondo momento.\nLa squadra arriva sull'isola ben equipaggiata e trova un complesso di edifici InGen abbandonati. Si ricongiunge con Levine, il quale sta bene ed \u00e8 estremamente interessato dal mondo dei dinosauri appena scoperto. Al contempo, sbarca su Isla Sorna un altro gruppo capitanato da Lewis Dodgson, genetista senza scrupoli a capo della societ\u00e0 Biosyn (rivale della inGen) che gi\u00e0 in passato aveva cercato di impossessarsi di embrioni di dinosauro assumendo Dennis Nedry e portando cos\u00ec al sabotaggio che ha causato il disastro di Jurassic Park. Dodgson ha fatto pedinare i sopravvissuti di Jurassic Park e, scoperta l'esistenza dell'isola mediante la spedizione di Levine, ha seguito il suo esempio con l'intento di rubare uova di dinosauro affinch\u00e9 la Biosyn possa sfruttarli in esperimenti. Poco prima della partenza Dodgson incontra la Harding, viene a sapere la sua destinazione e si offre di darle un passaggio a Isla Sorna, salvo tentare di ucciderla durante la traversata spingendola nel mare in tempesta. La donna riesce a sopravvivere e giunge a nuoto fino a Isla Sorna, dove si ricongiunge con il gruppo di Malcolm.\nLevine e Ian fanno molte osservazioni sul comportamento dei dinosauri e scoprono dell'arrivo di Dodgson sull'isola. Quest'ultimo e i suoi scagnozzi vengono attaccati da una coppia di tirannosauri mentre cercano di rubare le loro uova; i il genetista viene ferito ma sopravvive, mentre i suoi compagni vengono uccisi. Successivamente, il gruppo di Malcolm giunge al nido dei t-rex e scopre che uno dei cuccioli \u00e8 rimasto ferito alla zampa durante l'incursione di Dodgson. Eddie viene incaricato di ucciderlo in quanto morirebbe comunque, ma il giovane, impietosito, lo porta al camper per curarlo. Malcolm e la Harding accettano a malincuore di sistemare la sua zampa, mentre il resto del gruppo si stabilisce su una piattaforma artificiale per osservare i dinosauri in pianura. Durante la notte i tirannosauri adulti vengono a recuperare il loro piccolo e attaccano il camper, ferendo gravemente Malcolm alla gamba (similmente al primo romanzo). Al contempo, i velociraptor scalano la piattaforma, uccidendo Eddie, mentre Arby \u00e8 costretto a chiudersi in una gabbia di protezione e viene catturato dai raptor.\nDopo che Malcolm, la Harding e Arby sono messi in salvo, i superstiti si rifugiano in un vecchio edificio di legno e cercano di ideare un piano per raggiungere in tempo l'elicottero che dovrebbe venire a prenderli, ma scoprono di essere nel territorio di caccia dei carnotauri. La Harding esce per andare a recuperare uno dei loro veicoli abbandonati in precedenza, e si imbatte in Dodgson che cerca di rubarlo per fuggire. Improvvisamente arriva un t-rex e Sarah spinge Dodgson tra le sue fauci come ripicca per il tentato omicidio verso di lei; il genetista viene portato nel nido dei tirannosauri per fare da nutrimento ai piccoli. Poich\u00e9 l'elicottero parte senza di loro, il gruppo decide di ripiegare su una barca ormeggiata al molo dell'isola, riuscendo a raggiungerla prima di un altro attacco dei raptor.\nMentre lasciano Isla Sorna, Malcolm spiega ai compagni di aver scoperto nel laboratorio che la InGen nutr\u00ec alcuni giovani dinosauri carnivori con proteine di pecora, causando senza saperlo una malattia infettiva con alta mortalit\u00e0 per i dinosauri; pertanto, tutti gli animali sull'isola sono destinati alla morte da l\u00ec a poco. Nonostante ci\u00f2, Thorne afferma che l'importante \u00e8 che siano sopravvissuti e che stiano tornando a casa sani e salvi.\nDifferenze, analogie e citazioni con il film.\n- La scena d'apertura del romanzo non corrisponde a quella del film. Tale sequenza \u00e8 stata invece riportata nel primo romanzo di Crichton. \n- Nel romanzo viene descritto come Ian Malcolm sopravvive pur rimanendo leggermente disabile. Il matematico riprender\u00e0 a fare il professore universitario. Nel film \u00e8 stato pesantemente screditato dalla Ingen per via delle interviste rilasciate sull'incidente del Jurassic Park, perdendo la cattedra universitaria. \n- Durante una delle sue conferenze, Malcolm viene avvicinato da un paleontologo: Richard Levine. Il personaggio sar\u00e0 uno dei protagonisti principali del libro ma nel film \u00e8 stato completamente tagliato. \n- Sarah Harding \u00e8 descritta nel libro come un'etologa che studia gli animali della Savana. Piuttosto giovane e con una corporatura ben piazzata. Nel film, interpretata da Julianne Moore, tale descrizione viene totalmente rovesciata. \n- Nel romanzo si legge come Harding e Malcom abbiano avuto una relazione amorosa e di come lei fosse stata una sua tirocinante. Nel film i due sono fidanzati e lei \u00e8 una ricercatrice sul comportamento dei dinosauri. \n- Nel romanzo ricompare il personaggio di Lewis Dodgson che sar\u00e0 il principale antagonista umano. Nel film di Spielberg la versione di Dodgson viene rimpiazzata da Peter Ludlow, nipote di John Hammond che eredita la Ingen coperta di debiti. \n- Nel romanzo la Ingen \u00e8 fallita a causa dell'incidente di Isla Nublar narrato nel primo romanzo. Nel film Ludlow tenta di risollevarla. \n- Nel film Kelly \u00e8 la figlia adottiva di Ian Malcolm. Nel romanzo \u00e8 una studentessa liceale di Richard Levine ed \u00e8 molto amica con Arby un suo compagno di classe.\n- Sempre nel film, Kelly appare come una ragazza che frequenta al massimo le scuole medie ed \u00e8 di pelle nera. Nel romanzo invece \u00e8 Arby a essere descritto come un ragazzo di colore. \n- All'interno del romanzo c'\u00e8 una scena che mostra Levine recarsi su una spiaggia del Costa Rica in cui trovano una carcassa di dinosauro. Nel film tale scena non esiste. \n- Nel romanzo si scopre solo dopo una lunga ricerca che Isla Sorna \u00e8 il Sito B. Nel film invece lo svela John Hammond praticamente all'inizio della pellicola. \n- Nel lungometraggio di Spielberg si viene a conoscenza del fatto che la struttura di ricerca sul Sito B viene spazzata via dall'Uragano Clarissa. Nel romanzo si scopre invece che \u00e8 stata semplicemente abbandonata molti anni prima. \n- Anche nel romanzo \u00e8 presente la scena all'interno dell'officina in cui vengono assemblati i mezzi per la spedizione su Isla Sorna. Tuttavia non \u00e8 Eddie Carr il responsabile del progetto ma Doc Thorne, personaggio totalmente assente nel film. Eddie \u00e8 il suo capo ingegnere ed \u00e8 molto pi\u00f9 giovane rispetto a quello interpretato da Richard Schiff nella pellicola. \n- Nel film compare il personaggio di Nick Van Owen, interpretato da Vince Vaughn, che non c'\u00e8 nel romanzo di Crichton. \n- A differenza del film, Sarah Harding arriva su Isla Sorna molto dopo rispetto al gruppo di spedizione. Inoltre viene accompagnata da Dodgson prima che egli la scaraventi gi\u00f9 dalla propria barca costringendola a raggiungere l'isola a nuoto. \n- Su Isla Sorna compaiono dei dinosauri che nel film non sono presenti come i Maiasauri e i Carnotauri. \n- La spedizione mercenaria di Peter Ludlow sull'isola per catturare i dinosauri presente all'interno del film, non \u00e8 invece narrata nel romanzo. Sono anche assenti i personaggi di Roland Tembo, Dieter Stark e Ajay Sidhu. \n- Nel film Roland e Ajay feriscono il cucciolo di Tirannosauro usandolo come esca per attirare gli adulti in un'imboscata. Nel romanzo invece sar\u00e0 Dodgson a spezzargli la zampa per errore causando l'ira dei genitori, i quali divorano uno dei membri della sua spedizione. \n- Le trame centrali del film e del romanzo sono praticamente dissociate. Si tratta di due storie a s\u00e9 stanti. \n- Eddie Carr, nella pellicola di Spielberg, viene ucciso dai Tirannosauri durante l'attacco al camper. Nel romanzo viene invece sbranato dai Velociraptor. \n- Nel romanzo si legge come i Carnotauri abbiano la possibilit\u00e0 di mimetizzarsi nella natura. Nel film tale fattore non viene ripreso. Tuttavia queste pagine potrebbero aver ispirato gli sceneggiatori di Jurassic World durante la creazione dell'Indominus Rex. Vi \u00e8 infatti una scena in cui il dinosauro si mimetizza con la natura circostante. \n- La lunga sequenza presente nel film ambientata sul continente nella citt\u00e0 di San Diego nel romanzo non esiste. \n- Sul finale del romanzo, Lewis Dodgson muore nello stesso identico modo di Peter Ludlow nel film: ucciso dal cucciolo di Tirannosauro. Anche se i due decedono in due luoghi totalmente diversi. Dodgson nel nido dei Rex, Ludlow nella stiva della USS Venture. \n- Alla fine i protagonisti lasciano Isla Sorna in barca. Nel film fuggono in elicottero. "}
{"id": "580002", "revid": "1610933", "url": "https://it.wikipedia.org/wiki?curid=580002", "title": "Iora di Marshall", "text": ""}
{"id": "580003", "revid": "29727", "url": "https://it.wikipedia.org/wiki?curid=580003", "title": "Iora codabianca", "text": ""}
{"id": "580004", "revid": "767487", "url": "https://it.wikipedia.org/wiki?curid=580004", "title": "Mobb Deep", "text": "I Mobb Deep (conosciuti anche come The Infamous Mobb Deep) sono stati un duo musicale hip hop formato dai rapper Havoc e Prodigy. Sono considerati da molti i pilastri della Golden Era dell'East Coast hip hop, con il loro secondo album The Infamous.\nStoria del duo.\nI due crescono a Queensbridge a New York, e si conosceranno nel 1988 presso la Graphic Arts School di Manhattan. Secondo un'intervista riportata da Prodigy i due si sono conosciuti durante una rissa all'uscita della scuola, nella quale Havoc ha rischiato di ricevere una coltellata nella pancia. In quel periodo Havoc viene spinto a fare il rapper dal cugino, MC Tragedy. Nel 1991 catturano l'attenzione della rivista \"The Source\", che dedicher\u00e0 loro uno spazio nella sezione \"Unsigned Hype Column\". Havoc e Prodigy in quell'anno avevano solo 16 anni. La loro notoriet\u00e0 \u00e8 legata soprattutto all'album \"The Infamous\" ed alla hit singola che lo ha accompagnato, \"Shook Ones Pt. II\".\nI Mobb Deep sono stati uno dei pi\u00f9 importanti gruppi hardcore hip hop della seconda met\u00e0 degli anni novanta, realizzando un buon numero di classici del genere, per poi implodere dopo i primissimi anni 2000.\n1992-1994: Inizio della carriera.\nProdigy e Havoc si incontrano mentre frequentano la prestigiosa \"High School of Art and Design\" a Manhattan. Cresciuti in un ambiente ostile e circondati di situazioni quali povert\u00e0, droga e violenza tra bande, i due tentano di esprimere le loro esperienze di vita tramite il rap. Pubblicano il loro primo album \"Juvenile Hell\" nel 1993, periodo in cui l'East Coast hip hop \u00e8 dominato dal jazz rap degli A Tribe Called Quest e dei De La Soul, e dall'afrocentrismo di band come Brand Nubian e Public Enemy, il loro stile musicale si discosta dal conscious hip hop dell'epoca, e riflette il clima duro di New York alla fine degli anni 1980 ed all'inizio degli anni 1990. Sia Prodigy che Havoc sono ancora adolescenti: all'uscita del loro primo disco hanno entrambi 18 anni, anche per questo sorprendono per la natura violenta di \"Juvenile Hell\". Il disco non ha molto successo tra il pubblico e secondo Havoc aveva venduto circa 40.000 copie e mostr\u00f3 un talento ancora grezzo sebbene si potesse notare una grande affinit\u00e0 tra la rappata di Prodigy e le strumentali malinconiche di Havoc. Questo stile porta i due ad un contratto con la Loud Records. Nel 1995 i Mobb Depp iniziano a registrare il loro secondo album \"The Infamous,\" che li porter\u00e0 ad essere considerati pilastri dell'hardcore hip hop.\n1995-2000: Il successo di The Infamous.\nNonostante la giovane et\u00e0, il duo entra di prepotenza tra gli artisti pi\u00f9 in vista del panorama hardcore grazie alla capacit\u00e0 di narrare in maniera diretta la vita di strada, come nel loro primo disco dove ritraevano la lotta per la sopravvivenza nel quartiere di Queensbridge a New York. Il successivo disco \"The Infamous\" si pu\u00f2 considerare tra i pi\u00f9 influenti per l'hardcore della East Coast, con le produzioni spesso dure e dirette, una sorta di testamento musicale di Havoc, che nella propria carriera ha lavorato quasi esclusivamente ai \"beats\" del duo.\nInoltre, il singolo \"Shook Ones Pt. II\", ricevette ottime impressioni dalla critica e anche dalla comunit\u00e0 hip hop.\nCon \"The Infamous\" i Mobb Deep sbancarono nell'industria hip hop con un genere diverso da quello che portavano artisti come Nas o A Tribe Called Quest. Infatti nei loro brani si possono sentire dei campionamenti sporchi, cupi, scarni e crudi, completamente diversi dall Jazz rap portato da Q-Tip. \nFu proprio grazie ai beat scarni e ai testi duri che i Mobb Deep divennero i pilastri dell'East Coast hip hop\nIn particolar modo Havoc, con l'aiuto di Q-Tip, utilizz\u00f2 diversi campionamenti di basi jazz/funky, riuscendo comunque a renderle pi\u00f9 adatte al genere da loro portato.\nIl loro terzo album \"Hell on Earth\" \u00e8 pubblicato nel 1996 e debutta al numero 6 della \"Billboard Chart\", riprendendo i temi della dura vita di strada e consentendo al duo di accrescere la propria importanza all'interno dell'hardcore assieme ad altri rapper contemporanei come The Notorious B.I.G., Wu-Tang Clan, Jay-Z e Nas.\nAnche questa volta il duo ricevette molte critiche positive e per molti quest'ultimo album \u00e8 a pari merito con il precedente.\nNel 1999, il duo pubblica anticipatamente il disco \"Murda Muzik\" che nonostante i problemi di produzione (diversi brani finiscono anticipatamente su internet), debutta al numero 3 della classifica di Billboard e rapidamente diventa disco di platino anche grazie al singolo \"Quiet Storm\" (in cui compare anche Lil' Kim). Poco tempo dopo, Prodigy pubblica il proprio album solista \"H.N.I.C.\" dove il rapper collabora con artisti quali B.G., N.O.R.E. e produttori come The Alchemist, Rockwilder e Just Blaze.\n2001-2006: Il declino.\nPoco dopo la pubblicazione di \"Murda Muzik\", il rapper Jay-Z si scaglia verbalmente contro il duo, aumentandone la pubblicit\u00e0. Alla \"Hot 97 Summer Jam\" del 2001 Jay-Z si esibisce con \"Takeover\" attaccando e cercando di ridicolizzare Prodigy per il suo passato da adolescente impegnato nella danza .\nI Mobb Deep successivamente pubblicano \"Infamy\" nel 2001, contraddistinto da un cambio di stile piuttosto marcato, che approda a beat dal sapore pi\u00f9 commerciale come \"Hey Luv\". La transizione finisce per attirare critiche dei pi\u00f9 datati fan che accusano il duo di svendersi, anche se questa trasformazione consente ai Mobb Deep di farsi conoscere da una platea musicale pi\u00f9 ampia. Diversi critici e fan comunque rimangono dell'idea che la rivalit\u00e0 con Jay-Z abbia danneggiato l'immagine gangsta dei Mobb Deep come evidente dai dati di vendita, confrontando \"Murda Muzik\" (platino) con \"Infamy\" (a fatica disco d'oro).\nNel 2003 il gruppo esce dalla Loud Records e pubblica \"The Murda Mixtape\" che proclama \"Free Agents\" sulla cover, ovvero alla ricerca di una nuova etichetta. La Jive Records mette il duo sotto contratto e poco dopo esce \"Amerikaz Nightmare\" che si dimostra il fiasco pi\u00f9 grosso del duo musicale, e ne causa anche l'allontanamento dalla Jive.\nNel 2005 il duo annuncia di aver firmato un contratto con la G-Unit Records, etichetta facente riferimento a 50 Cent. Nel 2006 viene pubblicato l'album \"Blood Money\".\nAnni 2010.\nNel 2011 viene pubblicato un nuovo singolo dal titolo \"Dog Shit\", a cui partecipa il rapper Nas. Con la collaborazione tra i produttori Havoc e The Alchemist, viene realizzato l'EP \"Black Cocaine\", uscito nel novembre 2011.\nNell'aprile 2014 viene pubblicato l'album \"The Infamous Mobb Deep\" (Infamous Records/RED Distribution), un disco che contiene registrazioni effettuate negli anni 1994-1995 durante le session di \"The Infamous\", e altri brani registrati invece tra il 2013 ed il 2014. Tra gli artisti che hanno collaborato a questo album vi sono Mack Wilds, French Montana, Snoop Dogg, Juicy J, Busta Rhymes e Nas, mentre tra i produttori si annoverano The Alchemist, Boi-1da, Salaam Remi e Kaytranada. I primi due singoli estratti sono stati \"Taking You off Here\" e \"Say Something\".\nCon la morte di Prodigy nel 2017, sofferta molto da artisti con i quali ha collaborato molto come Nas e Big Noyd, Havoc si dedica completamente ai featuring e alla creazione di beat.\nLa fine del duo segn\u00f2 un altro duro colpo al panorama hip hop che, col passare degli anni, perdeva sempre pi\u00f9 artisti i quali avevano fatto la storia negli anni novanta.\nInfamous Records.\nL'etichetta discografica \u00e8 stata lanciata dai Mobb Deep alla fine degli anni '90 ma non ha ottenuto contratti di pubblicazione prima del 2004. Di seguito riportiamo la lista degli attuali artisti della label:"}
{"id": "580005", "revid": "1876278", "url": "https://it.wikipedia.org/wiki?curid=580005", "title": "Anacarsi Nardi", "text": "Biografia.\nPoliticamente tendente al liberalismo moderato, Nardi fu chiamato a Modena durante i moti del 1831 dallo zio, l'avvocato Biagio Nardi, divenuto capo del governo provvisorio con la carica di dittatore, e fu nominato segretario del governo. Dopo il fallimento dell'insurrezione, zio e nipote trovarono rifugio a Corf\u00f9 dove entrarono in contrasto. \nAnacarsi si un\u00ec ai fratelli Bandiera con i quali nel 1844 intraprese la spedizione nel Regno delle Due Sicilie con l'intenzione di provocare una rivolta in quelle terre. In seguito al fallimento della spedizione, Anarcarsi sopravvisse al conflitto a fuoco con i soldati borbonici, ma venne fucilato con gli altri superstiti nel vallone di Rovito.\nLa sua salma, sepolta nel duomo di Cosenza, fu trasferita solennemente il 2 ottobre 1910 nel paese natale. \nIl monumento dedicato a Ciro Menotti del 1879 e realizzato in marmo di Carrara da Cesare Sighinolfi riporta sul basamento un'effigie in rilievo di Anacarsi Nardi."}
{"id": "580014", "revid": "767487", "url": "https://it.wikipedia.org/wiki?curid=580014", "title": "Revolutions per Minute (Skid Row)", "text": "Revolutions per Minute \u00e8 il quinto album degli Skid Row, pubblicato il 24 ottobre 2006 per l'etichetta discografica SPV Records. \u00c8 il primo album col nuovo batterista Dave Gara."}
{"id": "580015", "revid": "599013", "url": "https://it.wikipedia.org/wiki?curid=580015", "title": "Controllo di legittimit\u00e0 costituzionale", "text": "Il controllo di legittimit\u00e0 costituzionale, in un ordinamento giuridico, \u00e8 la funzione di verifica della conformit\u00e0 alla costituzione delle leggi (dello Stato o di enti territoriali eventualmente dotati di potere legislativo) e degli altri atti aventi forza di legge.\nTale funzione presuppone un ordinamento giuridico a costituzione rigida, che pone la costituzione su un grado superiore alle leggi nel sistema delle fonti del diritto. Infatti, se la costituzione \u00e8 flessibile, ossia posta allo stesso livello delle leggi, un atto avente forza di legge in contrasto con essa si limiterebbe ad abrogarne le parti contrastanti, secondo il meccanismo generale della successione delle leggi nel tempo (\"lex posterior derogat priori\": la legge successiva abroga la precedente). Invece, in presenza di costituzione rigida, la legge (o l'atto avente forza di legge) in contrasto con una norma costituzionale \u00e8 \"invalida\" e precisamente affetta da illegittimit\u00e0 costituzionale o incostituzionalit\u00e0.\nGli ordinamenti giuridici hanno adottato diverse modalit\u00e0 per effettuare il controllo di legittimit\u00e0 costituzionale che, pur nella variabilit\u00e0 delle soluzioni prescelte, si possono ricondurre a due modelli: il sistema \"diffuso\" e quello \"accentrato\".\nStoria.\nCaso Marbury v. Madison.\nLa sentenza emessa dalla Corte suprema degli Stati Uniti, nel 1803, nel caso Marbury v. Madison, costituisce il primo esempio di giustizia costituzionale, dove i giudici affermarono non soltanto che il potere giudiziario statunitense avesse il dovere di non applicare le leggi del Parlamento se da loro ritenute contrarie alla Costituzione, ma anche che tutti i poteri dello stato, tra cui anche legislativo ed esecutivo, erano egualmente subordinati alla Costituzione.\nLa Costituzione degli Stati Uniti d'America, infatti, all'articolo VI impone che i membri del potere legislativo, esecutivo e giudiziario, sia della federazione, sia dei diversi stati che la compongono, hanno il dovere di difendere la Costituzione.\nLa controversia tra Kelsen e Schmitt.\nA fronte dei profondi cambiamenti conseguenti all\u2019avvento della societ\u00e0 di massa dopo la prima guerra mondiale, si verifica una scissione all'interno della dottrina del costituzionalismo ottocentesco. \"Sulla scissione di questi due elementi operano Kelsen e Schmitt: il primo facendosi portatore di un\u2019idea di costituzione essenzialmente garante del libero gioco delle parti sociali e politiche, che rifugge da ogni definizione materiale del bene comune e si preoccupa di definire la logica delle regole e la struttura normativa razionale ad essa conseguente; il secondo come testimone di un inesausto bisogno di un progetto collettivo comune, che consenta di andare oltre la semplice presa d\u2019atto della differenziazione sociale e politica, per altro sempre pi\u00f9 lacerante, ma ne cerchi il superamento nell\u2019unit\u00e0 di un nuovo ordine politico\".\nLa conseguenza di questa contrapposizione filosofica si ha nel 1928, nel corso di un convegno tenutosi a Vienna: la polemica tra i giuristi Hans Kelsen e Carl Schmitt esplode, relativamente al tema della giustizia costituzionale.\nEntrambi erano d'accordo sulla ricerca di una nuova garanzia delle leggi fondamentali che, dopo la fine della monarchia, erano prive di una figura che avesse l'autorit\u00e0 per tutelarle. Le divergenze tra i due pensatori si verificavano rispetto alle modalit\u00e0 in cui tale giustizia dovesse manifestarsi: Kelsen sosteneva la scelta dell'Austria di creare una Corte di giustizia costituzionale che si occupasse esclusivamente dei ricorsi per incostituzionalit\u00e0, mentre Schmitt difendeva il modello tedesco di un controllo occasionale da parte dei giudici ordinari, combinato a un controllo sistematico del Presidente eletto direttamente dal popolo.\nPrimi casi in Europa.\nL'Europa, a differenza degli Stati Uniti, prese in considerazione la giustizia costituzionale nei propri ordinamenti solo dopo la prima guerra mondiale, seppur numerosi studiosi, tra cui Kelsen, Jellinek e Schmitt auspicavano gi\u00e0 da tempo questo controllo.\nI motivi sono da addurre alla sostanziale sfiducia che, dopo la Rivoluzione francese, ammantava i giudici e nella visione della superiorit\u00e0 del potere legislativo e della legge.\nL'Austria e la Cecoslovacchia, nel 1920, si dotarono per la prima volta, ognuna, di una Corte Costituzionale, la prima con membri eletti dal Consiglio Nazionale e dal Consiglio federale, la seconda invece composta da sette giudici, di cui due eletti dalla Corte suprema di Giustizia, due dal Tribunale Amministrativo Supremo e tre nominati dal Presidente della Repubblica fra tre proposte dall'Assemblea nazionale, dalla Dieta della Rutenia subcarpatica e dal Senato.\nI due diversi modelli si rifacevano a due diverse proposte, la prima, quella austriaca, si rifaceva a Kelsen, la seconda, quella cecoslovacca, a Jellinek.\nControllo di costituzionalit\u00e0 diffuso.\nNel sistema diffuso, tutti i giudici, allorch\u00e9 debbano applicare una norma di legge per risolvere il caso a loro sottoposto, hanno il potere di verificarne la costituzionalit\u00e0 e, ove ne rilevino il contrasto con la costituzione, disapplicarla. La disapplicazione comporta che la norma incostituzionale viene considerata dal giudice come non esistente (\"tamquam non esset\") ai fini della decisione che deve assumere; tuttavia l'efficacia della disapplicazione \u00e8 limitata al processo in corso, sicch\u00e9 un diverso giudice, ove ritenesse la stessa norma non contrastante con la costituzione, potrebbe comunque applicarla. Quest'ultimo \u00e8, in effetti, il maggior inconveniente del modello diffuso, mitigato per\u00f2 in quegli ordinamenti - tipicamente di \"common law\" - ove vige la regola dello \"stare decisis\", secondo la quale le corti inferiori sono vincolate ai precedenti desumibili dalle pronunce delle corti superiori; \u00e8 evidente, infatti, che qualora la corte suprema ritenesse la disposizione di legge incostituzionale, vincolerebbe tutti gli altri giudici del paese a disapplicarla.\nIl controllo di costituzionalit\u00e0 diffuso trova la sua origine negli Stati Uniti, con la celebre sentenza resa dalla Corte suprema federale nel caso Marbury contro Madison, e si \u00e8 diffuso essenzialmente tra i paesi di \"common law\", anche se il pi\u00f9 significativo ordinamento appartenente a questa famiglia, quello inglese, non lo adotta essendo a costituzione flessibile.\nControllo di costituzionalit\u00e0 accentrato.\nI sistemi di controllo accentrato presentano caratteristiche pi\u00f9 eterogenee, tutte per\u00f2 accomunate dal fatto che il potere di verificare la costituzionalit\u00e0 delle leggi e degli atti aventi forza di legge \u00e8 sottratto ai giudici (che non possono quindi disapplicarle) e accentrato in un determinato organo. Una prima distinzione, al riguardo, \u00e8 tra controllo accentrato preventivo e successivo.\nControllo preventivo.\nNel controllo preventivo, la legge (o atto avente forza di legge) \u00e8 sottoposto a verifica di costituzionalit\u00e0 nell'ambito del procedimento per la sua adozione, quindi prima che sia entrata in vigore. Normalmente il controllo \u00e8 affidato a un organo di tipo politico, come \u00e8 il Consiglio costituzionale francese, che rappresenta il prototipo di questo tipo di organi. Il controllo preventivo non \u00e8 molto diffuso a livello mondiale, riscontrandosi per lo pi\u00f9 in ordinamenti dell'area francofona, ex possedimenti francesi che, ottenuta l'indipendenza, hanno adottato il modello desunto dall'ordinamento dello Stato metropolitano. Un controllo preventivo di costituzionalit\u00e0 \u00e8 anche quello affidato negli stati comunisti alla stessa assemblea legislativa o a una sua commissione (la quale, per\u00f2, pu\u00f2 anche avere il potere di raccogliere i rilievi di incostituzionalit\u00e0 avanzati contro le leggi dopo la loro entrata in vigore e proporre le conseguente abrogazioni o modificazioni).\nUna forma di controllo preventivo di costituzionalit\u00e0 era previsto anche nell'ordinamento italiano nel caso il giudizio innanzi alla Corte costituzionale fosse proposto con ricorso statale e avesse a oggetto una legge regionale. A seguito della modifica dell'articolo 127 della Costituzione, intervenuta con la legge costituzionale n. 3/2001, il controllo avviene ormai in modo successivo. Nell'ordinamento italiano resta per\u00f2 un'ipotesi di controllo preventivo: a seguito della riforma dell'articolo 123 della Costituzione, intervenuta con legge costituzionale n. 1/1999, \u00e8 stato infatti introdotto uno speciale giudizio di costituzionalit\u00e0 a iniziativa statale, avente a oggetto gli statuti delle regioni a statuto ordinario e le leggi che li modificano. In verit\u00e0 la disposizione costituzionale si presta a interpretazioni opposte e la dottrina si \u00e8 divisa tra chi sosteneva il carattere preventivo del ricorso e chi invece lo riteneva successivo. La Corte costituzionale, chiamata a pronunciarsi sul punto, ha ritenuto che il giudizio debba essere inteso come preventivo (sentenza n. 304/2002).\nControllo successivo.\nMolto pi\u00f9 frequente del controllo accentrato preventivo \u00e8 quello successivo, nel quale la legge (o atto avente forza di legge) \u00e8 sottoposta a verifica di costituzionalit\u00e0 dopo la sua entrata in vigore. Normalmente il controllo \u00e8 affidato a un organo di tipo giudiziario, che pu\u00f2 essere la corte suprema o una sua sezione specializzata (come avviene, ad esempio, in alcuni ordinamenti latinoamericani) oppure un organo giudiziario \"ad hoc\" denominato \"corte costituzionale\" (o, talvolta, \"tribunale costituzionale\"). Questo modello trova la sua origine nella costituzione austriaca del 1920, dove fu inserito accogliendo un suggerimento del celebre giurista Hans Kelsen, ed \u00e8 stato in seguito imitato da molti altri ordinamenti giuridici, soprattutto del continente europeo, ivi compresa l'attuale costituzione italiana (laddove il precedente Statuto albertino nulla prevedeva al riguardo, trattandosi di costituzione flessibile). Si parla, al riguardo, di un modello europeo di giustizia costituzionale, che si contrappone al modello statunitense.\nNei sistemi a controllo accentrato successivo, la verifica di costituzionalit\u00e0 pu\u00f2 essere attivata in modo \"diretto\", dando luogo al cosiddetto giudizio di legittimit\u00e0 costituzionale \"in via d'azione\", oppure \"incidentale\", dando luogo al cosiddetto giudizio di legittimit\u00e0 costituzionale \"in via d'eccezione\", anche se, di solito, le costituzioni prevedono la coesistenza delle due modalit\u00e0. Nel primo caso, il giudizio dinanzi alla corte costituzionale \u00e8 promosso con un ricorso da parte di un soggetto legittimato, di solito un organo costituzionale o un ente territoriale (cos\u00ec \u00e8 nel caso italiano, dove le regioni possono ricorrere contro le leggi statali o di altre regioni e il governo pu\u00f2 ricorrere contro le leggi regionali), anche se non mancano ordinamenti dove, pur entro certi limiti, il ricorso \u00e8 aperto a tutti i cittadini: \u00e8 il caso della Germania e dell'Austria, nonch\u00e9 del \"recurso de amparo\" ('di rifugio'), presente in Spagna e in alcuni ordinamenti latinoamericani.\nL'accesso incidentale alla corte costituzionale presuppone invece che sia in corso un processo innanzi a un giudice (il cosiddetto giudice \"a quo\", \"da cui\" viene messa in moto la questione) e questi, per risolvere il caso concreto, debba applicare una legge (o atto avente forza di legge) che ritiene incostituzionale: il giudice, su richiesta delle parti o d'ufficio, solleva la \"questione di legittimit\u00e0 costituzionale\" della legge, sospende il processo e rimette la decisione alla corte costituzionale. Va rilevato che, in questo caso, l'incostituzionalit\u00e0 \u00e8 condizione necessaria ma non sufficiente affinch\u00e9 la Corte costituzionale possa pronunciarsi; quanto alla rilevanza della questione, essa consiste nell'incidenza della costituzionalit\u00e0 della norma di legge sulla decisione che deve assumere il giudice che l'ha sollevata.\nIl giudizio di costituzionalit\u00e0 successivo promosso in modo incidentale ha carattere \"concreto\" appunto perch\u00e9 presuppone la necessit\u00e0 di applicare la norma ritenuta incostituzionale a una fattispecie concreta; viceversa il controllo avviato con ricorso diretto, cos\u00ec come quello preventivo, ha carattere \"astratto\".\nConclusione del controllo accentrato.\nIl controllo di costituzionalit\u00e0 accentrato, in tutte le sue forme, si conclude di solito con una decisione avente efficacia \"erga omnes\": la norma ritenuta incostituzionale non entra a far parte dell'ordinamento, nel caso di controllo preventivo, o viene eliminata dallo stesso (con una sentenza di annullamento) nel caso del controllo successivo e non pu\u00f2 quindi essere applicata da alcun giudice o altro soggetto. Proprio per questo gli ordinamenti che adottano il controllo accentrato successivo prevedono la pubblicazione delle sentenze di annullamento di leggi o atti aventi forza di legge con modalit\u00e0 analoghe a quelle previste per gli atti annullati (ad esempio, nell'ordinamento italiano, la pubblicazione avviene nella \"Gazzetta Ufficiale\").\nLa comparazione con le \"Corti costituzionali europee \u2013 quali ad esempio quelle austriaca, tedesca, spagnola e portoghese \u2013 mostra che il contenimento degli effetti retroattivi delle decisioni di illegittimit\u00e0 costituzionale rappresenta una prassi diffusa, anche nei giudizi in via incidentale, indipendentemente dal fatto che la Costituzione o il legislatore abbiano esplicitamente conferito tali poteri al giudice delle leggi\".\nIl controllo di costituzionalit\u00e0 nel mondo.\nAustria.\nL'Austria, sotto l'influenza di Kelsen, ha deciso, nella sua Costituzione, all'art.147 di istituire la Corte di giustizia costituzionale composta di persone scelte dal governo e dal parlamento. La Corte \u00e8 composta di sei membri effettivi e tre supplenti, proposti dal Governo e nominati dal presidente federale. Devono essere o giudici, o funzionari amministrativi o professori universitari in materie giuridiche, oltre ad aver esercitato, per almeno dieci anni, una professione che richiede il compimento di studi giurisprudenziali.\nIl Consiglio nazionale, insieme con quello federale, scelgono, rispettivamente, tre membri ciascuno della Corte, con il primo che decide anche due supplenti, mentre il secondo solo uno.\nPer accedere alla Corte di giustizia costituzionale sono possibili due vie, una incidentale e una diretta; con la prima, regolata dall'art.140 della Costituzione, possibile solo su leggi federali o provinciali su richiesta della Corte di giustizia amministrativa, della corte suprema di giustizia, di un qualsiasi tribunale di seconda istanza, mentre la seconda, prevista dall'art. 144, possibile a chiunque ritenga di essere stato danneggiato da una decisione su uno dei diritti che la Costituzione garantisce o nell'applicazione di un regolamento illegittimo, legge incostituzionale o trattato internazionale antigiuridico.\nBelgio.\nIn Belgio \u00e8 presente una Corte Costituzionale che, fino al 2007, era chiamata \"Cour d'Arbitrage\". Istituita nel 1988, il suo nome derivava dall'essere arbitro dei contrasti tra Stato, comunit\u00e0 e regioni.\nEssa \u00e8 formata da sei membri di lingua francese e sei di lingua fiamminga, nominati dal re per un mandato che dura tutta la vita e, tra questi, uno deve avere conoscenze approfondite legali della Germania.\nDei sei giudici di ciascun gruppo linguistici, tre devono aver avuto esperienza legale, gli altri tre un'esperienza almeno quinquennale come membri del parlamento.\nLa Costituzione belga riconosce alla Corte Costituzionale il potere di controllo di costituzionalit\u00e0 sulle leggi belghe e delle regioni che la compongono, oltre a giudicare qualsiasi violazione degli atti legislativi che riguardano i diritti e le libert\u00e0 fondamentali garantiti nella sezione II (articoli da 8 a 32) e dagli articoli 143, \u00a7 1 (il principio di lealt\u00e0 federale), 170 (il principio di legalit\u00e0 in materia fiscale), 172 (il principio di uguaglianza in materia fiscale) e 191 (la protezione dei cittadini stranieri) del testo fondante della nazione.\nIl controllo di costituzionalit\u00e0 pu\u00f2 essere posto o direttamente o incidentalmente dai giudici ordinari, che promuovono un \"recours pr\u00e9judiciel\" solo se la questione \u00e8 manifestamente fondata.\nEstonia.\nL'Estonia, nel suo ordinamento, prevede diversi modi affinch\u00e9 una legge possa essere controllata per la sua costituzionalit\u00e0.\nOltre a un controllo di costituzionalit\u00e0 diffuso, che permette a ogni giudice il controllo, tra cui anche, in seconda istanza, dalla sezione speciale della Corte suprema, \u00e8 presente anche la possibilit\u00e0 di un sollevamento preventivo, fatto dal Presidente della Repubblica, prima della promulgazione o dal \"\u00d5iguskantsler\", tradotto come cancelliere di giustizia.\nIl cancelliere di giustizia, nominato per sette anni dal Riigikogu su proposta del Capo di Stato, ha il compito di verificare la conformit\u00e0 degli atti normativi del Parlamento, del governo e dei governi locali alla Costituzione e alle leggi.\nNel caso l'atto normativo sia in contrasto, come previsto dall'art. 139 della Costituzione estone, il cancelliere rinvia l'atto all'organo che lo ha emanato che, se entro venti giorni non lo riapprova in conformit\u00e0 alla Costituzione, potr\u00e0 sollevare la questione di costituzionalit\u00e0 alla Corte suprema, potere dato dall'art. 142 dalla Costituzione, oppure proporre all'attenzione del parlamento un memorandum, con il quale presentare il problema di costituzionalit\u00e0 e suggerire il tempo entro il quale rimuovere la difformit\u00e0.\nNel caso ci\u00f2 non accadesse, il cancelliere di giustizia potr\u00e0 sollevare la questione di costituzionalit\u00e0 alla Corte suprema.\nFinlandia.\nLa Finlandia affida a una commissione parlamentare il controllo della costituzionalit\u00e0 sulle proposte legislative.\nLa commissione, che si avvale, nell'esercizio del suo controllo, di norma di esperti, gode di ampio prestigio.\nIl parlamento, di fronte a una proposta legislativa che la commissione considera incostituzionale, pu\u00f2 o rimuovere il vizio oppure far approvare egualmente il progetto di legge in deroga alla Costituzione, ma con la procedura prevista per la revisione della stessa.\nOltre a questo controllo, la Costituzione all'art. 106 ora prevede, con una riforma del 2000, la possibilit\u00e0 di un controllo di costituzionalit\u00e0 diffuso, dove il giudice, se \u00e8 di fronte a una legge che risulti in contrasto con la Costituzione, dovr\u00e0 applicare la seconda.\nFrancia.\nIn Francia agisce, secondo l'art. 61 della Costituzione, un consiglio costituzionale che opera un controllo preventivo sui disegni di legge organiche e sulle ordinarie, ma queste ultime solo su richiesta del Presidente della repubblica, del Primo Ministro, del Presidente dell'Assemblea Nazionale, del Senato o di sessanta deputati o sessanta senatori.\nIl consiglio cominci\u00f2 ad agire con la Costituzione del 1958, la quale, comunque, riservava un forte valore alle leggi, perch\u00e9 il controllo era solo preventivo e non era possibile alcun controllo successivo, fino alla legge costituzionale n. 2008-724 del 23 luglio 2008 che ha disposto, con il nuovo art. 61-1 della Costituzione, la possibilit\u00e0 che il Consiglio Costituzionale sia investito, in via incidentale, del controllo successivo di una legge, ma solo per un procedimento su istanza di parte su una possibile lesione di una libert\u00e0 e diritto che la costituzione garantisce; la questione, inoltre, pu\u00f2 essere posta al consiglio costituzionale solo dalla Corte di Cassazione o dal Consiglio di Stato.\nQuesto significa che l'istanza della parte effettuata nelle giurisdizioni inferiori dovr\u00e0 essere rinviata alla Corte di Cassazione o al Consiglio di Stato, le quali svolgeranno operazione di filtro e decideranno se il rinvio al Consiglio Costituzionale sia necessario oppure no.\nEssa \u00e8 composta da nove membri, di cui tre nominati dal Presidente dell'Assemblea nazionale, tre dal Presidente del Senato e tre dal Presidente della Repubblica.\nLe nomine operate dai Presidenti delle due camere devono essere sottoposte al parere delle commissioni parlamentari competenti.\nGiappone.\nIn Giappone non esiste una Corte costituzionale vera e propria e le funzioni di controllo di costituzionalit\u00e0, su leggi, atti ufficiali, regolamenti e ordinamenti Giapponesi, sono affidate alla Corte suprema del Giappone, come previsto dall'art. 81 della Costituzione Giapponese.\nLa Corte suprema del Giappone \u00e8 formata da un Presidente e da quattordici giudici scelti dal governo e nominati dall'Imperatore, di cui dieci devono essere giuristi.\nGrecia.\nLa costituzione Greca, all'art. 100, stabilisce che nel caso vi siano controversie e decisioni contraddittorie del Consiglio di Stato, della Corte di Cassazione o della Corte dei Conti su una specifica legge, la controversia su di essa spetta alla Corte suprema speciale.\nEssa \u00e8 composta dai presidenti della Corte di Cassazione, Corte dei Conti e del Consiglio di Stato, insieme con quattro consiglieri di quest'ultima e quattro della prima, scelti per sorteggio ogni due anni.\nA presiedere la Corte suprema speciale vi \u00e8 il presidente del Consiglio di Stato o della Corte di Cassazione, a seconda di chi abbia pi\u00f9 anzianit\u00e0 nel grado.\nDurante questi giudizi di costituzionalit\u00e0, alla ordinaria composizione si aggiungono due professori universitari di materie giuridiche, scelti per sorteggio.\nL'art. 96 della costituzione, invece, permette ai giudici ordinari di non applicare una legge, se essa sia contraria alla Costituzione.\nIndia.\nAll'art. 32 della Costituzione Indiana vengono specificate alcune funzioni della Corte suprema indiana che, formata dal Presidente della Corte e 30 giudici, nomitati dal Presidente della Repubblica, dopo aver avuto consiglio dalle pi\u00f9 alte cariche giudiziarie, ha l'incarico di valutare i ricorsi individuali a tutela dei diritti costituzionalmente garantiti, oltre ai conflitti tra lo Stato Centrale e quelli membri della Federazione, come specificato all'art. 131 della Costituzione.\nIrlanda.\nL'art. 34 della costituzione irlandese prevede che il giudizio di costituzionalit\u00e0 sulle leggi pu\u00f2 essere compiuto dalla magistratura ordinaria, ma solo quelle superiori:\nl'Alta Corte giudicher\u00e0 le questioni di costituzionalit\u00e0 di primo grado, mentre la Corte suprema quelle d'appello.\nOltre a questo, la Corte suprema ha il compito di giudicare le leggi prima della promulgazione, che sono inviate dal presidente della Repubblica.\nItalia.\nNell'ordinamento giuridico italiano la costituzionalit\u00e0 delle leggi e degli atti aventi forza di legge \u00e8 oggetto di sindacato giurisdizionale da parte della Corte costituzionale. La Costituzione italiana (art. 134, 1\u00b0 comma) investe la Corte del compito di giudicare \"sulle controversie relative alla legittimit\u00e0 costituzionale delle leggi e degli atti aventi forza di legge, dello Stato e delle Regioni\".\nIl controllo di legittimit\u00e0 costituzionale della Corte pu\u00f2 essere attivato in via principale o in via incidentale.\nLa composizione della Corte costituzionale italiana \u00e8 variegata. Composta da 15 membri, un terzo viene eletto dal Parlamento in seduta comune (con una maggioranza dei 2/3) un terzo dal Presidente della Repubblica, ed un terzo dell'organo della magistratura.\nNel caso in cui la Corte dichiari l'atto incostituzionale, la sentenza ha efficacia costitutiva e retroagisce fino al momento della entrata in vigore dell'atto, salvo che la Corte ponga un limite temporale alla retroattivit\u00e0 della propria pronuncia (per esempio limitando l'efficacia solo \"pro futuro\"). Nessun effetto essa ha, invece, sulla posizione giuridica dei parlamentari che approvarono la legge, per i quali vige la totale insindacabilit\u00e0 per i voti espressi.\nGli atti amministrativi governativi, ministeriali ed interministeriali sono sottratti al giudizio di costituzionalit\u00e0 delle leggi, ma ad esso si pu\u00f2 arrivare in via interposta, mediante il controllo che su di essi \u00e8 esercitato della Corte dei Conti (): in tale sede essa pu\u00f2 considerare l'atto necessitato, in virt\u00f9 della legge che lo autorizza, e pur tuttavia esprimere un dubbio di costituzionalit\u00e0 sulla stessa legge. La Corte dei conti, in tal caso, sollever\u00e0 la questione innanzi alla Corte costituzionale.\nPaesi Bassi.\nLa Costituzione del 1983 dei Paesi Bassi, anno in cui venne rinnovata completamente, all'art. 120, vieta al giudice la possibilit\u00e0 di giudicare la costituzionalit\u00e0 delle leggi e dei trattati, dando cos\u00ec solo al Parlamento la possibilit\u00e0 di essere controllore delle proprie leggi.\nQuesto, per\u00f2, viene in parte limitato dagli articoli 93 e 94, sempre della Costituzione, che danno carattere vincolante agli obblighi internazionali e consentono un limitato controllo da parte dei giudici sulla costituzionalit\u00e0 delle leggi del parlamento nel caso in cui esse rispettano o no la Convenzione europea per la salvaguardia dei diritti dell'uomo e delle libert\u00e0 fondamentali.\nRussia.\nLa Russia \u00e8 dotata di una Corte costituzionale, istituita dall'art. 125 della Costituzione della Federazione Russa, composta da diciannove membri, eletti dal Consiglio della Federazione su proposta del Presidente per quindici anni.\nI candidati, per essere proposti dal Presidente, devono essere cittadini russi di almeno quarant'anni, una reputazione irreprensibile, avere esperienza professionale in campo giuridico da almeno 15 anni e elevata qualificazione.\nIn Russia, il giudice ordinario, di fronte a leggi che ritiene incostituzionali, le disapplica direttamente, mentre il giudizio viene sospeso e rimesso alla Corte Costituzionale solo se nutre dei sospetti.\nLa Corte Costituzionale Russa, inoltre, su istanza del Presidente della Federazione Russa, del Consiglio della Federazione, della Duma di Stato, di un quinto dei membri del Consiglio della Federazione o dei deputati della Duma di Stato, del Governo della Federazione Russa, della Corte suprema della Federazione Russa, della Corte suprema di arbitrato della Federazione Russa, degli organi del potere legislativo ed esecutivo dei soggetti della Federazione Russa, avvia la questione sulla conformit\u00e0 alla Costituzione della Russia per:\nInoltre, su istanza del Presidente della Federazione Russa, del Consiglio della Federazione, della Duma di Stato, del Governo della Federazione Russa, degli organi del potere legislativo dei soggetti della Federazione Russa fornisce l'interpretazione della Costituzione.\nNota: La divisione tra potere esecutivo e magistratura in Russia \u00e8 pressoch\u00e8 inesistente, tanto che molte organizzazioni internazionali sui diritti umani hanno condannato numerose sentenze imparziali. \nSpagna.\nL'art. 161 della Costituzione della Spagna prevede che il controllo di costituzionalit\u00e0 sia affidato al Tribunale costituzionale.\nEsso \u00e8 composto da dodici membri, quattro proposti dal Congresso, quattro dal Senato, due dal governo e altri due dal Consiglio generale del potere giudiziario, tutti nominati dal re.\nIn Spagna \u00e8 possibile accedere al controllo di costituzionalit\u00e0 attraverso diversi metodi, il cui, il pi\u00f9 importante, \u00e8 l\"'amparo, \"utilizzabile da qualsiasi persona fisica o giuridica che invochi la violazione di un interesse legittimo in ambito di principi costituzionali di eguaglianza e di diritti fondamentali, come scritto nella parte II, capitolo II della Costituzione.\nLo strumento dell\"'amparo\" \u00e8 utilizzabile anche dal difensore del popolo e dal pubblico ministero, come prevede l'art. 162, lettera b della Costituzione.\n\u00c8 previsto, inoltre, per alcuni soggetti, la possibilit\u00e0 di presentare appello di costituzionalit\u00e0, secondo l'art. 161, lettera a.\nSvezia.\nLa Svezia, nella Legge sugli strumenti del governo, che costituisce una delle quattro che fondano la Costituzione, al capitolo XI, articolo 14, vi \u00e8 affermato che se un tribunale o un altro ente pubblico \u00e8 davanti a una legge contraria a una superiore o alla Costituzione, essa non deve applicarla, ma, nel caso in cui l'atto legislativo sia stato approvato dal Parlamento o dal governo svedese, la non applicazione pu\u00f2 essere fatta solo in caso di vizio manifesto."}
{"id": "580016", "revid": "104458", "url": "https://it.wikipedia.org/wiki?curid=580016", "title": "Rephlex", "text": ""}
{"id": "580019", "revid": "486946", "url": "https://it.wikipedia.org/wiki?curid=580019", "title": "MEN Records", "text": ""}
{"id": "580020", "revid": "118368726", "url": "https://it.wikipedia.org/wiki?curid=580020", "title": "Preikestolen", "text": "Il Preikestolen, come \u00e8 chiamato in norvegese nynorsk (\"Prekestolen\" in norvegese bokm\u00e5l, \"Pulpito di roccia\" in italiano, \"Hyvlatonn\u00e5\" in norvegese antico), \u00e8 una falesia di granito alta 604 metri e che termina a strapiombo sul Lysefjord, di fronte al Kjeragbolten, nei pressi del villaggio di Forsand, nel comune di Sandnes (Norvegia).\nIl numero di turisti nel 2012 \u00e8 stato in crescita rispetto agli anni precedenti: visitato da circa 200.000 persone, il Preikestolen \u00e8 ad oggi uno dei siti pi\u00f9 popolari del paese scandinavo.\nAccesso.\nIl \"Pulpito di Roccia\" \u00e8 situato nei pressi del villaggio di Forsand, nella contea norvegese di Rogaland. La citt\u00e0 di Stavanger, capoluogo della regione, dista dal sito solo 25\u00a0km. Il parcheggio per le auto, grazie all\u2019apertura nell\u2019Aprile 2020 dell\u2019Hundv\u00e5g Tunnel, \u00e8 raggiungibile in circa 40 minuti di auto da Stavanger in automobile, senza dover pi\u00f9 prendere un traghetto.\nLa strada per raggiungere il sito termina nel parcheggio al \"Preikestolen fjellstue\". Un sentiero si estende dal parcheggio alla roccia, passando attraverso una serie di paesaggi montani. Un'escursione sul Preikestolen partendo dal parcheggio pi\u00f9 vicino richiede 3-4 ore tra andata e ritorno.\nIn alcuni punti la salita pu\u00f2 essere molto ripida. Il sentiero inizia al \"Preikestolen fjellstue\" ad un'altezza di circa 270 m s.l.m., per arrivare fino ai 604\u00a0m della cima. L'escursione pu\u00f2 durare da 1 a 3 ore a seconda dell'esperienza e della forma fisica. Il differenziale di altezza non \u00e8 elevato - solo 334 metri - e il percorso non lunghissimo (3,8\u00a0km).\nL'escursione \u00e8 sconsigliata in inverno e nei primi mesi primaverili quando sul suolo ci sono ancora neve e ghiaccio, e il percorso potrebbe essere scivoloso. Il periodo migliore per visitare il \"Preikestolen\" va da aprile a ottobre.\nInoltre, se non si vuole salire sulla falesia \u00e8 possibile per tutto l'anno compiere un'escursione in traghetto attraverso l'intero Lysefjord, fermandosi sotto il Preikestolen. Tuttavia, il tempo in estate pu\u00f2 essere anche umido e freddo, e le nuvole possono coprire il Preikestolen. Il traghetto porta fino in fondo al fiordo .\nNella cultura di massa.\nIl Preikestolen compare in diversi film. Una delle prime apparizioni sullo schermo compare alla fine della seconda serie del telefilm Vikings quando in una scena si vede il protagonista, il guerriero vichingo Ragnarr Lo\u00f0br\u00f3k, riposare sullo sperone di roccia. \nAltre riprese sono state fatte nella produzione del film \"\", sebbene secondo la trama la scena si svolga sulle montagne del Kashmir."}
{"id": "580032", "revid": "767487", "url": "https://it.wikipedia.org/wiki?curid=580032", "title": "George Frederick Leycester Marshall", "text": "Marshall \u00e8 stato anche un naturalista interessato soprattutto agli uccelli e alle farfalle dell'India. Molte nuove specie di farfalle sono state descritte da lui insieme a Lionel de Niceville."}
{"id": "580040", "revid": "293713", "url": "https://it.wikipedia.org/wiki?curid=580040", "title": "Francesco Oddo", "text": "Biografia.\nNativo di Trapani, \u00e8 residente a Citt\u00e0 Sant'Angelo, in provincia di Pescara. Diplomato Isef, \u00e8 docente di educazione fisica. Ha iniziato come calciatore, arrivando a militare nella vecchia serie C.\nHa allenato prevalentemente in Serie B, con 3 brevi apparizioni in Serie A alla guida di , e , nelle quali \u00e8 sempre subentrato a stagione in corso e non \u00e8 riuscito ad evitare la retrocessione.\n\u00c8 figlio di Giovanni Oddo che fu campione italiano universitario di salto triplo (Littore d'Italia) nel 1934 e nel 1937 ed \u00e8 padre di Massimo Oddo, ex calciatore e ora allenatore, Campione del Mondo 2006 con la Nazionale italiana.\nCarriera.\nCome calciatore ha giocato in Serie C con il ed in Serie D con l'.\nHa iniziato ad allenare in promozione abruzzese negli anni 80 vincendo tre campionati con Pineto, Tortoreto, Santegidiese poi in Serie C2 nel 1988.\nNella stagione 1990-91 passa all' in Serie B e quindi al (1991-92, subentrato ad Eugenio Bersellini e 1993-94, esonerato alla sedicesima giornata) e al (1994-96) sempre fra i cadetti.\nHa esordito in Serie A nel campionato 1996-97 con la , subentrando a campionato in corso a Mircea Lucescu, e retrocedendo con la squadra emiliana in Serie B dopo l'ultimo posto finale. Con la stessa squadra inizia anche la stagione successiva, venendo per\u00f2 esonerato dopo otto partite (due vittorie, due pareggi e quattro sconfitte).\nNella stagione 1998-99, torna in massima serie, assumendo la guida della neopromossa a campionato in corso (17\u00aa giornata del girone d'andata); tuttavia, le proteste dei tifosi scoppiate durante la conferenza stampa di presentazione del nuovo tecnico, spingono la dirigenza granata a tornare sulla decisione presa e richiamare l'appena esonerato Delio Rossi. I risultati negativi di Rossi si protraggono anche nella seconda met\u00e0 del torneo, tanto da riportare la presidenza ad ingaggiare Oddo a 7 giornate dalla conclusione, stavolta senza proteste. Con la Salernitana che \u00e8 sul fondo della classifica, Oddo inanella una serie di risultati utili (interrotti da un'unica sconfitta, un 3-1 sul campo del Cagliari) e giunge a giocarsi la salvezza sul campo del Piacenza; nonostante la media vicina ai 2 punti a partita, per\u00f2, l'1-1 finale condanna i granata, per un solo punto, al quartultimo posto, con immediato ritorno in Serie B. Non confermato nella stagione successiva, torna ad allenare i granata due anni dopo, stavolta in cadetteria, ma con risultati alterni e la Salernitana sempre lontana dall'obiettivo promozione.\n\u00c8 ancora in B col Messina per la stagione 2002-03, ma viene esonerato. Nell'annata 2004-05 guida l' alla promozione in B, viene confermato dagli irpini anche per l'annata successiva ma viene presto esonerato.\nFino al 2008 assume il ruolo di direttore generale della Virtus Lanciano, compagine militante in Prima Divisione."}
{"id": "580042", "revid": "105826", "url": "https://it.wikipedia.org/wiki?curid=580042", "title": "Francesco Donato", "text": ""}
{"id": "580044", "revid": "1305772", "url": "https://it.wikipedia.org/wiki?curid=580044", "title": "Theatre of Pain", "text": "Theatre of Pain \u00e8 il terzo album in studio del gruppo musicale statunitense M\u00f6tley Cr\u00fce, pubblicato il 21 giugno 1985 dalla Elektra Records.\nIl disco.\nIl disco \u00e8 uscito poco dopo il rilascio di Vince Neil per omicidio colposo legato alla morte del batterista degli Hanoi Rocks, Razzle Dingley, ed ha segnato il cambiamento di stile musicale e di \"look\" della band rispetto a \"Shout at the Devil\", passando dal tradizionale heavy metal all'hair metal. L'album \u00e8 dedicato proprio alla memoria di Nicholas \"Razzle\" Dingley, che rimase ucciso nell'incidente d'auto in cui fu arrestato Vince Neil.\nFu il primo successo da top 10 per il gruppo e raggiunse il sesto posto della Billboard 200. L'album contiene i singoli \"Smokin' in the Boys Room\" (cover dei Brownsville Station) e \"Home Sweet Home\", considerata una delle pi\u00f9 grandi power ballad di tutti i tempi. La traccia \"Save Our Souls\" \u00e8 stata inserita nella colonna sonora del film \"D\u00e8moni\" diretto da Lamberto Bava e prodotto da Dario Argento."}
{"id": "580047", "revid": "88740", "url": "https://it.wikipedia.org/wiki?curid=580047", "title": "Island Lake", "text": "Island Lake \u00e8 un lago di montagna nelle Ruby Mountains, nella Contea di Elko, nel Nevada nord-orientale. Si trova in una valle sopra il Lamoille Canyon alle coordinate , a un'altitudine di 2.940 metri.\nHa una superficie di circa 3 ettari e una profondit\u00e0 che raggiunge i 6 metri e 70 centimetri. \u00c8 un famoso luogo per gite di un giorno, pesca e campeggio.\n\u00c8 una delle fonti minori per la formazione del Lamoille Creek, il quale, dopo essere uscito dalle montagne, passa attraverso il paese di Lamoille, scivola per la Lamoille Valley e sfocia nel fiume Humboldt."}
{"id": "580048", "revid": "339392", "url": "https://it.wikipedia.org/wiki?curid=580048", "title": "La lezione (Rembrandt Harmenszoon Van Rijn)", "text": ""}
{"id": "580050", "revid": "1305772", "url": "https://it.wikipedia.org/wiki?curid=580050", "title": "Girls, Girls, Girls (album M\u00f6tley Cr\u00fce)", "text": "Girls, Girls, Girls \u00e8 il quarto album in studio del gruppo musicale statunitense M\u00f6tley Cr\u00fce, pubblicato il 15 maggio 1987 dalla Elektra Records.\nIl disco.\nIn questo disco la band prende una piega pi\u00f9 hard rock con influenze blues ma ancora nell'hair metal. I singoli \"Girls, Girls, Girls\" e \"Wild Side\" sono diventati due grandi successi su MTV. La titletrack si riferisce a una serie di strip club, tra cui il famoso Crazy Horse di Parigi, e diverse locali sul Sunset Strip di Los Angeles. Il terzo singolo, \"You're All I Need\", \u00e8 una ballad censurata per il suo testo a tinte nere.\nL'album raggiunse il secondo posto della Billboard 200, dietro soltanto a \"Whitney\", il secondo album di Whitney Houston, che debutt\u00f2 in quelle settimane al primo posto. I M\u00f6tley Cr\u00fce si sarebbero rifatti con il loro disco successivo, \"Dr. Feelgood\", che raggiunse dunque la cima della classifica. \"Girls, Girls, Girls\" \u00e8 il terzo album consecutivo del gruppo a conquistare il quadruplo disco di platino, dopo \"Shout at the Devil\" e \"Theatre of Pain\"."}
{"id": "580053", "revid": "17351", "url": "https://it.wikipedia.org/wiki?curid=580053", "title": "AV-8B Harrier II", "text": ""}
{"id": "580055", "revid": "1305772", "url": "https://it.wikipedia.org/wiki?curid=580055", "title": "Dr. Feelgood (album)", "text": "Dr. Feelgood \u00e8 il quinto album in studio del gruppo musicale statunitense M\u00f6tley Cr\u00fce, pubblicato il 1\u00ba settembre 1989 dalla Elektra Records.\n\u00c8 il primo e unico album della band a raggiungere la vetta della Billboard 200. Negli Stati Uniti \u00e8 stato certificato sei volte disco di platino per le vendite di oltre sei milioni di copie.\nIl disco.\nPer questo disco la band decise di rompere la collaborazione con Tom Werman in favore del produttore canadese Bob Rock, noto in precedenza per aver lavorato con Kingdom Come e The Cult. L'album rappresenta un ritorno alle origini, le nuove canzoni sono infatti pi\u00f9 hard rock che pop metal, in linea con il precedente \"Girls, Girls, Girls\". Tra gli ospiti del disco figurano Steven Tyler degli Aerosmith, Robin Zander e Rick Nielsen dei Cheap Trick, Bryan Adams, Skid Row e Jack Blades dei Night Ranger. Impressionati dalla produzione di \"Dr. Feelgood\", i Metallica decideranno di lavorare con Bob Rock per il loro omonimo album del 1991.\nFu il maggiore successo commerciale del gruppo e raggiunse il primo posto della Billboard 200. I singoli \"Dr. Feelgood\" e \"Without You\" si piazzarono nella top 10 della Billboard Hot 100, \"Don't Go Away Mad (Just Go Away)\" nella top 20, e \"Kickstart My Heart\" nella top 30. \"Dr. Feelgood\" e \"Kickstart My Heart\" vennero nominate per il Grammy Award alla miglior interpretazione hard rock rispettivamente nel 1990 e 1991, perdendo ambedue le volte contro i Living Colour. In varie interviste, i membri dei M\u00f6tley Cr\u00fce lo hanno definito il loro album migliore, in parte grazie alla riabilitazione e ritrovata sobriet\u00e0 di quel periodo."}
{"id": "580056", "revid": "1632387", "url": "https://it.wikipedia.org/wiki?curid=580056", "title": "Threshold (HammerFall)", "text": "Threshold \u00e8 il sesto album della band power metal HammerFall, pubblicato il 31 ottobre 2006."}
{"id": "580060", "revid": "125447215", "url": "https://it.wikipedia.org/wiki?curid=580060", "title": "Bruno Fanciullacci", "text": "\u00c8 una delle figure di \"partigiano operativo\" pi\u00f9 note e discusse della Resistenza italiana per la complicit\u00e0 nell'assassinio di Giovanni Gentile. Fu questo un episodio che divise lo stesso fronte antifascista e che ancora oggi \u00e8 al centro di polemiche non sopite venendo infatti gi\u00e0 all'epoca disapprovato dal CLN toscano con la sola esclusione del Partito Comunista.\nGli \u00e8 stata conferita la Medaglia d'Oro al Valor Militare alla memoria e il comune di Pontassieve (Firenze) gli ha intitolato una via, cos\u00ec come quello di Firenze gli ha dedicato lo slargo di via Bolognese, posto davanti a Villa Triste, il luogo dove egli trov\u00f2 la morte. Il suo paese natale, Pieve a Nievole, gli ha intitolato la palestra comunale.\nBiografia.\nNato in una famiglia di tradizioni socialiste che si trasfer\u00ec a Firenze nel 1934, il giovane Bruno trov\u00f2 lavoro come garzone di bottega e, poi, come inserviente d'albergo. In seguito alle sue frequentazioni di personaggi della Firenze antifascista, venne arrestato nel luglio 1938 per essere, l'anno seguente, condannato dal Tribunale speciale a sette anni di reclusione per attivit\u00e0 antifascista. Parte della pena gli fu condonata e all'inizio del 1943 venne assunto come operaio alla Fiat di Firenze.\nDopo l'8 settembre, il Partito Comunista Italiano promosse i GAP (Gruppi d'Azione Patriottica), formazioni ristrette di combattenti irregolari, con compiti di sabotaggio e guerriglia nei confronti delle forze nazi-fasciste. Fanciullacci, che era stato contattato in carcere dall'apparato clandestino del PCI, si un\u00ec ad una di queste formazioni, con il nome di battaglia \"Massimo\", distinguendosi subito per animosit\u00e0 e coraggio. Ben presto gli venne affidato il comando del \"gruppo B\", uno dei quattro che formavano l'unit\u00e0 operativa dei GAP di Firenze.\nPartecip\u00f2 a numerose azioni contro installazioni e uomini della Repubblica di Sal\u00f2 o ritenuti collaborazionisti, fino all'eclatante, quanto discussa, uccisione del filosofo Giovanni Gentile, avvenuta il 15 aprile 1944 nel quartiere Salviatino. Per compiere quell'azione, Bruno Fanciullacci e Antonio Ignesti si appostarono verso le 13,30 nei pressi della villa dove era ospite il filosofo; allorch\u00e9 questi giunse in auto, gli si avvicinarono tenendo sotto braccio dei libri per camuffarsi da studenti; Giovanni Gentile abbass\u00f2 il vetro per prestare ascolto e fu colpito da una raffica. Dopo appena sei giorni (21 aprile), in via Santa Maria, due gappisti ferirono Bruno Landi, un noto esponente fascista fiorentino conosciuto come il \"Pollastra\", soprannome probabilmente dovuto al suo luogo di provenienza, sito nei pressi del torrente Pollastra-Nocella.\nGli autori dell'agguato sono rimasti ignoti, ma la \"vox populi\" del tempo indicava l'esecutore in Fanciullacci, probabilmente per il fatto che il ferimento era avvenuto nella stessa via ove abitava \"Maurizio\". Il 23 aprile, mentre passeggiava in Piazza Santo Spirito, Fanciullacci venne affrontato da alcuni parenti del \"Pollastra\", capeggiati da un certo Lisi, intenzionati a chiedergli conto dell'atto a lui attribuito. Dopo un'animata discussione, Fanciullacci cerc\u00f2 di fuggire, ma venne raggiunto. Arrestato e condotto a Villa Triste, fu sottoposto ad interrogatorio, dal quale usc\u00ec con numerose ferite di pugnale alla mano sinistra, alle natiche e ai testicoli.\nSommariamente medicato nell'infermeria di Villa Triste, il gappista fu ricoverato all'ospedale \"San Gallo\" e poi trasferito al \"Santa Maria Nuova\", piantonato dai fascisti; i suoi compagni del \"Gruppo B\", con un colpo di mano, riuscirono a prelevarlo, trasferendolo in casa del pittore Ottone Rosai, per la convalescenza. Bruno torn\u00f2 presto in azione e il 9 luglio partecip\u00f2, con una decina di compagni, all'irruzione nel carcere femminile di Santa Verdiana che porter\u00e0 alla liberazione di 17 detenute.\nIl clamoroso \"blitz\" suscit\u00f2 una grande impressione in tutta Firenze e le forze nazifasciste intensificarono le operazioni di repressione, riuscendo a infliggere una serie di colpi durissimi ai partigiani fiorentini, tanto da comprometterne seriamente l'organizzazione. Fanciullacci, ormai braccato, aveva rifiutato di obbedire all'ordine del partito di trasferirsi in altra citt\u00e0, tentando di ricostituire il gruppo. Fu arrestato in piazza Santa Croce, il 14 luglio; le modalit\u00e0 della cattura, avvenuta ad opera di alcuni militi improvvisamente sbucati da un'ambulanza, fanno pensare a una trappola ordita in seguito a delazione.\nNuovamente ricondotto a Villa Triste per essere interrogato dai membri della Banda Carit\u00e0, Fanciullacci tent\u00f2 di fuggire durante una pausa dell'interrogatorio che si stava svolgendo ai piani superiori della villa: lanciatosi da una finestra con le mani legate dietro la schiena e inseguito dai colpi sparati dal piantone, cadde rovinosamente al suolo; venne trasportato al comando cittadino delle SS e assistito dal dottor Italo Pizziolo, che ne certific\u00f2 il decesso, avvenuto tre giorni dopo, citando la frattura mortale alla base cranica e le fratture a polso e femore, oltre a una ferita per arma da fuoco.\nSolo in seguito, verso la met\u00e0 di luglio, la polizia della RSI riusc\u00ec a identificare gli autori dell'uccisione di Gentile in Elio Chianesi e Fanciullacci; tanto che, il 16 agosto 1944, fu proposta la ripartizione del premio promesso a chi avesse facilitato le indagini tra i locali agenti di Pubblica Sicurezza e la moglie di uno degli arrestati.\nIn suo onore fu denominata la Brigata Garibaldi \"Bruno Fanciullacci\", operante sul Monte Morello, che partecip\u00f2 alla liberazione della citt\u00e0 di Firenze."}
{"id": "580067", "revid": "1782831", "url": "https://it.wikipedia.org/wiki?curid=580067", "title": "Giancarlo Oddi", "text": "Carriera.\nGiocatore.\nClub.\nComincia a giocare da ragazzino nel Santos Roma, la squadra del suo quartiere (il Tufello) ed a quel tempo viene descritto come una promettente mezz'ala. A quattordici anni passa al GATE, la squadra del quotidiano \"Paese Sera\" per poi essere acquistato l'anno successivo dall'Almas Roma del quartiere San Giovanni. Qui Oddi arretra la sua posizione in campo trasformandosi prima in mediano di spinta, poi in libero e alla fine in terzino destro.\nI piedi non sono raffinati ma mostra gi\u00e0 il carattere agonistico sebbene non abbia ancora vent'anni, tanto che nel 1967 gli osservatori della Lazio lo portano ai campi d'allenamento di Tor di Quinto. Nella stagione 1967-68 entra nella Primavera, vince il campionato De Martino e fa una presenza in Serie B. L'anno successivo, per problemi economici della famiglia, chiede di andare a giocare in provincia e la Lazio lo presta al Sora in Serie D dove fa un buon campionato. Un anno dopo \u00e8 di nuovo a Roma ma racimola solo 3 presenze e per il campionato 1970-71 va a giocare nella Massese, in Serie B.\nTornato per la terza volta alla Lazio nel stagione 1971-72, primo anno di Tommaso Maestrelli alla guida dei \"biancocelesti\", gioca dieci partite e contribuisce alla promozione in Serie A.\nPer un triennio gioca 30 partite su 30 senza mai uscire nemmeno per un minuto. Riveste il ruolo di stopper puro con grande affidabilit\u00e0, sempre incollato al centravanti avversario ed esentato dai compiti di manovra, sebbene sia uno dei pochi stopper a giocare con entrambi i piedi e non gli manchino lucidit\u00e0 e visione di gioco. \u00c8 uno dei migliori difensori tra il 1972 e il 1974 e con Wilson e Martini fanno una diga difensiva quasi insormontabile. Nell'estate del 1973 ha richieste da tutte le squadre del nord, ma il presidente Lenzini e soprattutto Maestrelli, rifiutano qualsiasi ipotesi di trattativa per il suo cartellino.\nSi consoler\u00e0 con lo Scudetto del 1974 vinto da romano nel suo stadio. La sera dei festeggiamenti fu derubato della sua auto con dentro il giaccone di pelle che, scaramanticamente, portava anche quando faceva un caldo da spiaggia. La macchina fu ritrovata pochi giorni dopo, ma del giaccone non ebbe pi\u00f9 traccia. La stagione 1974-75 lo vide sempre protagonista, ma la malattia dell'allenatore fu un colpo tremendo per tutta la squadra che non si ripet\u00e9 ai livelli della stagione precedente.\nCon Maestrelli malato, la societ\u00e0 capitolina compie l'errore di smembrare la squadra. A tal conto, il capitano Pino Wilson aveva manifestato, sin dagli inizi, una contrariet\u00e0 a tale scelta poich\u00e9 veniva di fatto ridimensionata quella forte squadra, sapientemente costruita dal loro amato allenatore Tommaso Maestrelli.\nCos\u00ec su indicazione del nuovo tecnico Corsini, spinto anch'egli da cattivi suggerimenti, anche Oddi viene ceduto, dopo 132 presenze in sei anni di Lazio. Finisce, insieme al regista Mario Frustalupi, tra le file del in cambio di Ammoniaci e Brignani, facendo la fortuna del piccolo club romagnolo che centr\u00f2 la qualificazione in Coppa UEFA l'anno successivo.\nNel Cesena Oddi trascorre otto lunghi anni tra Serie A e Serie B ma il desiderio di tornare a Roma \u00e8 cos\u00ec forte che nel 1983, a trentacinque anni, accetta di buon grado la chiamata dalla in Serie C2, dove rimane un altro anno prima di terminare la sua carriera di calciatore.\nAllenatore.\nLa prima esperienza di allenatore la fa nel 1984 sulla panchina della Lazio. All'inizio fa il vice di Paolo Carosi che l'anno prima ha salvato la Lazio all'ultima giornata. Dopo gli esoneri di Carosi e del subentrato Juan Carlos Lorenzo a dieci partite dalla fine del campionato, \u00e8 lui l'unico allenatore, coadiuvato dal direttore tecnico Roberto Lovati, ottenendo in tutto cinque punti frutto di cinque pareggi con la Lazio classificata ultima, al pari con la . Dopo questa stagione, Oddi ritorna allenatore in seconda fino agli inizi degli anni novanta, affiancando prima Luigi Simoni come collaboratore tecnico e nel ruolo di vice Eugenio Fascetti in Serie B, poi, dopo il ritorno in Serie A, Materazzi e Zoff. Con l'arrivo di Zeman alla Lazio passa al settore giovanile biancoceleste, sia in veste di allenatore che di responsabile tecnico.\nFa anche una breve esperienza in Cina, ma dopo un po' ritorna a casa. Diventa poi il vice di Giuseppe Papadopulo sia al Palermo nella stagione 2005-06 che al Lecce dal 2006 al 2008. Con i salentini il 15 giugno 2008 conquista la promozione in Serie A.\nDopo aver conquistato la salvezza con il Bologna nella stagione 2008-09, all'inizio dell'annata successiva il \"duo\" Papadopulo-Oddi viene esonerato dalla dirigenza rossobl\u00f9. Il 9 marzo 2011 subentra come allenatore in seconda di Papadopulo alla guida del Torino dopo l'esonero di Franco Lerda, cercando in queste ultime 12 partite di portare la squadra granata a centrare l'obbiettivo dei play-off. Il 20 marzo, dopo appena 2 gare disputate, la coppia Oddi-Papadopulo viene esonerata dal patron torinista Urbano Cairo, che al loro posto richiama Franco Lerda e il suo staff.\nNel luglio del 2013 viene nominato direttore sportivo del Montecelio, nonch\u00e9 responsabile della scuola calcio, per poi ricoprire pochi mesi dopo l'incarico di allenatore della compagine tiburtina. Nell'estate del 2014 viene ingaggiato come nuovo tecnico del Fonte Nuova, squadra di Eccellenza laziale. La stagione successiva siede sulla panchina del Palestrina, sempre nella medesima categoria. Dal febbraio 2020 siede sulla panchina del Monte Mario, squadra che milita nella Promozione Laziale nella stagione 2019-20.\nL'11 settembre 2020 viene nominato allenatore del Lanciano, ma il 30 dicembre dello stesso anno la societ\u00e0 frentana decide di sollevarlo dall'incarico.\nOpinionista sportivo.\nInterviene quotidianamente in qualit\u00e0 di opinionista sportivo nei programmi della emittente radiofonica Radiosei \"\"Quelli che hanno portato il calcio a Roma\", condotto da Guido De Angelis e Gianluca La Penna, e \"Non mollare mai\"\", con Alessio Buzzanca e Stefano Pantano.\nControversie giudiziarie.\nNella primavera del 1976, prima della gara di ritorno contro la Lazio, Oddi \u00e8 al centro di uno episodio che per poco non costa caro alla societ\u00e0 biancoceleste. Infatti i dirigenti romani, prima dell'incontro, ingenuamente vogliono saldare delle pendenze con lui e Mario Frustalupi riguardanti le stagioni trascorse in biancazzurro. La faccenda viene scambiata per un tentativo di illecito e finisce sotto l'occhio del ciclone. La Procura Federale capisce che si trattava solo di soldi arretrati e assolve tutti, ma la leggerezza poteva costare il deferimento al giocatore e la retrocessione a tavolino per la squadra."}
{"id": "580068", "revid": "26630", "url": "https://it.wikipedia.org/wiki?curid=580068", "title": "Montante", "text": ""}
{"id": "580069", "revid": "1573940", "url": "https://it.wikipedia.org/wiki?curid=580069", "title": "Aegithina tiphia", "text": "La iora comune (Aegithina tiphia ()) \u00e8 un uccello passeriforme della famiglia Aegithinidae.\nEtimologia.\nIl nome scientifico della specie, \"tiphia\", deriva dal greco \"\u03c4\u03c5\u03c6\u03b7\" (\"typh\u0113\"/\"tuph\u0113\", \"tiara\").\nDescrizione.\nDimensioni.\nMisura 12,5-13,5\u00a0cm di lunghezza, per 12-17 g di peso: a parit\u00e0 d'et\u00e0, i maschi sono pi\u00f9 grossi e pesanti rispetto alle femmine.\nAspetto.\nSi tratta di uccelletti dall'aspetto robusto e slanciato, muniti di piccola testa arrotondata con forte becco appuntito, ali arrotondate e coda dall'estremit\u00e0 squadrata.\nIl piumaggio presenta dimorfismo sessuale, particolarmente evidente durante il periodo degli amori: nelle femmine testa, petto e ventre sono di colore giallo, pi\u00f9 chiaro sul sottocoda, mentre nuca, dorso e ali sono di color giallo-olivastro, con remiganti e coda nere con le singole penne orlate da una sottile linea bianca. Il codione \u00e8 anch'esso bianco, cos\u00ec come bianchi sono due specchi alari sulle copritrici, particolarmente evidenti durante il periodo degli amori.\nNei maschi in amore tutta l'area dorsale \u00e8 nera (con estensione di questo colore anche molto variabile a seconda della sottospecie), con comparsa di una calotta che copre fronte, vertice, nuca e lati del collo, mentre durante il periodo di eclisse essi sono comunque riconoscibili dalle femmine per le ali completamente nere (pur presentando le zone bianche analogamente a quelle delle femmine), senza aree olivastre.\nIn ambedue i sessi il becco \u00e8 nero-bluastro con mandibola inferiore pi\u00f9 chiara, le zampe sono anch'esse nero-bluastre e gli occhi sono invece di colore bruno scuro.\nBiologia.\nL'iora comune \u00e8 un uccelletto vispo e vivace, che vive in gruppetti familiari, passando la maggior parte della giornata alla ricerca di cibo nella canopia e fra i rami di alberi e cespugli, non di rado aggregandosi a stormi misti con altre specie dai costumi di vita affini.\nI maschi di questi uccelli sono ottimi cantori e possiedono un vasto repertorio di richiami flautati e melodiosi: non di rado, essi includono nelle proprie melodie imitazioni di altri uccelli, come i dronghi: i richiami delle femmine sono invece poco documentati, sebbene verosimilmente essi sono pi\u00f9 sommessi e meno vari, in quanto esse non si occupano della difesa del territorio.\nAlimentazione.\nSi tratta di uccelli insettivori, la cui dieta \u00e8 composta in massima parte da insetti ed altri piccoli invertebrati, reperiti ispezionando col becco fra le foglie e i rami di alberi e cespugli: questi uccelli inoltre si nutrono anche di bacche e piccoli frutti, e in una singola occasione un esemplare uccise e si cib\u00f2 di un racoforo.\nRiproduzione.\nLa stagione riproduttiva spazia virtualmente dalla fine di dicembre a settembre, ma in realt\u00e0 essa appare molto legata alla fine del monsone.\nSi tratta di uccelli monogami, nei quali il maschio corteggia la femmina salendo velocemente di quota in maniera verticale e poi planando a foglia morta verso il posatoio dal quale si \u00e8 alzato in volo, il tutto con le penne arruffate: dopo essersi posato, apre la coda a ventaglio e si rivolge alla femmina con le ali lievemente spiegate e rivolte verso il basso, al che essa pu\u00f2 eventualmente acconsentire all'accoppiamento mettendosi in posizione accovacciata.\nIl nido viene costruito dalla femmina con steli d'erba e ragnatela alla biforcazione di un ramo sottile d'albero o cespuglio: esso ha forma di coppa e aspetto delicato e sottile. Al suo interno la femmina depone 2-4 uova verdine con punteggiature e striature rosate, che cova alternandosi col maschio (che cova di giorno, mentre la femmina cova durante la notte) per due settimane, al termine delle quali schiudono \"pulli\" ciechi ed implumi.\nI nidiacei vengono imbeccati e accuditi da ambedue i genitori: attorno alle tre settimane di vita tentano l'involo, ma l'indipendenza definitiva viene raggiunta solo attorno al meze e mezzo dalla schiusa.\nL'iora comune subisce parassitismo di cova da parte del cuculo baio.\nDistribuzione e habitat.\nL'iora comune occupa un vasto areale che comprende gran parte del subcontinente indiano (inclusa Ceylon) e del Sud-est asiatico, andando dal Gujarat e dalle pendici sud-occidentali dell'Himalaya all'estremo sud della Cina: questi uccelli sono inoltre presenti anche in Insulindia, popolando l'Indonesia fino a Giava e al Borneo e l'isola filippina di Palawan.\nL\"'habitat\" dell'iora comune \u00e8 rappresentato dalle aree di foresta subtropicale con presenza di sottobosco cespuglioso e dai mangrovieti, popolando di preferenza le aree con canopia chiusa.\nTassonomia.\nSe ne riconoscono undici sottospecie:\nAlcuni autori riconoscerebbero anche le sottospecie \"micromelaena\" e \"singapurensis\" della penisola malese (sinonimizzate con \"horizoptera\"), \"trudiae\" del Brunei e \"djungkulanensis\" della punta occidentale di Giava (verosimilmente meticci delle popolazioni circostanti)."}
{"id": "580071", "revid": "2056951", "url": "https://it.wikipedia.org/wiki?curid=580071", "title": "Tarquinio Sini", "text": "\u00c8 stato anche un famoso e apprezzato grafico caricaturista.\nBiografia.\nNato a Sassari nel 1891, nel primo Novecento si trasfer\u00ec con la sua famiglia a Cagliari, dove entr\u00f2 in contatto con i pi\u00f9 importanti artisti della citt\u00e0 e intraprese lo studio della grafica. \nNel 1910 si trasfer\u00ec a Torino, ed ebbe inizio cos\u00ec una serie di collaborazioni con testate satiriche come vignettista e un'attivit\u00e0 di cartellonista per l'industria cinematografica, che in Italia vide la luce proprio in quegli anni e in quella citt\u00e0.\nEsord\u00ec con la vignetta \"Una bonne inesperta\" sul giornale \"Il Pasquino\", di cui in seguito divent\u00f2 direttore. Lavor\u00f2 anche come sceneggiatore e scenografo sia a Torino che a Roma. A Roma \u00e8 in contatto con altri artisti sardi tra cui Mario Mossa De Murtas.\nA met\u00e0 degli anni venti fa ritorno in Sardegna, dove trova un clima assai diverso da quello che ben conosceva: l'arte isolana \u00e8 spaccata tra i tradizionalisti, che puntano ad una rielaborazione degli antichi motivi e stili sardi, e coloro che invece sostengono e si ispirano ai movimenti artistici pi\u00f9 moderni. \nSenza dubbio Sini, col suo stile moderno e all'avanguardia, \u00e8 tra questi ultimi e, sebbene non creda in un'arte sarda, con la realizzazione delle venticinque tempere \"Contrasti\" dimostra di aver trovato la componente che da qui in poi lo caratterizzer\u00e0: egli rappresenta nelle sue opere il contrasto fra tradizione e modernit\u00e0 mettendo fianco a fianco disinibite e sofisticate cittadine con timorate desulesine, austere madri di famiglia, tenores e mamuthones. Collabora inoltre con le pi\u00f9 svariate riviste nascenti in quel periodo nell'isola.\nLa sua prima esposizione cagliaritana risale al 1927 e il successo da questa derivato lo port\u00f2 a realizzare numerose copie e variazioni sul tema, attraverso la moderna forma della cartolina. Nel frattempo si dedica alla grafica pubblicitaria, realizzando svariati manifesti e calendari, sia nella penisola che nella sua terra nat\u00eca. Soggiorna a Teulada nel 1929. Nel 1930 si trasferisce a Milano, dove lavora come illustratore pubblicitario e di libri per bambini.\nMuore a Cagliari nel febbraio del '43 all'et\u00e0 di cinquantadue anni, sotto il primo bombardamento su Cagliari, colpito da uno spezzone mentre cercava riparo presso la cripta della chiesa di Santa Restituta, utilizzata come rifugio durante la seconda guerra mondiale. \u00c8 sepolto nel cimitero monumentale di Bonaria.\nSi trovano alcune sue opere al Museo MAN di Nuoro, a Cagliari nella Galleria comunale d'arte e presso la collezione sarda \"Luigi Piloni\" e al Museo civico di Treviso."}
{"id": "580074", "revid": "1318658", "url": "https://it.wikipedia.org/wiki?curid=580074", "title": "Villa medicea di Cafaggiolo", "text": "La Villa Medicea di Cafaggi\u00f2lo, detta anche Castello di Cafaggiolo, si trova nel comune di Barberino di Mugello, a nord di Firenze ed \u00e8 una delle ville medicee pi\u00f9 legate alla storia dei Medici.\nIn passato, veniva indicata anche come \"Cafagiolo\", com'\u00e8 indicato nella famosa lunetta di Utens della fine del XVI secolo. Dal 2013 la villa rientra nell'elenco del patrimonio dell'umanit\u00e0 dell'UNESCO.\nStoria e descrizione.\nAppartenne alla famiglia sin dalla met\u00e0 del XIV secolo e fu ristrutturata da Michelozzo su incarico di Cosimo il Vecchio in una data molto incerta tra il 1428 ed il 1451. Il Vasari la indica come il primo progetto di Michelozzo in una delle ville di famiglia, anche se alcuni studi recenti metterebbero la vicina Villa del Trebbio come quella di pi\u00f9 antica ristrutturazione.\nNon \u00e8 agevole riconoscere le strutture anteriore all'intervento di Michelozzo tanto che si \u00e8 ipotizzata una riedificazione praticamente dalle fondamenta..\nSembra evidente comunque che il rinnovamento assecond\u00f2 la struttura di fortilizio medievale, con il mantenimento di due torrette e della struttura fortificata con il fossato e il ponte levatoio. Attorno al perimetro murario esterno un camminatoio sostenuto da beccatelli \u00e8 tipico delle residenze medicee di quell'epoca, come il Trebbio e Careggi. Di impianto pi\u00f9 rinascimentale \u00e8 invece l'ordinazione originaria dei giardini, i poderi, le strade, le fontane e i boschi attorno alla villa. La struttura ebbe quindi in tripice ruolo tipico delle prime ville-fortezze: struttura militare difensiva, posta strategicamente sulla via tra Bologna e Firenze, centro economico importante al centro di trentuno fattorie e di un'imponente produzione agricola. e luogo ameno di riposo e svago rispetto alla routine cittadina.\nAbitata in genere nel periodo estivo, fu amata da Lorenzo de' Medici, che vi risiedette nell'adolescenza e vi ospit\u00f2 spesso la sua corte di filosofi umanisti: Pico della Mirandola, Marsilio Ficino e Agnolo Poliziano. Secondo la tradizione qui Lorenzo compose il poemetto intitolato \"La Nencia da Barberino\", dedicato a una bellezza del luogo.\nNel 1537 la villa divenne di propriet\u00e0 del duca Cosimo I, che la ampli\u00f2 e vi fece realizzare un grande \"Barco\" murato (cio\u00e8 una riserva di caccia), dove animali rari potevano scorrazzare in libert\u00e0. Il ruolo della villa come casino di caccia fu ancora pi\u00f9 sottolineato da figli di Cosimo, come Francesco I e Ferdinando I, che vi soggiornavano solitamente nei mesi autunnali.\nNel Cinquecento furono apportate alcune modifiche all'aspetto della villa tra cui l'aggiunta di un corpo edilizio con loggia sul retro della villa.\nDurante il periodo dei Lorena la villa non fu alienata, a differenza di altri possedimenti, ma continuarono a usarla per la villeggiatura. Qui venne anche attrezzata la sosta per il nascente servizio postale.\nL'appena costituito Regno d'Italia aveva fatto convogliare tutti i possedimenti delle famiglie regnanti degli antichi stati italiani alla Casa Savoia. Nel 1864 la villa fu venduta ai principi Borghese, che vi approntarono delle radicali modifiche: abbattuta la torretta posteriore, che si vede ancora nella lunetta dipinta da Giusto Utens nel 1599-1602, e interrato il fossato, si apr\u00ec nelle mura di cinta un grande arco per l'accesso monumentale.\nNonostante ci\u00f2 l'interno conserva ancora alcuni elementi originari dell'epoca di Michelozzo: i motivi decorativi del portone, i capitelli e i peducci delle decorazioni in pietra serena, eccetera.\nA sinistra dell'edificio esistono ancora le scuderie di epoca cinquecentesca, mentre al posto del giardino posteriore originario con aiuole geometriche e fontane oggi esiste un bosco di alberi secolari che circonda la tenuta.\nNel periodo che va dal 1886 al 1887, Leto Chini insieme al fratello Dario Chini, decorarono nelle sale del piano terreno stemmi araldici in stile quattrocentesco.\nAttualmente all'interno della villa sono custoditi le copie, realizzate dal pittore Carmine Fontanarosa, di una serie di ritratti di personaggi famosi appartenenti alla casa Medici.\nLa fabbrica di ceramiche.\nFu per merito dei fratelli vasai Piero e Stefano di Filippo Schiavon provenienti da Montelupo e di Lorenzo di Pierfrancesco dei Medici, a cui il cugino Lorenzo il Magnifico aveva ceduto la villa, se negli ultimi anni del Quattrocento prese il via nella Villa Medicea di Cafaggiolo, in un'area prospiciente le attuali scuderie, una delle pi\u00f9 celebri officine ceramiche del Rinascimento.\nAll'inizio la produzione di maioliche riflett\u00e9 i coevi modelli di Montelupo, con le famiglie decorative tipiche della fine del Quattrocento, in cui predominer\u00e0 quella \"alla porcellana\", a contornare i grandi stemmi delle maggiori casate fiorentine dipinti al centro di boccali, albarelli, piatti e vassoi.\nSuccessivamente anche in Cafaggiolo, e grazie all'opera magistrale di Jacopo figlio di Stefano, si produssero \u201cistorie\u201d di grande qualit\u00e0 tecnica e decorativa, all'altezza di quelle realizzate dai celebri maestri urbinati del periodo.\nAl filone istoriato Jacopo di Stefano seppe anche unire con rara perizia il ritratto, come si evince da quello di papa Leone X effigiato sul grande boccale riprodotto a fianco e probabilmente eseguito nel 1515 durante il soggiorno del pontefice nella villa, quando venne in Cafaggiolo per ritemprarsi, dopo i fasti della prima visita ufficiale a Firenze.\nLe opere di questa celeberrima fabbrica sono spesso contrassegnate con le lettere S e P incrociate, per alcuni riferibili alle probabili iniziali dei fondatori, anche se per altri le due lettere sarebbero una contrazione del motto mediceo \"semper\".\nNell'ultimo quarto del Cinquecento dopo aver vissuto una grande stagione ceramica, le maioliche di Cafaggiolo declinarono verso una produzione seriale per cessare agli inizi del Seicento, e con motivazioni tuttora avvolte nel mistero, ogni attivit\u00e0."}
{"id": "580076", "revid": "16066", "url": "https://it.wikipedia.org/wiki?curid=580076", "title": "Linguaggio Nero", "text": ""}
{"id": "580079", "revid": "1573940", "url": "https://it.wikipedia.org/wiki?curid=580079", "title": "Aegithina viridissima", "text": "La iora verde o iora smeraldo (Aegithina viridissima ()) \u00e8 un uccello passeriforme della famiglia Aegithinidae.\nEtimologia.\nIl nome scientifico della specie, \"viridissima\", deriva dal latino e significa \"verdissima\", in riferimento alla livrea di questi uccelli: il loro nome comune altro non \u00e8 che la traduzione di quello scientifico.\nDescrizione.\nDimensioni.\nMisura 11,5-12,8\u00a0cm di lunghezza, per 13,8 g di peso.\nAspetto.\nSi tratta di uccelletti dall'aspetto robusto e slanciato, muniti di piccola testa arrotondata con forte becco appuntito, ali arrotondate e coda dall'estremit\u00e0 squadrata.\nIl piumaggio presenta dimorfismo sessuale: nei maschi testa, dorso, ali, petto e fianchi sono (come del resto intuibile sia dal nome comune che dal nome scientifico) di color verde oliva, che sfuma nel giallastro proprio sui fianchi e sul ventre, che \u00e8 di color giallo oro, cos\u00ec come il sottocoda ed il cerchio perioculare. Il codione \u00e8 invece bianco, mentre le remiganti sono nere con orlo verde-giallastro e le copritrici mostrano i due specchi alari bianchi tipici del genere. La coda \u00e8 anch'essa nera.\nLe femmine presentano area dorsale (fronte, vertice, nuca, dorso) di colore verde oliva ed area ventrale (faccia, gola, petto, ventre) di colore giallino: i loro colori sono in genere meno brillanti rispetto ai maschi, soprattutto per quanto concerne il nero alare, sfumato nel verdastro.\nIn ambedue i sessi il becco \u00e8 nero-bluastro con punta e mandibola inferiore pi\u00f9 chiare e tendenti all'azzurrino, mentre gli occhi sono di colore bruno scuro e le zampe sono anch'esse di colore nero-bluastro.\nBiologia.\nSi tratta di uccelli diurni, che vivono perlopi\u00f9 da soli o in coppie, passando la maggior parte della giornata alla ricerca di cibo fra i rami e il fogliame, cercando poi rifugio sul far della sera nel folto della vegetazione.\nI loro richiami, emessi soprattutto dai maschi, consistono nella ripetizione di due note, che ricordano un cigolio metallico.\nAlimentazione.\nLa dieta dell'iora verde \u00e8 principalmente insettivora, consistendo in massima parte di insetti e delle loro larve (in particolare grossi bruchi), nonch\u00e9 di ragni e di altri piccoli invertebrati.\nRiproduzione.\nLa stagione degli amori (basandosi sui pochi dati disponibili) va da aprile alla fine di giugno: si tratta di uccelli monogami, nei quali i due \"partner\"collaborano sia nella costruzione del nido (una struttura a coppa molto delicata e sottile situata alla biforcazione di un ramo sottile e realizzata con fili d'erba e ragnatela) che nella cova delle 2-4 uova (che dura due settimane) e nell'allevamento dei \"pulli\". Questi ultimi, ciechi ed implumi alla schiusa, sono in grado d'involarsi attorno alle tre settimane di vita, tuttavia continuano a rimanere nei pressi del nido, seguendo i genitori nei loro spostamenti e chiedendo loro l'imbeccata (sebbene via via pi\u00f9 sporadicamente man mano che crescono) ancora per una ventina di giorni, prima di rendersi completamente indipendenti.\nDistribuzione e habitat.\nL'iora verde \u00e8 diffusa in un areale che comprende la penisola malese (andando dal sud del Tenasserim a Singapore, ma mancando dalle zone pi\u00f9 interne), oltre all'Indonesia occidentale (Sumatra e Borneo, nonch\u00e9 i gruppi di isole minori prossimi a queste, anche in questo caso mancando dalle aree interne e da quelle di foresta degradata).\nL\"'habitat\" di questi uccelli \u00e8 rappresentato dalla foresta pluviale primaria sempreverde, con predilezione per le aree pianeggianti dove la vegetazione arborea presenta canopia chiusa.\nTassonomia.\nSe ne riconoscono due sottospecie:\nAlcuni autori riconoscerebbero inoltre una sottospecie \"nesiotis\" delle isole Batu (sinonimizzata con la nominale, mentre resta da chiarire lo \"status\" tassonomico della popolazione delle isole Natuna."}
{"id": "580083", "revid": "6923", "url": "https://it.wikipedia.org/wiki?curid=580083", "title": "MIPS Technologies", "text": "La MIPS Technologies Inc., inizialmente denominata MIPS Computer System Inc., \u00e8 una compagnia statunitense famosa per lo sviluppo e la produzione dei microprocessori MIPS.\nStoria.\nLa MIPS Computer System Inc. nasce nel 1984 per iniziativa di John L. Hennessy, professore della Stanford University e due ex manager di IBM e Motorola con l'intento di sviluppare il primo processore per workstation basato sulla tecnologia RISC. Si trasforma poi in MIPS Technologies Inc.. Progetta e vende la famiglia di microprocessori MIPS."}
{"id": "580084", "revid": "26891", "url": "https://it.wikipedia.org/wiki?curid=580084", "title": "Avro Manchester", "text": ""}
{"id": "580085", "revid": "287204", "url": "https://it.wikipedia.org/wiki?curid=580085", "title": "Orchi", "text": ""}
{"id": "580086", "revid": "15756", "url": "https://it.wikipedia.org/wiki?curid=580086", "title": "Orchi della Terra di Mezzo", "text": "Gli Orchi (Orchetti nelle edizioni italiane de \"Il Signore degli Anelli\" antecedenti al 2003) sono una razza di Arda, l'universo immaginario fantasy creato dallo scrittore inglese J. R. R. Tolkien.\nOrigine.\nSi tratta di creature di forma umanoide, una progenie elfica corrotta nella mente e nel corpo da Melkor storpiando e torturando gli Elfi da lui imprigionati in Utumno durante la Prima Era, come spiegato ne \"Il Silmarillion\": l'ainu decaduto infatti non li ha creati, non \u00e8 in grado di creare alcun essere vivente \u00aba causa della sua ribellione nello Ainulindal\u00eb prima dell'Inizio\u00bb, ma la progenie degli Orchi si riproduce perpetuando l'originaria corruzione e Melkor li ha resi suoi schiavi sebbene queste creature in cuor loro lo detestino.\nFisionomia e comportamento.\nGli Orchi sono creature grottesche e deformi, dalla pelle verde scuro fino a rosa chiaro e dalle braccia particolarmente lunghe. Il volto \u00e8 schiacciato, la bocca ampia dotata di zanne, gli occhi rossi particolarmente adatti a vedere al buio dato che trascorrono gran parte della loro vita in caverne e gallerie: odiano infatti e mal sopportano, fatta eccezione per gli Uruk-hai di Saruman, la luce del sole, la quale gli \"rende molli le gambe e fa girar loro la testa.\" Per tale motivo, durante la battaglia dei Campi del Pelennor, Sauron oscura il cielo con i fumi del Monte Fato favorendo l'avanzata del suo esercito. La loro altezza varia, da quella paragonabile a quella di un uomo (seppur molto basso) a quella di uno Hobbit.\nIntimamente crudeli, antropofagi e all'occorrenza cannibali, sono tuttavia molto ingegnosi e valenti sia nelle opere minerarie che nella lavorazione dei metalli, in particolar modo quando si tratta di produrre armi e strumenti di tortura.\nSia Melkor che, dopo di lui, Sauron non si curano della loro incolumit\u00e0 sia per malvagit\u00e0 sia perch\u00e9, pi\u00f9 semplicemente, gli Orchi si riproducono rapidamente rimpiazzando le perdite.\nPer questo motivo, per esempio, Sauron non si cura che gli Orchi di stanza presso il passo di Cirith Ungol siano l'unica fonte di cibo per Shelob:\nTipologie di Orchi.\nGli Orchi furono \"generati\" da Melkor nella Prima Era; da allora si diversificarono in un gran numero di razze, sparse qua e l\u00e0 per le Grandi Terre; la razza pi\u00f9 antica \u00e8 quella degli \"Orchi del Nord\", i servitori di Morgoth; essi vivevano in Angband o sparsi per il Beleriand, tuttavia non erano una razza uniforme, poich\u00e9 anch'essi erano piuttosto diversificati, infatti esistono:\nA seguito del crollo del Thangorodrim e della disfatta di Morgoth, gli Orchi fuggirono dal settentrione e si rifugiarono nella Terra di Mezzo orientale; qui probabilmente cominciarono a creare problemi ai Nani e agli Uomini. Gran parte di loro si rivers\u00f2 nelle Montagne Nebbiose, ove si diversificarono ulteriormente in una gran numero di trib\u00f9 con dialetti e costumi differenti.\nNella guerra di Sauron contro l'Eriador, gli Orchi fecero parte del suo esercito; in seguito, allorch\u00e9 egli fu sconfitto, si rifugiarono a Mordor con lui, ma solo una piccola percentuale, che per\u00f2 Sauron nutr\u00ec facendola incrementare di numero. Da essi ricav\u00f2 i cosiddetti \"Occhirossi\", gli Orchi soldati che fino al termine della Terza Era furono la maggior componente delle sue legioni.\nNegli ultimi due secoli della Terza Era ad opera dei malvagi Maiar dimoranti nella Terra di Mezzo si ebbe un'ulteriore, terribile modifica degli Orchi. Sauron, infatti, cerc\u00f2 di rendere queste infami creature pi\u00f9 robuste, riuscendovi; ed ottenne gli Uruk, Orchi neri molto grossi e forzuti, che causarono gravi danni a Gondor. Oltre a servire come potente legione a Mordor, alcuni Uruk furono inviati nelle miniere delle Montagne Nebbiose, dove divennero dei veri e propri signori, e fornendo a Sauron degli utili servi in un luogo cos\u00ec distante.\nInfine, nell'ultimo mezzo secolo della Terza Era, lo stregone traditore Saruman modific\u00f2 questi Uruk, rendendoli ancor pi\u00f9 robusti, tanto da coprire in viaggio lunghe distanze e di sopportare la luce del sole. Solitamente questi Orchi chiamavano se stessi \"Uruk-hai\", mentre le altre razze venivano da loro dispregiativamente definite \"snaga\", schiavi. Come se non bastasse, il perfido Saruman infuse ad alcuni Uomini sangue di Orco, ottenendo l'orribile generazione dei mezzi-orchi, alti come Uomini ma con il viso crudelmente simile a quello orchesco. Mentre \u00e8 probabile che almeno gli Uruk-hai di Saruman si estinsero a seguito della sconfitta della battaglia del Trombatorrione, i mezzi-orchi furono invece rilasciati dagli Hobbit dopo la battaglia di Lungacque, e quindi si mescolarono alle genti dell'Eriador.\nAll'inizio della Quarta Era, con la sconfitta di Sauron gli orchi fuggirono e ormai allo sbando, senza pi\u00f9 una guida, molto probabilmente vennero tutti sterminati dagli uomini dei Regni Uniti mentre i goblin che abitavano nelle montagne nebbiose vennero uccisi dai nani della stirpe di Durin. Durante quest'era l'unico luogo in tutta la Terra di Mezzo dove si potevano incontrare Orchi erano solo le Montagne Grigie a nord che durante la Terza Era erano infestate ancora da alcuni draghi.\nEtimologia, edizione inglese e traduzione italiana.\nTolkien riprende il nome \"orc\" e \"ork\" direttamente dal vocabolo in antico inglese che compare nel poema epico medioevale \"Beowulf\" e che si riferisce ad alcune creature mostruose della schiatta di Grendel.\nDal termine in antico inglese, lo scrittore conia il vocabolo sindarin \u00aborch\u00bb (con il plurale \u00abyrch\u00bb) e \u00aburuk\u00bb nel linguaggio nero utilizzati, assieme a \u00aborc\u00bb, in gran parte della sua produzione, anche se ne \"Lo Hobbit\" utilizza quasi esclusivamente il termine \u00abgoblin\u00bb.\nQuesta discrepanza dipende dal fatto che l'ambientazione de \"Lo Hobbit\", pur attingendo per molti aspetti (nomi, personaggi, creature e luoghi) a quell'insieme di scritti sulla Terra di Mezzo che costituiranno \"Il Silmarillion\", non era stata concepita inizialmente da Tolkien come coincidente con la Terra di Mezzo, e il romanzo manteneva un impianto favolistico di varia ispirazione.\nNello specifico, un'importante fonte per l'ideazione degli Orchi era stata, oltre al \"Beowulf\", la favola \"La principessa e l'orco\" (\"The Princess and the Goblin\", 1872) dello scrittore scozzese George MacDonald. Gli Orchi di Tolkien mostrano, tuttavia, alcune differenze rispetto agli originali: amano cantare ritmate e feroci liriche e hanno i piedi robusti e resistenti dove invece quelli degli Orchi di MacDonald sono delicati.\nNell'originale inglese de \"Lo Hobbit\" (che viene pubblicato nel 1937) il termine \u00aborc\u00bb non viene, quindi, utilizzato se non in due casi: quando Gandalf cerca di spaventare Bilbo menzionando le creature delle Terre Selvagge e nel nome della spada elfica Orcrist rinvenuta tra gli oggetti del tesoro dei Troll Berto, Maso e Guglielmo. Tutte le altre occorrenze del romanzo riportano, in assonanza con l'opera di MacDonald, il termine \u00abgoblin\u00bb, anche se si tratta comunque di creature gi\u00e0 simili a quelle delle successive opere tolkeniane.\nUna versione iniziale degli Orchi, molto diversa come fisionomia da quelle successive, compare nella poesia di Tolkien \"Goblin Feet\" (\"Piedi d'orco\") che venne pubblicata nell'annuario \"Oxford Poetry\" del 1915 e, successivamente, in \"Book of Fairy Poetry\" (\"Libro della poesia fiabesca\", 1920) di Dora Owen. In \"Goblin Feet\", gli Orchi sono descritti come \u00abminuscole creature elfiche e i suoni del loro canto e della loro danza [sono] magici\u00bb.\nNelle edizioni in italiano del \"Signore degli Anelli\" per l'editore Rusconi, dal 1970 fino all'acquisizione di Bompiani e alla revisione della Societ\u00e0 Tolkieniana Italiana nel 2003, la parola inglese \u00aborc\u00bb viene tradotta come \u00aborchetto\u00bb.\nLa scelta stilistica, che l'ha differenziata per lungo tempo dall'edizione italiana Adelphi de \"Lo Hobbit\", dove veniva utilizzato il termine \u00aborco\u00bb (per quanto, come gi\u00e0 detto, nell'originale inglese di quest'opera fosse utilizzato \u00abgoblin\u00bb), rientra in una pi\u00f9 ampia e complessa vicenda editoriale relativa alla pubblicazione italiana del romanzo.\nSi pu\u00f2 dire che goblin sia un termine arcaico.\nOrchi famosi.\nAzog.\n\u00c8 un orco albino che viene menzionato ne \"Lo Hobbit\" e nell'appendice A de \"Il Signore degli Anelli\". Del suo aspetto si apprende esclusivamente che era: \u00abun grande Orco con un'enorme testa coperta da un elmo, eppure agile e veloce.\u00bb. Tolkien descrive Azog come un guerriero \u00abcrudele e pieno di astuzia\u00bb, dotato di una forza sovrumana tale da rompere il collo di N\u00e1in nonostante il nano avesse un collare di ferro a proteggerlo.\nAzog viene definito come \"orco\" ne \"Il Signore degli Anelli\" e come \"goblin\" ne \"Lo Hobbit\". Ne \"Lo Hobbit\" Gandalf, in una discussione con Thorin, dice appunto che Azog appartiene alla razza dei Goblin: \u00abTuo nonno Thr\u00f2r fu ucciso, come ben ricordi, nelle miniere di Moria da Azog il Goblin.\u00bb. Questa apparente discrepanza dipende dal fatto che \"Lo Hobbit\", mantenendo un impianto favolistico, ha una narrazione incentrata maggiormente sul punto di vista degli hobbit, e \"goblin\" \u00e8 appunto il termine con cui soprattutto gli hobbit chiamano gli orchi.\nNei film di Peter Jackson invece i due termini indicano due razze distinte, e Azog \u00e8 definito solo come orco.\nNelle prime due edizioni de \"Lo Hobbit\" non era specificato il nome dell'orco che uccide Thr\u00f3r. Il nome Azog fu inserito nella terza edizione de \"Lo Hobbit\" pubblicata nel 1966, successiva all'uscita della seconda edizione del 1965 de \"Il Signore degli Anelli\". Il nome Azog ha un'origine sconosciuta e, secondo John D. Rateliff, potrebbe derivare dal linguaggio nero di Mordor.\nAzog \u00e8 il capo degli Orchi che, durante la Terza Era, prendono possesso delle miniere di Moria, antica fortezza del popolo di Durin. Quando Thr\u00f2r (nonno di Thorin Scudodiquercia), insieme al suo amico N\u00e1r, ritorna a Moria per visitarne le antiche dimore, viene catturato dopo aver varcato il cancello delle miniere e massacrato da Azog e dai suoi subordinati. Dopo aver decapitato Thr\u00f2r e inciso sul suo viso il suo nome con il fuoco in rune naniche, Azog restituisce la testa del nano a N\u00e1r, assieme a un sacchetto di monetine, e offende aspramente il popolo di Durin definendoli \"accattoni barbuti\", non prima di essersi proclamato nuovo signore di Moria.\nQuesto evento d\u00e0 inizio alla guerra fra Orchi e Nani. Durante la Battaglia di Nanduhirion o Azanulbizar, dove gli Orchi assalgono i Nani, Azog esce dalle sue dimore per affrontare i nemici e spezza il collo di N\u00e1in, nipote di Thr\u00f3r, che lo aveva sfidato. Nell'epilogo della battaglia, per\u00f2, venne ucciso dal giovane D\u00e1in II Piediferro, che gli mozza la testa davanti ai cancelli di Moria. Al termine della battaglia i Nani prendono la testa mozzata di Azog e, prima di infilzarla in cima ad un'asta, gli inseriscono in bocca il sacchetto di monetine che l'Orco aveva dato a N\u00e1r.\nNella trilogia de \"Lo Hobbit\" di Peter Jackson, il ruolo di Azog \u00e8 interpretato da Manu Bennett con la tecnica del motion capture. In origine il personaggio non avrebbe dovuto avere l'aspetto che appare nel film. Tuttavia, quando Peter Jackson decise di dare maggior spazio al personaggio, modific\u00f2 il suo aspetto per renderlo pi\u00f9 minaccioso e singolare. Per questa ragione, a interpretare Azog, Jackson decise di non usare uno stuntman, ma di scegliere un attore prestante fisicamente come Bennett. Nel film \u00e8 rappresentato come un grosso orco albino che cavalca una mannara femmina bianca. L'orco \u00e8 ancora vivo durante il periodo in cui si svolgono i film, poich\u00e9, differentemente dal romanzo, non viene ucciso da D\u00e1in, ma solo ferito da Thorin Scudodiquercia (che gli amputa la mano e parte dell'avambraccio sinistro).\nNel secondo film, diventa il comandante delle legioni di Sauron. Nella versione estesa, vi \u00e8 un flashback della Battaglia di Azanulbizar: dopo aver ucciso Thr\u00f3r, sconfigge in duello suo figlio Thr\u00e1in e gli prende l'Anello. Nel terzo e ultimo film, Azog \u00e8 il comandante di legioni degli orchi e guida le sue truppe in direzione della Montagna Solitaria per la battaglia dei Cinque Eserciti, con l'aiuto del figlio Bolg che comanda un secondo esercito di orchi provenienti dal Monte Gundabad. Durante la battaglia comanda le legioni dalla torre di Collecorvo, e sapendo dell'arrivo di Thorin, F\u00edli, K\u00edli e Dwalin, riesce con astuzia a far separare il quartetto e a uccidere F\u00edli. Successivamente si scontra con Thorin sul fiume ghiacciato di Collecorvo e riesce a ferire mortalmente quest'ultimo, che a sua volta ribalta velocemente a suo favore la situazione e riesce a uccidere il profanatore trafiggendolo al petto con la spada elfica Orcrist.\nBalcmeg.\nUn grande capitano degli Orchi che guid\u00f2 la sua gente nell'assedio di Gondolin; \"fatto a pezzi\" da Tuor.\nBolg.\nCompare con un ruolo secondario e da antagonista nel romanzi \"Lo Hobbit\", mentre viene menzionato nelle Appendici de \"Il Signore degli Anelli\". All'interno del \"corpus\" dello scrittore, Bolg \u00e8 un gigantesco orco a capo del vasto esercito di suoi simili e mannari che ne \"Lo Hobbit\" partecipa alla battaglia dei Cinque Eserciti contro elfi, nani e uomini.\nNon si conosce nulla del suo aspetto e della sua personalit\u00e0 si apprende esclusivamente che era intenzionato a distruggere la dinastia di Durin . Il nome \"Bolg\" \u00e8 di origine ignota; potrebbe derivare dalla parola \"bolg\", proveniente dalla lingua m\u00e1gol, il cui significato \u00e8 letteralmente \"forte\", oppure deriva da \"bolg\", una parola di significato sconosciuto che apparteneva all'antica lingua irlandese.\nBolg \u00e8 il figlio di Azog. Dopo la morte di suo padre per causa di D\u00e1in II Piediferro nella battaglia di Nanduhirion o Azanulbizar, Bolg giura che avrebbe vendicato suo padre e distrutto la dinastia di Durin.\nAl comando di un grande esercito composto da orchi e mannari, Bolg si reca ai piedi della Montagna Solitaria dove affronta l'esercito composto dagli uomini della Citt\u00e0 del Lago, gli Elfi Silvani e i Nani provenienti dai Colli Ferrosi nella battaglia dei cinque eserciti. Durante lo scontro, Bolg, affiancato dalle sue guardie del corpo, affronta molti nemici e va vicino alla vittoria, ma viene ostacolato dall'intervento del mutapelle Beorn, giunto improvvisamente sul campo di battaglia. Beorn, dopo aver sbaragliato le guardie del corpo di Bolg, attacca l'orco facendolo a pezzi. Alla morte del loro capo, l'esercito degli orchi e dei mannari si disgrega in preda al panico e viene sconfitto definitivamente.\nBolg compare con un ruolo di un certo rilievo nella trilogia cinematografica de \"Lo Hobbit\" diretta da Peter Jackson. In questa trilogia viene rappresentato come un enrome orco albino proprio come Azog. Nel secondo film prende il posto di suo padre (impegnato a comandare le legioni del Negromante) come cacciatore della compagnia di Thorin Scudodiquercia, inseguendola fino a Bosco Atro e la Citt\u00e0 del Lago, dove si scontra con Legolas; nel terzo film comanda un'ulteriore legione del Negromante proveniente da monte Gundabad e, durante la battaglia dei Cinque Eserciti, uccide K\u00edli e arriva a un passo dall'uccidere anche Tauriel, venendo, per\u00f2, fermato e ucciso da Legolas.\nBolg \u00e8 interpretato nel secondo film da Lawrence Makoare (gi\u00e0 interprete, nella trilogia originale, del Re stregone di Angmar, dell'Uruk-hai Lurtz e dell'orco Gothmog) e nel terzo da John Tui mediante la tecnica del motion capture, apparendo come un orco gigante albino esattamente come Azog. Nel primo film, il personaggio appariva brevemente in un flashback durante la battaglia di Azanulbizar, interpretato da Conan Stevens mediante la tecnica tradizionale del trucco prostetico: poich\u00e9, per\u00f2, secondo Jackson sarebbe stato visivamente strano vedere Azog realizzato in CGI e Bolg in prostetico, ha riaccreditato questa prima versione come \"Guardiano delle Celle Segrete di Dol Guldur\", facendolo ricomparire anche nel terzo film come l'orco che tenta di uccidere Gandalf imprigionato, ma che viene spazzato via dalla luce emessa dall'Anello Nenya di Galadriel.\nGolfimpal.\nRe degli Orchi provenienti dal Monte Gramma, Golfimpal fu ucciso da Ruggitoro (o Ruggibrante, a seconda della traduzione) Tuc durante la battaglia di Terreverdi, nella Contea. Ruggitoro lo decapit\u00f2 con un'ascia e la sua testa fin\u00ec in una tana di coniglio, motivo per cui dal suo nome deriva quello del gioco del golf (nell'universo di Arda).\nGorbag.\nGorbag serve come capitano nella citt\u00e0 di Minas Morgul; tuttavia, in occasione della caccia di Shelob ai danni di Frodo Baggins e Samvise Gamgee, Gorbag si reca al valico per controllare la situazione, e qui incontra Shagrat, capitano di Cirith Ungol, anch'egli giunto per vedere cos'\u00e8 accaduto. Assieme i due orchi decidono di trasportare Frodo nella torre, allo scopo di perquisirlo e torturarlo; ma Gorbag, vista la cotta di maglia di Frodo, decide di contraddire gli ordini dei suoi padroni, tenendola per s\u00e9. Shagrat, in disaccordo, lo uccide e poi fugge, portando con s\u00e9 il prezioso oggetto.\nNel film \"Il ritorno del re\" della trilogia cinematografica, Gorbag \u00e8 interpretato da Stephen Ure.\nGothmog.\nNel libro, Gothmog \u00e8 il luogotenente di Minas Morgul, ma non \u00e8 specificata la sua natura: potrebbe infatti essere un orco, un Numenoreano nero o addirittura uno dei Nazg\u00fbl. Di lui sappiamo soltanto che rinvigorisce l'assedio di Minas Tirith subito dopo la morte di Th\u00e9oden e poco prima dell'arrivo di Aragorn. Nel romanzo, non \u00e8 specificato che fine faccia, ma \u00e8 probabile che muoia in battaglia.\nNel film \"Il Signore degli Anelli - Il ritorno del re\" di Peter Jackson, Gothmog \u00e8 interpretato dall'attore neozelandese Lawrence Makoare, che impersona anche il Re stregone di Angmar. In questo film, viene rappresentato come un grosso orco dalle orride fattezze che pare affetto da elefantiasi. \u00c8 il comandante degli orchi che assedia Minas Tirith. La sua morte viene mostrata soltanto nella versione estesa: egli sta per assassinare \u00c9owyn, che ha appena ucciso il Re stregone di Angmar, ma viene a sua volta trucidato da Aragorn e Gimli.\nOgrod il Grande Goblin.\n\u00c8 il re dei Goblin che, ne \"Lo Hobbit\", catturano la compagnia di Thorin Scudodiquercia diretta verso Erebor. Il Grande Goblin \u00e8 un personaggio minore nei romanzi di Tolkien. Nel libro del suo aspetto si apprende esclusivamente che era \u00abun Goblin orrendo e dalla testa enorme\u00bb e che sedeva su un trono, una pietra larga e piatta. Malvagio e crudele, ma anche intelligente e astuto, Ogrod appare per la prima volta quando cattura sulle Montagne Nebbiose la compagnia di Thorin Scudodiquercia diretta verso Erebor. Interroga personalmente il gruppo. Quando scopre in possesso dei Nani alcune delle spade che, in epoche passate, avevano abbattuto molti della sua specie, il Grande Goblin decide di punire il gruppo. Proprio in quel momento, per\u00f2, interviene Gandalf che uccide il re con la spada Glamdring e libera i suoi compagni. Viene chiamato anche Re dei Goblin o Malevolenza da un suo stesso soldato-goblin.\nIl personaggio compare nel film \"Lo Hobbit\" del 1977, diretto e prodotto da Jules Bass e Arthur Rankin Jr., dove \u00e8 doppiato da John Stephenson.\nAppare anche nella trasposizione cinematografica di Peter Jackson de \"Lo Hobbit\" dove \u00e8 interpretato da Barry Humphries, attraverso la motion capture con la voce italiana di Massimiliano Plinio. Per la parte del Re dei Goblin, Jackson era in cerca di una figura che mostrasse una delicata sensibilit\u00e0 e una profondit\u00e0 emotiva. Il regista si interess\u00f2 a Humphries dopo aver visto alcuni suoi spettacoli teatrali di Dame Edna e lo giudic\u00f2 perfetto per il ruolo.\nGrishn\u00e1kh.\nDurante il viaggio degli orchi che hanno rapito Meriadoc Brandibuck e Peregrino Tuc, Grishn\u00e0kh si oppone al volere di Ugl\u00f9k, capo degli Uruk-hai, che dirige la banda. Grishn\u00e0kh \u00e8 un soldato di Mordor, e preferirebbe condurre i due prigionieri dal suo padrone Sauron piuttosto che attraversare Rohan, ma ha paura di sfidare Ugl\u00f9k, ed inoltre egli conosce il segreto che n\u00e9 Sauron n\u00e9 Saruman possono celare: un mezzuomo possiede l'Unico Anello. Perci\u00f2 Grishn\u00e0kh, mentre la banda di orchi \u00e8 assalita dai prodi cavalieri di Rohan, si apparta con Merry e Pipino per perquisirli e impossessarsi del prezioso gioiello, ignorando che i suoi due prigionieri non lo possiedono. Per fortuna dei due Hobbit, comunque, Grishn\u00e0kh viene ucciso da un cavaliere, cosicch\u00e9 essi possono scampare al massacro e rifugiarsi nella grande Foresta di Fangorn. In un'altra versione, Grishn\u00e0kh viene ucciso da Barbalbero mentre insegue Merry e Pipino.\nNel film \"Le due torri\" della trilogia cinematografica, Grishn\u00e0kh \u00e8 interpretato da Stephen Ure.\nLagduf.\nLagduf \u00e8 un orco al servizio di Shagrat, ucciso dagli arcieri di Gorbag mentre fuggiva dalla Torre assieme a Muzgash.\nLug.\nLug \u00e8 un Orco che partecip\u00f2 all'assedio di Gondolin, fu ucciso da Tuor con l'ascia Dramborleg, che gli tronc\u00f2 le gambe.\nLugdush.\nLugdush \u00e8 un Uruk-hai al servizio di Saruman, membro della squadra di Ugl\u00f9k. \u00c8 menzionato solo in pochi punti, come quando il suo capitano gli ordina di sorvegliare gli Hobbit prigionieri, Meriadoc Brandibuck e Peregrino Tuc.\nMauh\u00f9r.\nMauh\u00f9r \u00e8 un Uruk-hai al servizio di Isengard. Egli, durante il passaggio in cui Merry e Pipino sono prigionieri degli Orchi, attende la squadra di Ugl\u00f9k nei pressi della Foresta di Fangorn; probabilmente viene ucciso dai Cavalieri di \u00c9omer o dagli abitatori di Fangorn. Nel film egli \u00e8 interpretato da Robbie Magasiva.\nMuzgash.\nMuzgash \u00e8 un orco di Cirith Ungol, ucciso dai seguaci di Gorbag mentre lasciava la Torre assieme a Lagduf.\nOrcobal.\nIl \"massimo difensore\" delle schiere di Orchi che assalirono Gondolin; decapitato da Ecthelion. Tolkien scrisse la prima versione (mai completata) della caduta di Gondolin nel 1917, tuttavia il personaggio non compare nella versione pubblicata nel Silmarillion.\nOthrod.\nUn signore degli Orchi nella Prima Era, ucciso da Tuor con un fendente al capo nell'assedio di Gondolin.\nRadbug.\nRadbug \u00e8 uno degli Orchi, probabilmente un seguace di Gorbag, ucciso da Shagrat durante la lotta per il possesso di Frodo e dei suoi oggetti.\nShagrat.\nShagrat \u00e8 una figura di una certa rilevanza nell'opera di Tolkien. Frodo, dopo esser stato ferito dall'immonda Shelob, viene condotto, incosciente, dagli orchi nella Torre di Cirith Ungol. Qui (per fortuna sua e del fedele Sam) il capitano della torre, Shagrat, litiga con il capitano degli Orchi giunti da Minas Morgul, Gorbag. Assieme a loro lottano le rispettive fazioni; infine, nella torre rimangono solo Shagrat, un Orco chiamato Snaga, Frodo e Sam, giunto in seguito. Sam si scontra con Shagrat, ma l'Orco riesce a sfuggirgli; giunto dai suoi superiori, Shagrat consegna loro la cotta di maglia di \"mithril\" appartenente a Frodo, e di cui si \u00e8 impossessato. Non si sa quale sia la fine di Shagrat, ma un Orco che gli Hobbit odono lungo il cammino riferisce ad un commilitone che Shagrat non sarebbe pi\u00f9 stato un capitano. Comunque, la cotta di maglia perviene alla Bocca di Sauron, che la mostra a Gandalf durante il colloquio con i Capitani dell'Ovest innanzi al Morannon.\nNel film \"Il ritorno del re\", Shagrat \u00e8 interpretato da Peter Tait.\nIl cantante dei \"Dimmu Borgir\" \"Shagrath\", dichiar\u00f2 in un'intervista che il suo nome d'arte \u00e8 ispirato proprio all'uruk nero.\nSnaga.\nSnaga \u00e8 un Orco segugio delle schiere di Cirith Ungol. Egli \u00e8 agli ordini di Shagrat, ma a seguito del litigio fra questi e Gorbag e la morte di tutti gli altri Orchi, egli si rifiuta di obbedire al comando di Shagrat di lasciare la Torre per avvisare i Nazg\u00fbl, poich\u00e9 teme il 'grande guerriero elfico'. Dopo la fuga del suo capitano, Snaga si reca da Frodo, suo prigioniero, per fustigarlo; ma Samvise Gamgee interviene, spaventa l'Orco che ruzzola gi\u00f9 dalle scale, spezzandosi il collo.\nAnche un altro Orco porta il nome di Snaga, ma esso compare ne \"Le due torri\": \u00e8 uno degli Orchi esploratori che Ugl\u00f9k invia in avanscoperta.\nNell'appendice sui linguaggi in coda al Signore degli Anelli, in particolare nel brano \"A proposito degli Orchi e del Linguaggio Nero\" il termine Snaga \u00e8 tradotto con schiavo ed \u00e8 l'appellativo che gli Uruk-hai davano a tutti gli orchi di altre razze.\nUfthak.\nUfthak \u00e8 un Orco appartenente alle schiere di Cirith Ungol. Nel libro \"Il ritorno del re\" egli viene menzionato dal suo capitano, Shagrat, il quale lo trov\u00f2 imbozzato nella tana di Shelob, ma non lo liber\u00f2 per paura di suscitare la collera del ragno.\nUgl\u00f9k.\nNe \"Le due torri\", Ugl\u00f9k \u00e8 un Uruk-hai incaricato da Saruman di guidare la sua truppa attraverso le lande di Rohan. Ugl\u00f9k \u00e8 pi\u00f9 forte dei suoi simili, e anche di tutti gli altri orchi che compongono la banda, perci\u00f2 impone la sua volont\u00e0 uccidendo chi si oppone. Ugl\u00f9k vuole consegnare gli Hobbit in suo possesso a Saruman, incurante degli ordini provenienti da Mordor portati da Grishn\u00e0kh. Ma non riesce a portare a termine la sua missione, poich\u00e9 viene ucciso dal nipote del Re di Rohan, \u00c9omer, che smonta da cavallo e poi lo decapita nei pressi della Foresta di Fangorn.\nNel film \"Le due torri\", Ugl\u00f9k \u00e8 interpretato da Nathaniel Lees. Dopo la morte di Lurtz per mano di Aragorn, Ugl\u00f9k prende il posto come caposquadra degli Uruk-hai inviati da Saruman a recuperare gli Hobbit portatori dell'Anello.\nUlbandi.\nUlbandi, chiamata anche Fluithuin, \u00e8 una femmina di Orco compare nei \"Racconti ritrovati\", essa \u00e8 inoltre, forse, l'unica femmina di Orco presente nelle opere tolkieniane.\nViene menzionata come madre di Gothmog, assieme a Melkor.\nOrchi senza nome del libro.\nVi sono molti personaggi appartenenti alla razza degli Orchi nei libri di Tolkien, tuttavia non tutti hanno un nome; eccone qui di seguito un piccolo elenco.\nOrchi della trilogia cinematografica.\nQuesti sono gli Orchi non inclusi nei libri ma ideati appositamente per la trilogia di Peter Jackson.\nLurtz.\nLurtz \u00e8 il capitano degli Uruk-hai che conduce i suoi simili alla ricerca della Compagnia dell'Anello, con lo scopo di catturare gli Hobbit. Il suo personaggio \u00e8 interpretato dall'attore Lawrence Makoare.\nLurtz fu il primo degli Uruk-hai di Saruman ad essere creato, e fu il loro comandante nella battaglia contro la Compagnia dell'Anello presso Amon Hen. Qui uccide Boromir, il quale stava difendendo gli Hobbit Merry e Pipino, scagliando contro l'uomo tre frecce. Mentre i suoi compagni catturano gli Hobbit, Lurtz rimane indietro per dare il colpo di grazia a Boromir, ma viene ostacolato da Aragorn che riesce a impedire che il suo amico venga dilaniato e dopo uno scontro uccide Lurtz prima tagliando il braccio destro, poi colpendolo allo stomaco e infine tagliandogli la testa con la spada.\nLurtz era l'Uruk-hai pi\u00f9 grosso e forte del suo gruppo. Possedeva anche una straordinaria resistenza fisica. Infatti, nonostante Aragorn gli avesse trapassato la gamba con il suo pugnale, tagliato un braccio e lo avesse infilzato allo stomaco con la sua spada, Lurtz continuava a combattere contro il ramingo.\nNel racconto di Tolkien, Boromir viene ucciso da un orco o pi\u00f9 orchi sconosciuti, essendo stato \"colpito da molte frecce\".\nIl personaggio di Lurtz \u00e8 uno dei personaggi giocabili per la fazione di Isengard nel videogioco \"\" e nei suoi seguiti.\nSnaga.\nNel libro, Snaga \u00e8 un Orco al servizio di Shagrat, ma nel film \u00e8 un Orco della banda di Grishn\u00e0kh a portare tale nome. Egli vuole a tutti i costi divorare Merry e Pipino, a dispetto degli ordini di Mordor e Isengard, ma \u00e8 lui a finire ucciso da Ugl\u00f9k e divorato dal resto della banda. Snaga \u00e8 interpretato da Jed Brophy. Il nome Snaga \u00e8 inoltre usato dagli uruk-hai per nominare gli orchi comuni. L'orco Snaga \u00e8 presente anche nel videogioco \"Guardians of Middle-earth\", e la sua arma \u00e8 un tipo di sciabola.\nShark\u00fb.\nShark\u00fb \u00e8 il nome del capitano degli Orchi cavalcalupi nel film \"Le due torri\". \u00c8 interpretato da Jed Brophy.\nLo si vede per la prima volta negli abissi di Isengard, dove Saruman gli ordina di attaccare Rohan con i suoi Mannari; compare poi nella battaglia (presente solo nel film) innanzi al Fosso di Helm tra Cavalieri di Rohan e Orchi cavalcalupi, in cui riesce a far precipitare Aragorn da un dirupo, ma muore pochi istanti dopo per le ferite riportate nello scontro.\nNel libro, \"Shark\u00fb\" \u00e8 il soprannome con cui Saruman veniva chiamato dai suoi servitori, e che significa \"vecchio uomo\".\nGuritz.\nGuritz compare nel film \"Il ritorno del re\", interpretato da Joel Tobeck. Nei crediti finali \u00e8 citato semplicemente come \"Orc Lieutenant\".\nRiconoscibile a prima vista per la lunga cicatrice che gli deturpa il volto e per il teschio impalato sul suo elmetto, Guritz \u00e8 il principale tenente di Gothmog, e partecipa all'assedio di Minas Tirith e alla battaglia che ne segue. Viene ucciso da Aragorn sull'Harlond mentre attende i Corsari di Umbar.\nOrchi dei videogiochi.\nQuesti sono alcuni degli Orchi che sono stati creati per il videogioco del 2012 \"Guardians of Middle-earth\".\nFelgrom.\nQuesto Goblin \u00e8 non solo malvagio ma anche pazzo: \u00e8 una bomba a orologeria sempre in movimento, sempre in esecuzione. Felgrom trasporta sul suo dorso un'enorme bomba esplosiva ma pu\u00f2 lanciare anche delle bombe pi\u00f9 piccole; indossa una maschera di ferro con un lungo naso a becco. Felgrom e i suoi compagni sono l'avanguardia di una compagnia dei soldati di Mordor abituati a instillare la paura nei loro nemici. Quando si sente minacciato o si sente in trappola Felgrom si suicida facendo esplodere l'enorme bomba che trasporta, ma questo a lui non gliene importa: infatti lo fa consapevolmente sapendo che un loro danno ai nemici di Sauron vale molto della propria vita insignificante; Felgrom in particolare desidera fortemente saltare su un manipolo di soldati e, facendosi esplodere, bruciarli nelle fiamme.\nLugbol.\nUna volta morto questo Goblin fu posseduto da un'entita oscura. \u00c8 coperto da vestiti cremisi e da un'armatura, i cui bracciale destro e l'elmo sono coperti da punte acuminate, e galleggia nell'aria; dentro il suo corpo \u00e8 presente un'energia negativa, simile alla forza che anima i Balrog (\u00e8 molto probabile che l'entit\u00e0 che lo ha posseduto sia lo spirito di uno di questi terribili esseri), che gli conferisce il potere di controllare le fiamme e le ombre. Essendo malvagio Lugbol ride della sofferenza dei suoi nemici quando sono avvolti nelle sue fiamme. Inoltre, quando si sente troppo indifeso, pu\u00f2 evocare un mannaro di fuoco che lo aiuta nelle sue battaglie.\nMozgog.\nMozgog \u00e8 un Orco terribile, implacabile e non lascia scampo a nessuno. La sua corazza \u00e8 costituita da: un elmo con 4 aculei triangolari, un bracciale, collegato a uno dei parabracci, legato al corpo con una cintura, e quella sulla vita ha un teschio animale come fibbia; dal pettorale sinistro al braccio sinistro vi \u00e8 un tatuaggio tribale verde-scuro; come arma utilizza un'enorme spada. Dopo aver ucciso molti orchi per la sua posizione di potere Mozgog non ha amici ma molti nemici, sia tra le file degli uomini sia tra i suoi stessi compagni rendendolo pericoloso come un animale braccato. Inoltre, i lunghi anni trascorsi a meritarsi il posto come comandante degli Orchi, lo hanno trasformato in un Orco quasi imbattibile: pu\u00f2 essere colpito molte volte ma non cede mai e la sua forza \u00e8 grande che con un colpo di spada pu\u00f2 uccidere subito un nemico."}
{"id": "580096", "revid": "1983214", "url": "https://it.wikipedia.org/wiki?curid=580096", "title": "Live at the Fillmore", "text": ""}
{"id": "580101", "revid": "32014", "url": "https://it.wikipedia.org/wiki?curid=580101", "title": "Bootloader", "text": ""}
{"id": "580104", "revid": "17654", "url": "https://it.wikipedia.org/wiki?curid=580104", "title": "Capasanta", "text": ""}
{"id": "580106", "revid": "198277", "url": "https://it.wikipedia.org/wiki?curid=580106", "title": "Doc (serie televisiva 2001)", "text": "Doc \u00e8 una serie televisiva statunitense prodotta dal 2001 al 2005 e trasmessa da PAX Television.\nLa serie racconta le avventure del dottor Clint Cassidy. Ogni episodio tratta di un differente argomento, dall'accettazione di una grave malattia, all'amore verso il prossimo.\nIn Italia la serie televisiva venne trasmessa su Rete 4."}
{"id": "580112", "revid": "14214", "url": "https://it.wikipedia.org/wiki?curid=580112", "title": "Glam-rock", "text": ""}
{"id": "580113", "revid": "29727", "url": "https://it.wikipedia.org/wiki?curid=580113", "title": "Iora", "text": ""}
{"id": "580114", "revid": "1610933", "url": "https://it.wikipedia.org/wiki?curid=580114", "title": "Iora comune", "text": ""}
{"id": "580115", "revid": "1610933", "url": "https://it.wikipedia.org/wiki?curid=580115", "title": "Iora verde", "text": ""}
{"id": "580123", "revid": "767487", "url": "https://it.wikipedia.org/wiki?curid=580123", "title": "AFX/LFO", "text": "AFX/LFO \u00e8 un EP dei musicisti Richard D. James e Mark Bell pubblicato dalla Warp Records rispettivamente con gli pseudonimi AFX e LFO.\nL'EP \u00e8 stato pubblicato solo in formato vinile 12 pollici in edizione limitata a duemila copie e venduto esclusivamente on-line sul sito della Warp Records.\nL'album \u00e8 composto da quattro tracce, due di AFX, e due di LFO. Le tracce \"Naks 11 [Mono]\" e \"Flu Shot [Kringlan]\" fanno parte della colonna sonora del videogioco della PSP \"Wipeout Pure\" del 2005.\nTracce.\nLato A\nLato B"}
{"id": "580124", "revid": "339392", "url": "https://it.wikipedia.org/wiki?curid=580124", "title": "Edmarka", "text": ""}
{"id": "580133", "revid": "118826954", "url": "https://it.wikipedia.org/wiki?curid=580133", "title": "Comunit\u00e0 montana Valle Varaita", "text": "La Comunit\u00e0 montana della Valle Varaita, \u00e8 stata una comunit\u00e0 montana della provincia di Cuneo.\nStoria.\nLa comunit\u00e0 montana riuniva i comuni di Pontechianale, Bellino, Casteldelfino, Sampeyre, Frassino, Melle, Valmala, Brossasco, Isasca, Venasca, Rossana, Piasco, Costigliole Saluzzo e Verzuolo.\nCon la deliberazione del Consiglio Regionale 3 novembre 2008, n. 217 \u2212 46169, la Regione Piemonte ha deciso di ridurre a sei il numero degli enti montani sul suo territorio. In base a questo, la comunit\u00e0 montana Valle Varaita venne fusa con la comunit\u00e0 montana Valli Po, Bronda, Infernotto, dando vita alla nuova Comunit\u00e0 montana Valli del Monviso.\nDescrizione.\nNei suoi sessanta chilometri di lunghezza, la Valle Varaita \u00e8 racchiusa dalla Valle Maira a sud, dalla Valle Po a nord e dalla Valle del Guil a ovest, in territorio francese. \u00c8 sovrastata dall'imponente gruppo del Monviso.\nIl territorio della Comunit\u00e0 montana della Valle Varaita si estendeva dai Comuni di Pontechianale e Bellino, i pi\u00f9 elevati del comprensorio, oltre che confinanti con la Francia, a quello di Verzuolo, da dove ha inizio la pianura cuneese.\nIl territorio si presenta oggi in gran parte boschivo con l'eccezione delle alte quote. Da segnalare il bosco di pini cembri pi\u00f9 grande d'Europa, denominato \"Alev\u00e8\".\nCaratteristiche.\nAntropizzazione.\nIl territorio della Val Varaita \u00e8 costituito da elementi antropici caratteristici e sensibilmente differenziati a seconda dell'altitudine e dell'esposizione del versante montano. Numerose sono le borgate costituite dalle caratteristiche case in pietra e legno.\nEconomia.\nL'economia della zona si basa essenzialmente su piccoli allevatori e coltivatori, oltre che sul settore del turismo e dell'edilizia ed artigianato. A questo riguardo sono da segnalare i mobili in legno massiccio decorati nello stile locale della Valle Varaita."}
{"id": "580136", "revid": "110157", "url": "https://it.wikipedia.org/wiki?curid=580136", "title": "Joyrex J4", "text": "Joyrex J4 \u00e8 un EP del musicista Richard D. James pubblicato nel 1992 dalla Rephlex Records con lo pseudonimo Caustic Window.\n\u00c8 il primo della serie \"Joyrex\" composta da un totale di tre EP, ed \u00e8 stato pubblicato solo in formato vinile 12 pollici.\nTra le tracce, \u00e8 inclusa anche una cover del brano \"Popcorn\" di Gershon Kingsley del 1969.\nTracce.\nLato A\nLato B"}
{"id": "580139", "revid": "547034", "url": "https://it.wikipedia.org/wiki?curid=580139", "title": "Rephlex Records", "text": "Rephlex Records \u00e8 un'etichetta discografica britannica di musica elettronica fondata da Richard D. James ( Aphex Twin ) &amp; Grant Wilson-Claridge. Il genere musicale di questa etichetta \u00e8 chiamato Braindance. La Braindance nasce dall'unione di vari generi, il termine nasce nel 1991 per identificare una musica elettronica di ascolto che coinvolge sia il cervello, sia il desiderio di muoversi e ballare, con il corpo. Una musica composta dall'unione di svariati generi, tra i principali: musica classica, electro, acid music, ambient, techno, breakbeat, drum and bass ... La definizione ufficiale dice: Braindance \u00e8 il genere che racchiude i migliori elementi di tutti i generi.\nRephlex ha pubblicato la musica di molti importanti e influenti\nartisti elettronici, tra i quali: Mike Paradinas, il fondatore della Planet Mu\nRecords, Luke Vibert prolifico musicista elettronico ispirato all'Acid Music e Squarepusher il virtuoso del basso, che ha rinnovato il genere della drum'n bass, contemporanea.\nL'etichetta ha anche rimasterizzato e ristampato le prime opere dei suoi eroi Acid come 808 State e The Future Sound of London,\ne rilanciato la carriera di produttori come il duo Black Devil, tramite una ri-pubblicazione del loro primo disco.\nLa chiusura \nNel 2013 la Rephlex, chiude il sito web, da dove era possibile ascoltare gratuitamente i brani streaming di quasi tutte le uscite prodotte, il link del sito rimandava direttamente alla pagina personale di Rephlex, del sito web Discogs: www.discogs.com, ( \"un database / negozio per la vendita di musica gestita dagli utenti, che tratta intere discografie su supporti come: Vinile, CD, Music Cassetta, altri formati fisici non usuali, e negli ultimi anni l'archivio delle uscite in formato digitale ).\"\nDal 2013 in poi sono uscite diverse uscite ma mai accompagnate dal logo ufficiale della label, come se si trattasse di aiutare gli artisti a rilasciare gli ultimi dischi.\nNel 2014 appare in un'intervista sul sito web Inkimasho! con un'intervista esclusiva ai fratelli D'arcangelo, duo italiano prodotto fin dagli esordi dalla label, l'articolo introduce brevemente alle origini dell'etichetta e alla variet\u00e0 del catalogo proposto negli ultimi 20 anni di attivit\u00e0, divenendo negli anni uno dei principali punti di riferimento della musica elettronica sperimentale a livello internazionale. Proprio in questo breve testo, compare la frase: \"Rephlex has closed up shop\".\nDai media non \u00e8 mai stata ufficializzata la chiusura definitiva.\nMusicisti"}
{"id": "580142", "revid": "36426", "url": "https://it.wikipedia.org/wiki?curid=580142", "title": "Villa di Cafaggiolo", "text": ""}
{"id": "580145", "revid": "110157", "url": "https://it.wikipedia.org/wiki?curid=580145", "title": "Joyrex J5", "text": "Joyrex J5 \u00e8 un EP del musicista Richard D. James pubblicato nel 1992 dalla Rephlex Records con lo pseudonimo Caustic Window.\n\u00c8 il secondo della serie \"Joyrex\" composta da un totale di tre EP, ed \u00e8 stato pubblicato solo in formato vinile 12 pollici.\nTracce.\nLato A\nLato B"}
{"id": "580148", "revid": "180559", "url": "https://it.wikipedia.org/wiki?curid=580148", "title": "Skazi", "text": "Skazi \u00e8 l'alias di una coppia disc jockey psy-trance e goa trance, originari di Israele, di \"Asher e Swissa\" formatosi 1998.\nAltre informazioni.\nLa coppia inizia a produrre insieme canzoni nel 1998. Il primo album trance, \"buck dich\", viene prodotto nel settembre 2000 ed \u00e8 subito considerato rivoluzionario nello stile e nel suono, ottenendo un clamoroso successo a livello mondiale. Essendo stati tra i primi gruppi sulla scena dell'hardcore punk e del punk, Skazi aggiunge qualcosa di innovativo alla trance, combinando alla musica psichedelica, effetti di Hard house e Techno. Skazi realizza quattro compilation fra il 2001 e il 2004: \"Zoo1, Zoo2, Zoo3 e Most wanted.\" La coppia, complessivamente produce, con grande successo, pi\u00f9 di cento tracce in oltre quaranta album e compilation, distribuite ovunque nel mondo, rimanendo per mesi in vetta alle classifiche di vendite. Skazi, creatore di suoni inconfondibili, ha avuto molte collaborazioni con altri artisti. Il cantante Assaf B-Bass si unisce ad Asher come secondo membro della band. Attualmente con il termine \"Skazi\" ci si riferisce ancora al solo Asher Swissa, sebbene sia ufficialmente un duo.Skazi si esibisce al momento principalmente nei grandi raduni, davanti a decine di migliaia di persone, calcando le scene dei pi\u00f9 famosi festival della Psy-trance, in Israele, Giappone, Brasile, Messico, Germania, Grecia, Serbia, Sudafrica, Svizzera, Paesi Bassi, Portogallo, Australia, Russia, India, Spagna, Gran Bretagna, Bulgaria, Italia, Ungheria, Danimarca, Svezia e molte altre nazioni.Il sito ufficiale richiama una media di 5 000 persone ogni giorno. Negli ultimi sei anni la coppia ha partecipato a circa 1 000 esibizioni."}
{"id": "580151", "revid": "767487", "url": "https://it.wikipedia.org/wiki?curid=580151", "title": "Go Fish (film 1994)", "text": "Go Fish - Segui il pesce \u00e8 un film indipendente, scritto e diretto da Rose Troche.\nIl film era una commedia rivoluzionaria, alla moda e a basso budget che celebrava la cultura lesbica a tutti i livelli e lanciava la carriera dei registi Troche e Turner. \u00c8 stato presentato in anteprima al Sundance Film Festival nel 1994 ed \u00e8 stato il primo film ad essere venduto a un distributore, Samuel Goldwyn, durante quell'evento per 450.000 dollari. Il film \u00e8 uscito durante il mese del gay pride nel giugno 1994 e alla fine ha incassato 2,4 milioni di dollari. \"Go Fish\" ha dimostrato la commerciabilit\u00e0 dei problemi lesbici per l'industria cinematografica.\nTrama.\nChicago. Max \u00e8 una giovane lesbica single in cerca di una storia d'amore. Le amiche con cui divide l'appartamento, Kia ed Evy, si uniscono a Daria nel tentativo di far nascere una relazione tra Max e la timida Ely."}
{"id": "580153", "revid": "124529017", "url": "https://it.wikipedia.org/wiki?curid=580153", "title": "MC Shan", "text": "Ha pubblicato tre album da solista tra il 1987 e il 1990 - tutti classificati nella top 50 i Black Albums di \"Billboard\" - ed \u00e8 considerato tra i pionieri dell'hip hop. Il suo terzo sforzo, \"Play It Again, Shan\", prodotto pi\u00f9 maturo e con un nuovo produttore, si \u00e8 rivelato l'ultimo della sua carriera.\nBiografia.\nNato e cresciuto a New York, nel quartiere Queensbridge della contea del Queens a Long Island, Shan \u00e8 cugino del famoso Old School beatmaker e produttore hip hop Marley Marl. Grazie soprattutto a questa sua relazione familiare con Marl, Shan riesce ad ottenere un contratto con la Cold Chillin Records nel 1983 ed entra nella \"Juice Crew All-Stars\". Dopo la pubblicazione di alcuni singoli, MC Shan debutta con l'album \"Down By Law\" che esce nel 1987.\nShan si trova a ricoprire un ruolo chiave nella nascita della rivalit\u00e0 tra la \"Juice Crew\" e il rapper KRS-One, rivalit\u00e0 che in seguito sar\u00e0 ricordata con il nome di \"The Bridge Wars\": Shan e Marl infatti, dopo che \"KRS One\" (in precedenza rifiutato dal DJ Mr. Magic e dallo stesso Marl) aveva attaccato e deriso la loro formazione, pubblicano il brano intitolato \"The Bridge\" che dar\u00e0 il via alla faida. KRS sentendosi offeso dalla canzone, che tra l'altro viene accolta come una rivendicazione del fatto che l'hip hop sia nato nel Queensbridge, risponde con il suo gruppo, i Boogie Down Productions, attaccandola nel pezzo \"South Bronx\".\nQuesto scontro si protrae con Shan che replica con il brano \"Kill That Noise\" e i Boogie Down Productions che gli controreplicano con \"The Bridge Is Over\". La disputa finale si consuma \"live\" durante una battaglia tra MC in cui KRS si scontra con Shan. Questa \u00e8 generalmente ritenuta la prima \"MC battle\" nella storia hip-hop dove i rapper si attaccano uno contro l'altro, invece di sfidarsi a chi riesce ad esaltare maggiormente il pubblico, come era sempre successo fino a quel momento. Dalla sfida i pi\u00f9 considerano che KRS (fedele anche al suo soprannome di \"The Blastmaster\", letteralmente \"Il Padrone del baccano, dell'esplosione\") ne esca come netto vincitore; addirittura alcune fonti ritengono che per Shan, annichilito dal rivale, questa sconfitta abbia segnato la fine della sua carriera di rapper. In ogni caso, anni dopo, in un rifacimento del pezzo intitolato \"Da Bridge 2001\", MC Shan si chiama fuori dalla disputa dicendo:\nA conferma di questa riappacificazione va ricordato che, nel 2007, KRS-One produce un album insieme a Marley Marl: \"Hip Hop Lives\".\nIl secondo album di Shan \"Born to Be Wild\" viene pubblicato nel 1988, con le produzioni affidate al cugino. L'album del 1990 \"Play It Again, Shan\" mostra invece un rapper pi\u00f9 maturo, sebbene sia l'album finale della carriera. A dispetto del suo maggiore interesse per le produzioni musicali (come per \"12 Inches of Snow\" di Snow) registra poi la gi\u00e0 menzionata \"Da Bridge 2001\" per la compilation di Nas del 2000 intitolata \"Nas and Ill Will Records Presents QB's Finest\" che contiene anche collaborazioni di Mobb Deep, Cormega e Nature.\nAd oggi, la sua carriera cinematografica si limita ad una presenza nel film di Steve Martin Pazzi a Beverly Hills (\"L.A. Story\") dove interpreta un cameriere-rapper."}
{"id": "580154", "revid": "110157", "url": "https://it.wikipedia.org/wiki?curid=580154", "title": "Joyrex J9", "text": "Joyrex J9 \u00e8 un EP del musicista Richard D. James pubblicato nel 1993 dalla Rephlex Records con lo pseudonimo Caustic Window.\n\u00c8 il terzo della serie \"Joyrex\" composta da un totale di tre EP, ed \u00e8 stato pubblicato solo in formato vinile 12 pollici. Esistono due versioni di \"Joyrex J9\".\nTracce \"Joyrex J9i\".\nLato A\nLato B\nTracce \"Joyrex J9ii\".\nLato A\nLato B"}
{"id": "580162", "revid": "122670888", "url": "https://it.wikipedia.org/wiki?curid=580162", "title": "Scambismo", "text": "Il termine scambismo designa una classe piuttosto ampia di comportamenti sessuali, che taluni dei praticanti definiscono anche col termine pi\u00f9 generico trasgressione e con l'aggettivo trasgressivo.\nIl denominatore comune di tale gamma di comportamenti pu\u00f2 essere considerato un'attenuazione pi\u00f9 o meno forte della monogamia della coppia, i cui membri, o uno di essi, possono trarre eccitazione o soddisfacimento da voyeurismo (guardare), esibizionismo (essere guardati) o da vari atti sessuali condotti con una o pi\u00f9 persone o coppie.\nTali pratiche investono quindi la vita di coppie e di individui di ogni genere. I praticanti normalmente combinano incontri coppia-coppia, coppia-maschio o coppia-femmina al di fuori delle loro consuete relazioni amicali e sociali, ricorrendo a vari centri di aggregazione mediatici o fisici (per esempio alcuni club priv\u00e9)."}
{"id": "580164", "revid": "9316", "url": "https://it.wikipedia.org/wiki?curid=580164", "title": "Sanchez de Lozada", "text": ""}
{"id": "580174", "revid": "404338", "url": "https://it.wikipedia.org/wiki?curid=580174", "title": "Mxp", "text": ""}
{"id": "580177", "revid": "287204", "url": "https://it.wikipedia.org/wiki?curid=580177", "title": "Gonzalo Sanchez de Lozada", "text": ""}
{"id": "580178", "revid": "26921", "url": "https://it.wikipedia.org/wiki?curid=580178", "title": "Charlie Recalcati", "text": ""}
{"id": "580179", "revid": "38120", "url": "https://it.wikipedia.org/wiki?curid=580179", "title": "Black mamba", "text": ""}
{"id": "580186", "revid": "1442080", "url": "https://it.wikipedia.org/wiki?curid=580186", "title": "Aristide Guarneri", "text": "Caratteristiche tecniche.\nGiocatore.\nTerzino a inizio carriera, fu impiegato prevalentemente come stopper, ruolo nel quale prediligeva il gioco d'anticipo rispetto agli interventi sull'uomo. Mai espulso in carriera, per questo motivo fu soprannominato \"lo stopper gentiluomo\".\nCarriera.\nGiocatore.\nClub.\nDopo gli esordi nella Juventina (formazione giovanile del cremonese) e nel Codogno (Promozione), nel 1957 pass\u00f2 nel , in Serie B. A causa dell'esclusione di un compagno, per motivi disciplinari, l'allenatore argentino Hugo Lamanna lo promosse titolare, impiegandolo come terzino sinistro.\nNel 1958 pass\u00f2 all'Inter, dove fu impiegato per la prima volta da stopper da Giulio Cappelli a causa delle deludenti prestazioni del titolare Cardarelli, e su suggerimento di Gianni Invernizzi, inizialmente designato per il ruolo. Esord\u00ec con i nerazzurri il successivo 10 ottobre nella gara vinta per 8-0 contro la SPAL, e divent\u00f2 presto un titolare insostituibile: dal 1962 form\u00f2 con Armando Picchi la coppia difensiva centrale della \"Grande Inter\" allenata da Helenio Herrera. Vinse con l'Inter tre scudetti, due Coppe dei Campioni e due Coppe Intercontinentali.\nLasci\u00f2 i nerazzurri nel 1967 per giocare una stagione al Bologna e poi una a Napoli, dove offr\u00ec un rendimento inferiore alle aspettative anche a causa di problemi di ambientamento.\nNel 1969 torn\u00f2 per una stagione all'Inter, dove Heriberto Herrera aveva sostituito Helenio: con il tecnico paraguaiano non trov\u00f2 spazio, disputando due partite in Coppa delle Fiere e tre nel finale di campionato, l'ultima il 19 aprile 1970 (Verona-Inter 1-3).\nNel gennaio 1971, pur richiesto dal , scese in Serie D, alla , lasciando l'Inter dopo 335 presenze (e quattro reti). Con la formazione grigiorossa ottenne la promozione in Serie C, disputando altre due annate da capitano nella terza serie prima di ritirarsi nel 1973, a 35 anni.\nNazionale.\nEsord\u00ec in nazionale il 12 maggio 1963, nella partita vinta per 3-0 contro il campione del mondo. In maglia azzurra disput\u00f2 21 partite, con una presenza al Mondiale 1966 e due al vittorioso Europeo 1968, in cui scese in campo contro la Jugoslavia in finale (che dovette essere ripetuta poich\u00e9 terminata in pareggio). Realizz\u00f2 il suo unico gol nel 1966, in un'amichevole contro l'URSS di Lev Ja\u0161in.\nAllenatore.\nDivent\u00f2 allenatore della Berretti della , con la quale conquist\u00f2 lo scudetto di categoria nel 1974. In seguito \u00e8 stato il vice di Giancarlo Danova al Sant'Angelo e ha allenato Fiorenzuola, entrambe in Interregionale, alla met\u00e0 degli anni 1980, oltre a Viadana e Soresinese tra i dilettanti. Nella stagione 1991-1992 \u00e8 stato il vice di Luis Su\u00e1rez sulla panchina dell'Inter, dopo l'esonero di Corrado Orrico.\nTerminata la breve parentesi come allenatore, Guarneri torn\u00f2 nell\"'entourage\" della squadra nerazzurra con cui aveva vinto tutto, occupando diversi ruoli tra cui, soprattutto, quello di osservatore alla ricerca di nuovi talenti da inserire nell'organico interista."}
{"id": "580189", "revid": "2167723", "url": "https://it.wikipedia.org/wiki?curid=580189", "title": "Gioco delle famiglie", "text": "Famiglie \u00e8 un popolare gioco di carte per bambini, diffuso in tutto il mondo. Nei paesi di lingua inglese si chiama Happy families, in tedesco Quartett. In italiano \u00e8 noto anche come Famiglia e Quartetto. Una variante dello stesso gioco \u00e8 l'inglese Go fish (scritto anche Go-fish o Go fish!). \nRegole fondamentali.\nSi gioca con un mazzo di carte da gioco ordinario da 52 privo di jolly, ma esistono anche mazzi di carte speciali (vedi sezione Storia). Le carte vengono divise fra i partecipanti fino a esaurimento del mazzo (pu\u00f2 accadere che alcuni giocatori abbiano una carta in pi\u00f9). Lo scopo del gioco \u00e8 quello di ricomporre i \"poker\", ovvero i gruppi di quattro carte dello stesso valore.\nIl giocatore di turno ha diritto a \"chiamare\" uno qualsiasi degli avversari, chiedendogli di consegnargli una carta (per esempio, \"dammi il 3\"). Se la chiamata va a buon fine, cio\u00e8 se il giocatore chiamato possiede la carta richiesta, il giocatore di turno ottiene tutte le carte di quel tipo (per esempio se era stato richiesto un 3, egli dovr\u00e0 consegnargli tutti i 3 che possiede) e prosegue con una nuova chiamata. Se la chiamata fallisce, il turno passa al giocatore chiamato.\nQuando un giocatore \u00e8 in possesso di un poker (gruppo di 4 carte dello stesso numero) lo dichiara e depone le medesime carte sul tavolo. Il gioco termina quando tutte le famiglie sono state formate e vince il giocatore che ne ha di pi\u00f9.\nDal momento che le carte nel mazzo da pescare finiscono e a un giocatore tocchi pescare egli semplicemente eviter\u00e0 e il turno passer\u00e0 direttamente al successivo giocatore come se avesse pescato.\nSe un giocatore finisce le carte in mano in quanto ha completato tutti i quartetti delle carte che possedeva non potr\u00e0 pescare e dovr\u00e0 aspettare che lo scontro tra i rimanenti giocatori finisca, contando come punti solamente i poker che ha formato e non di pi\u00f9.\nVarianti.\nProseguimento.\nQuando un giocatore \u00e8 in possesso di tutte e quattro le carte che compongono la famiglia conserva la stessa anche nascondendola alla vista degli altri. Quando tutti i giocatori hanno composto le loro rispettive famiglie si comincia una nuova fase del gioco in cui si chiedono, invece delle singole carte, le famiglie. Partecipa al gioco anche chi non ha composto nessuna famiglia.\nIl gioco finisce quando un solo giocatore, il vincitore, riesce ad avere per s\u00e9 tutte le famiglie esistenti.\nGo fish!\nIl gioco descritto sopra coincide sostanzialmente con quello che in inglese si chiama \"Happy families\". Nella variante nota con il nome \"Go fish!\", all'inizio si distribuiscono solo 5 (o 7) carte per giocatore, deponendo il mazzo delle carte restanti coperto sul tavolo. La chiamata riguarda tutte le carte di un certo valore e non una carta specifica (p.es., \"dammi i tuoi quattro!\"). Se la chiamata fallisce, il giocatore che l'ha ricevuta risponde \"go fish!\" (\"pesca!\") e il giocatore di turno pesca una carta dal mazzo; il gioco passa, al giocatore alla propria sinistra. Lo scopo \u00e8 quello di comporre famiglie, che vengono scartate-. Vince chi ha composto pi\u00f9 famiglie.\nCi sono diverse interpretazioni circa cosa accada se un giocatore finisce le carte. Secondo alcune fonti, potrebbe aver diritto a pescare una nuova mano di carte; secondo altre, resta fuori dal gioco fino alla fine della partita.\nStrip famiglie.\nNella versione strip, si gioca in almeno 5 giocatori. Ogni volta che si chiama una carta, se il giocatore chiamato possiede la carta, oltre alla carta dovr\u00e0 cedere anche un suo vestito. Il giocatore che acquisisce carta e vestito, potr\u00e0 poi usare il vestito nel caso gli venisse chiamata una carta. Al fine di rendere il gioco paritario, ogni giocatore comincia il gioco con un numero di vestiti pari al numero di carte possedute, esclusa la biancheria (ma si pu\u00f2 fare anche in versione estesa, in cui la biancheria conta come vestito).\nStoria.\nIl meccanismo del gioco risale perlomeno al XVI secolo, mentre il nome \"Happy Families\" \u00e8 quello della versione inventata da John Jaques II e pubblicato dalla John Jaques &amp; Son (la stessa casa editrice della prima versione del gioco delle pulci, di ludo e di serpenti e scale) nella prima met\u00e0 del XIX secolo. Era costituito da un mazzo di carte speciali, con illustrazioni attribuite a John Tenniel che rappresentavano immagini di personaggi di undici famiglie: di ogni famiglia era rappresentato il capofamiglia (ognuno con una diversa professione), la moglie, il figlio e la figlia e il nome della famiglia era legato a quello del mestiere svolto, per esempio il macellaio era \"Bones\" (\"Ossa\"), lo spazzacamino \"Soot\" (\"Cenere\") e cos\u00ec via. Il gioco \u00e8 citato anche da Susanna Agnelli in \"Vestivamo alla marinara\" come gioco che praticava nella sua infanzia.\nEsempi di altre versioni storicamente note diffuse nel XIX sono una francese composta da sette famiglie di sei carte (padre, madre, figlio, figlia, servitore e cuoca), mentre negli Stati Uniti la W . and S.B. Ives di Salem avevano pubblicato \"The game of authors\" in cui le famiglie erano composte da famosi autori letterari e in seguito al successo avevano pubblicato giochi simili cambiano il tema. \nIl gioco \u00e8 oggi di dominio pubblico e sono stati realizzati innumerevoli mazzi di carte dedicati, tipicamente a tema; per esempio, automobili, animali, luoghi, e cos\u00ec via."}
{"id": "580191", "revid": "793215", "url": "https://it.wikipedia.org/wiki?curid=580191", "title": "Spatola (gioco)", "text": "La Spatola \u00e8 un gioco di carte italiano, ottenuto dall'incrocio di Scopa e Spazzino si pratica con un mazzo di 40 carte divise in quattro \"semi\": coppe, denari, bastoni, spade. Le carte per ciascun seme sono: asso, 2, 3, 4, 5, 6, 7, fante, cavallo, re. Se si gioca con carte milanesi i semi sono cuori, quadri, fiori e picche ed invece del cavallo si usa la regina (o donna). Ad esse sono attribuiti valori dall'uno al dieci, nell'ordine elencato.\nRegole.\nDistribuzione delle carte.\nSpatola si pu\u00f2 giocare in due o in quattro giocatori. Il mazziere d\u00e0 tre carte a ciascun giocatore, iniziando da quello alla propria destra e procedendo in senso antiorario, quindi mette quattro carte sul tavolo. Quando tutti i giocatori hanno giocato tutte le proprie carte, il mazziere ne distribuisce altre tre a ciascuno: questo si ripete fino ad esaurimento del mazzo.\nCoppie di gioco.\nQuando i giocatori sono quattro, si gioca a coppie: ogni giocatore \u00e8 in coppia con quello in posizione opposta alla sua, cio\u00e8 il primo con il terzo e il secondo con il quarto. I giocatori non possono parlarsi, n\u00e9 farsi segnali.\nGiocata.\nCiascun giocatore a turno gioca una carta: il primo a giocare \u00e8 il giocatore a destra del mazziere, gli altri seguono in senso antiorario fino ad esaurimento delle carte. Il mazziere cambia ad ogni mano, sempre procedendo in senso antiorario; il mazziere della prima mano viene scelto di comune accordo o per sorteggio. Prima di distribuire le carte, il mazziere fa \"tagliare\" il mazzo dal giocatore alla propria sinistra.\nle carte sul tavolo, questa \"non vale come spatola\".\nCalcolo del punteggio.\nAl termine di ogni mano viene calcolato il punteggio ottenuto da ciascun giocatore o, se si gioca a coppie, da ciascuna coppia di giocatori nel seguente modo:\npunti. Ciascun giocatore o coppia somma i punti di una sola carta per ciascun seme (bisogna avere almeno una carta per ciascun seme), tra quelle che ha preso. Vince la primiera chi totalizza il punteggio pi\u00f9 alto. Per esempio: se una coppia di giocatori ha preso il sette di coppe, il sette di bastoni, il sette di denari, e il sei di spade, totalizza 81 punti. L'altra coppia pu\u00f2 avere al massimo il sette di spade e i sei degli altri tre semi, che totalizzano 75 punti: quindi la primiera va alla prima coppia. Se vi \u00e8 un pari merito (per esempio se ciascuna coppia ha preso due sette e i sei degli altri due semi), questo punto non viene assegnato. (punto della \"primiera\" o della \"settanta\")\nI punti ottenuti in ogni mano vengono sommati a quelli ottenuti nelle mani precedenti; la partita \u00e8 vinta dal giocatore o dalla coppia di giocatori che per primo raggiunge o supera '\"61 punti\". Se pi\u00f9 giocatori o coppie raggiungono o superano i 61 punti nella stessa mano, vince chi ha raggiunto il punteggio pi\u00f9 alto. Se vi \u00e8 un pari merito, si giocano una o pi\u00f9 mani di spareggio, finch\u00e9 la parit\u00e0 non \u00e8 rotta."}
{"id": "580192", "revid": "119892606", "url": "https://it.wikipedia.org/wiki?curid=580192", "title": "Monika Mann", "text": "Figlia di Katia e Thomas Mann, fu una dei figli non amati della famiglia Mann. Il diario del padre contiene molte espressioni dure nei suoi confronti. \nBiografia.\nLa vita di Monika Mann \u00e8 molto legata all'Italia. Dopo l'ascesa al potere di Hitler, nel 1934 si trasfer\u00ec a Firenze per coltivare le proprie inclinazioni musicali accanto al maestro Luigi Dallapiccola. A Firenze conobbe lo storico dell'arte ebreo-ungherese Jen\u00f6 L\u00e1nyi (1902 - 1940) e, quando questi, in seguito alle leggi razziali del 1938 si trasfer\u00ec in Inghilterra, lo segu\u00ec in quel Paese, dove lo spos\u00f2 nel marzo del 1939.\nOttenuto in seguito un visto per il Canada, i due s'imbarcarono a Liverpool, nel settembre del 1940, sulla nave britannica \"City of Benares\", ma durante la traversata essa venne silurata e affondata dagli U-Boot tedeschi. Il marito anneg\u00f2, mentre lei sopravvisse al naufragio. Secondo quanto ella stessa ricorda, avrebbe fatto in tempo a sentire il marito che la chiamava tre volte prima di tacere per sempre, inghiottito dalle onde. Lei stessa pass\u00f2 venti ore nell'oceano su di una minuscola scialuppa di salvataggio, prima che arrivasse una nave da guerra britannica, che raccolse i pochi superstiti e li riport\u00f2 in Scozia.\nSuccessivamente raggiunse i genitori negli Stati Uniti, dove per\u00f2 riemersero gli antichi dissapori e Monika (che in quel periodo cominci\u00f2 a scrivere) non riusc\u00ec a rimanervi a lungo.\nNel 1955 Monika Mann scrisse il libro \"Vergangenes und Gegenw\u00e4rtiges\" (\"Passato e presente\"), in cui riportava la vita e la morte della propria famiglia. In esso descrisse la propria adolescenza a Monaco, la morte del marito e il resto della propria vita in Europa e in America.\nNel 1952 torn\u00f2 in Italia e dal 1953 al 1985 si stabil\u00ec a Capri, dove visse per oltre trent'anni insieme al pescatore Antonio Spadaro. Scrisse brevi testi in forma di poesia, di cui uno dei pi\u00f9 conosciuti \u00e8 \"Der Vater\" (\"Il padre\"). Nel 1985, dopo la morte del suo compagno, si trasfer\u00ec nella vecchia casa dei genitori a Kilchberg, insieme al fratello Golo.\nMor\u00ec in casa del figlio adottivo del fratello ed \u00e8 sepolta a Kilchberg, presso Zurigo."}
{"id": "580195", "revid": "287204", "url": "https://it.wikipedia.org/wiki?curid=580195", "title": "Molera (Balme)", "text": " \nMolera \u00e8 una frazione di Balme situata nella riva sinistra della val d'Ala a 1478 m (slm) nella citt\u00e0 metropolitana di Torino.\nToponimo.\nIl nome (come quello delle Molette, frazione adiacente) deriva dalla presenza di miniere dove si estraevano le pietre da macina per poi esportarle in tutta la valle.\nSecondo il dialetto locale gli abitanti della molera sono i \"cucunicu d'la mouleri\".\nCaratteristiche.\n\u00c8 detta anche \"la riviera di Balme\" proprio per la sua posizione soleggiata anche nelle brevi giornate invernali, che permette la vista di splendidi panorami.\nDalla Molera iniziano numerose escursioni: la salita per l'Uia di Mondrone, quella per il Passo dell'Ometto, e quella per il colle del Trione che porta alla val Grande, quest'ultima \u00e8 un sentiero GTA (Grande Traversata delle Alpi)."}
{"id": "580201", "revid": "119693008", "url": "https://it.wikipedia.org/wiki?curid=580201", "title": "Dirty Work (The Rolling Stones)", "text": "Dirty Work, pubblicato nel 1986, \u00e8 un album dei Rolling Stones.\nL'album \u00e8 dedicato a Ian Stewart, il \"sesto Stones\", scomparso qualche mese prima.\nTracce.\nTutti i brani sono di Mick Jagger e Keith Richards, eccetto dove indicato."}
{"id": "580202", "revid": "1833487", "url": "https://it.wikipedia.org/wiki?curid=580202", "title": "Asta", "text": ""}
{"id": "580211", "revid": "1632387", "url": "https://it.wikipedia.org/wiki?curid=580211", "title": "Coppa dei Campioni 1969-1970", "text": "La Coppa dei Campioni 1969-1970 fu la quindicesima edizione del torneo calcistico. Parteciparono 33 squadre: tutti i campioni nazionali aderirono infatti alla manifestazione. Il torneo venne vinto dal , che sconfisse in finale ai tempi supplementari il .\nPer la prima volta il torneo venne vinto da una squadra dei Paesi Bassi. Ci\u00f2 segn\u00f2 l'inizio di un quadriennio di vittorie olandesi. In questa edizione del torneo la gara di spareggio venne completamente abbandonata in favore della regola dei gol fuori casa (con il sorteggio per lancio della monetina in caso di ulteriore parit\u00e0).\nClassifica marcatori.\nClassifica dei principali marcatori del torneo:"}
{"id": "580216", "revid": "767487", "url": "https://it.wikipedia.org/wiki?curid=580216", "title": "Biel (Spagna)", "text": "Biel \u00e8 un comune spagnolo di 230 abitanti situato nella comunit\u00e0 autonoma dell'Aragona."}
{"id": "580218", "revid": "104458", "url": "https://it.wikipedia.org/wiki?curid=580218", "title": "Fuencalderas", "text": ""}
{"id": "580220", "revid": "594360", "url": "https://it.wikipedia.org/wiki?curid=580220", "title": "Jun Ji-hyun", "text": "Nata Wang Ji-hyun, \u00e8 diventata famosa per il ruolo de \"la ragazza\" in \"Yeopgijeog-in geunyeo\" (2001), una delle commedie coreane di maggior successo di tutti i tempi. Altri suoi film degni di nota includono \"Si-wor-ae\" (2002), \"Ti presento la mia ragazza\" (2004), \"The Thieves\" (2012), \"The Berlin File\" (2013) e \"Assassination\" (2015).\nJun ha anche recitato in serie televisive come \"Byeor-eseo on geudae\" (2013-2014) e \"Pureun bada-ui jeonseol\" (2016-2017). Il successo dei suoi film e dei suoi drama televisivi l'ha fatta conoscere a livello internazionale come la migliore star Hallyu.\nBiografia.\nJun Ji-hyun ha frequentato la facolt\u00e0 di teatro e filmografia all'Universit\u00e0 Dongguk. Ha iniziato la sua carriera di modella nel 1997, e, dopo essere apparsa in diverse sit-com, ha debuttato sul grande schermo nel 1999 con il film \"White Valentine\". \u00c8 stata successivamente nel cast de \"Si-wor-ae\" (2000), attraverso il quale si \u00e8 impostata all'attenzione del grande pubblico. Il suo ruolo principale \u00e8 stato nel film del 2001 \"My Sassy Girl\", una commedia romantica che le ha valso la vittoria del premio come \"Migliore attrice\" al Daejong Film Festival del 2002. Nel 2006 \u00e8 stata protagonista in \"Daisy\".\nLa sua carriera di modella \u00e8 iniziata invece per Echo, ed \u00e8 poi stata scelta da diverse case di moda e come testimonial per compagnie produttrici di telefoni cellulari come la Samsung, e iPod della Apple.\nNel 2005 \u00e8 stata la prima artista coreana a comparire sulla famosa rivista di moda ELLE.\nDoppiatrici italiane.\nNelle versioni in italiano dei suoi film, Jun Ji-hyun \u00e8 stata doppiata da:"}
{"id": "580221", "revid": "125771252", "url": "https://it.wikipedia.org/wiki?curid=580221", "title": "Puntate di Per un pugno di libri", "text": "Questa pagina contiene la lista di puntate della serie televisiva \"Per un pugno di libri\", in onda su Rai 3 a partire dal 1998.\nIX edizione (2006).\nIn questa edizione sono stati analizzati due classici per puntata.\nXXIII edizione (2021).\nNel 2021 non si \u00e8 tenuta la XXII edizione del programma a causa della Pandemia di COVID-19 che non ha consentito la partecipazione degli studenti al programma. Purtroppo anche nel 2022. "}
{"id": "580222", "revid": "56620", "url": "https://it.wikipedia.org/wiki?curid=580222", "title": "La lista dei desideri", "text": "La lista dei desideri \u00e8 un libro fantasy per ragazzi scritto da Eoin Colfer nel 2003.\nTrama.\nIl libro narra delle avventure di Meg Finn, una ragazza maltrattata dal patrigno e divenuta praticamente un'estranea in casa propria dopo la morte della madre. La ragazzina diventa una combinaguai di prima categoria, cercando di distruggere la vita al padre. Un giorno chiede un favore a un suo amico, Rutto; questi gli chiede poi di ricambiare il favore. Meg deve aiutare il ragazzo nello svaligiare l'appartamento di Lowrie McCall, un vecchio scorbutico e quasi sordo. Il vecchio per\u00f2 interviene, ma il cane di Rutto gli azzanna una gamba fino quasi ad ucciderlo. Meg scappa per chiamare un'ambulanza ma il suo compagno la insegue: non vuole che la ragazza spifferi del suo furto. Sfortunatamente, Meg si dirige verso una vecchia cisterna piena di materiale esplosivo; Rutto spara e i due ragazzi rimangono uccisi.\nL'anima di Meg, per\u00f2, rimane bloccata tra l'inferno e il paradiso; per guadagnarsi il paradiso, deve compiere delle buone azioni, decide quindi di esaudire i quattro pi\u00f9 grandi desideri di Lowrie McCall. Ma Lucifero vuole la sua anima nell'inferno, e quindi \"sguinzaglia\" dietro Meg il suo amico Rutto, che nell'esplosione si \u00e8 parzialmente fuso col suo cane, trasformandosi quasi in un mostro. Comincia quindi l'avventura di Meg, da un capo all'altro dell'Irlanda, assieme a Lowrie McCall, cercando di esaudire gli strampalati desideri di quest'ultimo prima che lui muoia di vecchiaia e che lei esaurisca la sua energia vitale, che le permette di restare ancora per qualche tempo sulla terra..."}
{"id": "580223", "revid": "726373", "url": "https://it.wikipedia.org/wiki?curid=580223", "title": "Punto critico (romanzo)", "text": "Punto critico (\"Airframe\") \u00e8 un romanzo di Michael Crichton pubblicato nel 1996.\nLa storia ha come protagonista Casey Singleton, vicepresidente dell'azienda aerospaziale Norton Aircraft, alle prese con un'inchiesta riguardante un incidente aereo in cui \u00e8 coinvolto un velivolo della sua azienda.\nI principali temi sono la sicurezza degli aerotrasporti e il ruolo della stampa in rapporto alle societ\u00e0. Il libro riporta anche dati riguardanti gli incidenti aerei, alcuni documenti sulla loro progettazione e la loro sicurezza e alcune brevi teorie inerenti alle parti strutturali dei velivoli.\nTrama.\nIl volo 545 della Transpacific Airlines ha riscontrato gravi turbolenze in cielo, o cos\u00ec \u00e8 stato riferito dal pilota, ed \u00e8 stato costretto ad un atterraggio di emergenza a Los Angeles a causa di tre decessi e numerosi feriti. Le ragioni dell'incidente sono sconosciute. L'aereo \u00e8 un N-22 della Norton Aircraft, un modello che non aveva mai dato seri problemi agli ingegneri, e il pilota aveva moltissime ore di volo alle spalle, rendendo cos\u00ec improbabile la possibilit\u00e0 dell'errore umano. La causa pi\u00f9 probabile divenne quindi il guasto tecnico.\nL'incidente avviene nel periodo peggiore per la Norton, poich\u00e9 proprio in quei giorni stava concludendo un importantissimo affare con una compagnia cinese per la vendita dei N-22, e questo incidente mette in serio dubbio l'affare. Con solo una settimana di tempo a disposizione, Casey Singleton dovr\u00e0 scoprire le vere cause dell'incidente, salvando il suo posto di lavoro ed il futuro dell'intera compagnia, in un'ardua lotta contro il tempo e avvocati senza scrupoli."}
{"id": "580228", "revid": "682087", "url": "https://it.wikipedia.org/wiki?curid=580228", "title": "Saint-Pierre (Riunione)", "text": "Saint-Pierre \u00e8 un comune francese di 77.893 abitanti situato nel dipartimento d'oltremare di Riunione.\nQui ha sede l'amministratore delle Terre australi e antartiche francesi."}
{"id": "580229", "revid": "834", "url": "https://it.wikipedia.org/wiki?curid=580229", "title": "Go fish", "text": ""}
{"id": "580231", "revid": "2074539", "url": "https://it.wikipedia.org/wiki?curid=580231", "title": "Wolfstone", "text": "I Wolfstone sono un gruppo musicale di genere folk rock scozzese fondatosi nel 1989.\nSuonano sia musiche tradizionali che musiche originali scritte da e per loro, con sonorit\u00e0 tradizionali ed anche moderne, alternano brani strumentali ad altri cantati."}
{"id": "580233", "revid": "122571181", "url": "https://it.wikipedia.org/wiki?curid=580233", "title": "Strada provinciale", "text": "Una strada provinciale (sigla SP), in Italia, \u00e8 una strada di propriet\u00e0 del demanio in gestione alla stessa provincia o citt\u00e0 metropolitana (esistono tuttavia strade numerate come SP, ma non gestite dalla provincia come ad esempio la tangenziale di Limena (SP 47)).\nPrima dell'entrata in vigore del nuovo Codice della Strada (decreto legislativo n\u00b0 285 del 30 aprile 1992) la classificazione a provinciale di una strada doveva avvenire per decreto del ministro dei lavori pubblici; questo negli anni ha reso le medesime procedure troppo centralizzate e quindi pi\u00f9 lente e difficoltose, finch\u00e9 il nuovo codice della strada non ne ha assegnata la competenza sulla classificazione alle regioni (il Veneto ha per\u00f2 ulteriormente devoluto le competenze di classificazione e declassificazione alle province stesse).\nClassificazioni tecniche.\nStrada provinciale \u00e8 una classificazione \"amministrativa\". Le SP possono essere classificate \"tecnicamente\" come strade extraurbane principali (di tipo B) o come strade extraurbane secondarie (tipo C) oppure come strade locali extraurbane (tipo F).\nSe attraversano centri abitati con popolazione superiore ai 10.000 abitanti sono strade di competenza comunale e quindi urbane (tipo D e E). Se attraversano centri o nuclei abitati con popolazione pari o inferiore ai 10.000 abitanti sono urbane (tipo D, E o F), ma la competenza \u00e8 della provincia.\nDefinizioni legali.\nSecondo una pi\u00f9 estesa descrizione fornita dalla legge sulle Strade Pubbliche del 1958, le strade provinciali erano strade che:\ndiventata, con il nuovo Codice della strada:"}
{"id": "580244", "revid": "991694", "url": "https://it.wikipedia.org/wiki?curid=580244", "title": "Play off", "text": ""}
{"id": "580246", "revid": "1305772", "url": "https://it.wikipedia.org/wiki?curid=580246", "title": "Bilanciere (disambigua)", "text": ""}
{"id": "580247", "revid": "767487", "url": "https://it.wikipedia.org/wiki?curid=580247", "title": "Splendori e miserie di Madame Royale", "text": "Splendori e miserie di Madame Royale \u00e8 un film del 1970 diretto da Vittorio Caprioli.\nPellicola di produzione italo-francese, di cui Caprioli \u00e8 regista, interprete, nonch\u00e9 autore di soggetto e sceneggiatura (insieme a Enrico Medioli, Bernardino Zapponi).\nTrama.\nAlessio \u00e8 un ballerino omosessuale che ha abbandonato il mondo dello spettacolo per prendersi cura di Mimmina, figlia di un suo vecchio amante e mantenuto. Mimmina si caccia ripetutamente nei guai e viene arrestata dopo aver avuto un malore a seguito di un aborto clandestino (all'epoca in cui fu girato il film la pratica dell'aborto era ancora illegale).\nAlessio, che per vivere fa il corniciaio, nelle vesti di \"Madame Royale\", tiene periodicamente degli intrattenimenti \"en travesti\" con gli amici della comunit\u00e0 omosessuale, tra cui \"Bambola di Pekino\". Viene preso di mira dal commissario di polizia che ha arrestato Mimmina e, con la promessa di evitare a Mimmina la condanna penale a seguito dell'aborto, lo convincer\u00e0 a fare l'informatore per la questura.\nGrazie alle sue delazioni, la polizia riesce a scoprire alcuni trafficanti di droga e falsari di quadri. Ma le voci delle sue confidenze all'ambiguo commissario, da cui Alessio \u00e8 attratto, girano velocemente e l'uomo viene abbandonato da tutti gli amici.\nSolo e senza protezioni, Alessio decide di lasciare la citt\u00e0. Ma, prima di poter partire, verr\u00e0 ucciso dalla malavita.\nProduzione.\nIl film \u00e8 una co-produzione italo francese, della Mega Film e della Soci\u00e9t\u00e9 Nouvelle de Cin\u00e9matographie (SNC).\nTra gli interpreti del film, Felice Musazzi, fondatore e componente della celebrata compagnia teatrale dialettale celebre negli anni sessanta I Legnanesi. Insieme a lui, nel film, compaiono altri attori della medesima compagnia, a cominciare da Tony Barlocco che interpreta un travestito nel salotto di Madame Royale; altri attori della compagnia I Legnanesi che presero parte al film furono Renato Lombardi, Giuseppe Parini, Giampiero Colombo e Gianni Ariodanti.\nSecondo la recensione de La Stampa il film \"colpisce un vizio, quello degli omosessuali che usano travestirsi, mostrando alcuni di costoro che tengono sconcertanti sedute domenicali camuffati in maniera carnevalesca\". Intervistato da Nadia Madeo dello stesso quotidiano, tuttavia, Vittorio Caprioli mette le mani avanti quando ancora le riprese non sono finite. \"Il film\" spiega, \"\u00e8 una storia d'amore e di solitudine. Un amore puro e autentico di un uomo per una ragazzina. Solo che la dedizione che lui nutre per lei \u00e8 di tipo materno, e tutto ci\u00f2 che desidera, alla fine, \u00e8 essere chiamato mamma\". Caprioli si augura, inoltre, che il pubblico capisca \"il mio intendimento, che \u00e8 quello di non prendere posizione, di non formulare giudizi, bens\u00ec di sostenere che per amore si pu\u00f2 arrivare a tutto, come avviene al mio Alessio\". L'idea del film, spiega infine Caprioli, nasce \"dalle confidenze che una sera, con grande malinconia, mi fece a Parigi un vecchio signore, costretto dall'et\u00e0 ad abbandonare il locale di Madame Arthur Aveva cercato lavoro e aveva ottenuto un posto da spazzino ma proprio nel suo quartiere, e non si sentiva la forza di affrontare il lavoro in tuta da netturbino proprio nelle strade dove aveva sempre in gonna e tacchi alti\".\nDistribuzione.\nIl film usc\u00ec nelle sale francesi il 27 agosto 1980. Venne distribuito anche con i titoli: \"Madame Royale\" in Grecia e Spagna; \"O kyrios itan... kyria!\" in Grecia (titolo della riedizione); \"Que fais-tu grande folle?\" in Francia."}
{"id": "580250", "revid": "15756", "url": "https://it.wikipedia.org/wiki?curid=580250", "title": "Personaggi di Artemis Fowl", "text": "Questa pagina contiene i principali personaggi comparsi nella saga di libri fantasy per ragazzi \"Artemis Fowl\", scritta da Eoin Colfer.\nPersonaggi principali.\nArtemis Fowl II.\nArtemis Fowl II (spesso chiamato \"Artemis Fowl Junior\") \u00e8 il protagonista di una serie di libri dello scrittore irlandese Eoin Colfer e il figlio di Artemis Fowl I e Angeline Fowl. Dell'aspetto fisico di Artemis, i libri della serie dicono poco o nulla. \u00c8 un adolescente alto e magro, pallido, con capelli neri e occhi azzurrissimi ereditati dal padre. \u00c8 nato il 1\u00ba settembre. Ha un cipiglio descritto \"da vampiro\". In questo modo viene descritto anche il suo sorriso malefico. Il personaggio di Artemis \u00e8 invece ampiamente caratterizzato da un punto di vista psicologico. I primi tratti del suo carattere a emergere chiaramente sono la supponenza e il sadismo, uniti a uno spietato umorismo nero. Gradualmente, per\u00f2, affiorano anche elementi di segno opposto: in particolare, egli risulta capace di azioni altruistiche (come quando chiede al capitano Spinella Tappo di guarire la madre dall'infermit\u00e0 mentale);inoltre la madre \"pretende di mandarlo a scuola come un normale moccioso\" scrive Eoin Colfer. Altro tratto fondamentale di Artemis \u00e8 il suo elevatissimo quoziente d'intelligenza. Gi\u00e0 a 12 anni parla con un vocabolario ricchissimo, fa deduzioni brillanti ed elabora piani geniali. Essendo per\u00f2 totalmente dedito al crimine, Artemis rientra nello stereotipo antieroico di genio del crimine. Artemis Fowl Jr \u00e8 il personaggio principale della serie e d\u00e0 il nome alla serie e al primo libro. La sua guardia del corpo, Leale, \u00e8 quello che pi\u00f9 si avvicina al suo miglior amico o a un padre ed \u00e8 sempre assieme a lui. L'unica volta che Artemis \u00e8 dovuto restare senza la sua guardia nel corpo \u00e8 stato nel quando per recuperare il Cubo ed incastrare Jon Spiro si \u00e8 allontanato da lui e nel quando Artemis dovr\u00e0 cavarsela da solo nel Limbo. Il personaggio \u00e8 stato posto da Forbes nella posizione 11 dei \"personaggi di fantasia pi\u00f9 ricchi del mondo\" con un patrimonio di 1.6 miliardi di dollari.\nSpinella Tappo.\nSpinella Tappo (in inglese \"Holly Short\") \u00e8 un personaggio della serie di libri \"Artemis Fowl\", scritta da Eoin Colfer. Spinella non appartiene al genere umano (ai fangosi), ma \u00e8 un'elfa. Spinella fa parte della LEP (\"Libera Eroica Polizia\"), la polizia di Cantuccio, la capitale del Piccolo Popolo, un regno sotterraneo dove vivono elfi, nani, troll, goblin, fate e folletti. \u00c8 una nemica giurata di Artemis Fowl, dato che nel primo libro lui l'ha rapita, ma, un'avventura dopo l'altra, inizia a provare una certa simpatia per il giovane Fangoso, genio criminale dodicenne. Spinella ha la carnagione color nocciola, come i suoi occhi ed \u00e8 descritta come una bellezza \"appuntita\" a causa dei suoi lineamenti affilati, con le labbra carnose e i capelli color castano-ramato. \u00c8 alta un centimetro sotto la media (che sarebbe un metro) ma come \u00e8 ricordato, quando non se ne ha molti a disposizione, anche un centimetro pu\u00f2 fare la differenza. Ha perso suo padre quando aveva sessant'anni e sua madre poco dopo. Nel perde un dito, dopo riattaccato con la magia. Addirittura una volta muore, uccisa dal demone Abbot, ma per pochi secondi, perch\u00e9 poi Fowl l'ha riportata in vita. \u00c8 in rapporti burrascosi anche col suo comandante, Julius Tubero, che all'inizio faceva di tutto per metterla sotto pressione (nonostante la considerasse una delle sue migliori agenti, insieme a Grana Algonzo), essendo l'unica Agente femmina della LEP ma successivamente divenne pi\u00f9 affabile con lei. Suo amico \u00e8 anche Polledro, un centauro che, come lei fa parte della LEP. Spinella ha anche salvato Domovoi Leale due volte, la prima volta quando era stato quasi ucciso da un Troll in casa Fowl e successivamente dopo uno scontro a fuoco, dove Leale aveva dovuto parare un proiettile col proprio corpo per salvare Artemis da morte certa. Inoltre Spinella ha guarito la madre di Artemis dalla pazzia ed il padre, che era tenuto prigioniero nell'Artico.\nJulius Tubero.\nJulius Tubero (in inglese \"Julius Root\") \u00e8 un personaggio della saga di \"Artemis Fowl\", ideata da Eoin Colfer. Si tratta di un comandante della LEP (\"Libera Eroica Polizia\") di Cantuccio, che ha fra i suoi sottoposti Polledro e Spinella Tappo che spesso rimprovera solo per il fatto che Spinella \u00e8 l'unica femmina della LEP. Tubero si arrabbia spesso, e quando succede la faccia gli diventa purpurea dalla collera e quando \u00e8 particolarmente nervoso fuma un sigaro dal quale emette nuvole verdi di fumo. Julius ha inoltre un fratello, Raponzo Tubero, criminale incallito che all'iniziazione di Spinella Tappo ad agente ricog gli crea non pochi problemi, facendolo entrare in una casa umana con lo scopo di fargli perdere la magia e quindi abbassarlo al suo livello. Nel corso della saga, Tubero sviluppa una simpatia per Domovoi Leale, ritenendolo un vero soldato, e per Artemis, mentre all'inizio lo riteneva solo un ragazzino viziato. Al contrario prova un odio profondo per il nano Bombarda Sterro poich\u00e9 nel primo volume dovette chiedergli aiuto per introdursi in casa del giovane Fowl e una volta finita la missione Bombarda riesce a sfuggirgli. Nel secondo libro Spinella, Leale ed Artemis vanno insieme a Tubero in Russia per salvare Artemis Fowl Sr dalla mafia russa. Nel quarto invece Tubero e Spinella si addentrano da soli in una grotta per recuperare Scaglietta, un capo dei Goblin ma al suo posto trovano Opal Koboi che grazie ad uno strano marchingegno riesce a bloccare Tubero e ad ucciderlo con una esplosione. Spinella, per salvarlo, prova a sparare ad un piccolo punto debole che Opal Koboi le aveva indicato dicendole che se l'avesse mancato Tubero sarebbe morto subito. Spinella prende il punto ma la bomba esplode lo stesso uccidendo il comandante (Spinella, alla fine, scopre che quel punto debole non \u00e8 mai esistito). Come ultimo ordine, egli dice a Spinella di salvare Leale e Artemis che sarebbero potuti morire di l\u00ec a poco per una biobomba.\nDomovoi Leale.\nDomovoi Leale (in inglese \"Butler\") \u00e8 la guardia del corpo di Artemis Fowl II, protagonista della serie di libri \"Artemis Fowl\" di Eoin Colfer. Discendente da un'intera famiglia di guardie del corpo, diplomato all'accademia di Madame Ko, Leale \u00e8 probabilmente la figura che pi\u00f9 si avvicina ad un padre per Artemis, per lo meno prima della ricomparsa del vero Artemis Fowl I, la cui guardia del corpo era stata lo zio di Leale. Ha la testa rasata e un fisico estremamente imponente, tale che spesso nei libri incute timore alla gente, \u00e8 anche un esperto di arti marziali al punto che nel primo libro compie l'impossibile: sconfigge un troll nel corpo a corpo. \u00c8 nato il 14 agosto. Ha una sorella, Juliet, che ha preferito unirsi ad una compagnia itinerante di wrestling dopo che Spinella Tappo le ha sconsigliato di fare da guardia del corpo ad un possibile discendente dei Fowl. Una delle prove pi\u00f9 dure per Leale \u00e8 stata scontrarsi con Bombarda Sterro nel primo libro della serie, sperimentando cos\u00ec la natura \"spetazzante\" dei nani. Nel terzo libro \u00e8 quasi morto a seguito di un proiettile sparato da Arno Tozz ma dopo essere stato ibernato da Artemis Fowl II, Spinella \u00e8 riuscita assieme a Polledro a farlo \"resuscitare\" facendolo per\u00f2 invecchiare di circa 15 anni. Subito dopo essere stato colpito, in punto di morte, Leale ha rivelato ad Artemis il suo nome di battesimo: Domovoj. Una delle maggiori regole di una guardia del corpo \u00e8 quella di non rivelare mai, per nessun motivo, il proprio nome di battesimo al principale (\"serve a mantenere il distacco\", spiega Madame Ko, insegnante di Leale), a meno che non abbia pi\u00f9 importanza. Nel momento in cui il nome viene rivelato, Artemis si rende conto che Leale ha compreso di stare per morire. In seguito a questi eventi, anche dopo l'intervento di Spinella Tappo, Leale potr\u00e0 essere ancora la guardia del corpo di Artemis, ma in un modo diverso. Anche se dopo gli eventi del terzo libro della serie; visto che gli viene sottratta la memoria degli eventi dei primi tre libri (che recuperer\u00e0 nel quarto libro della serie) il suo corpo verr\u00e0 modificato per quanto riguarda l'aspetto estetico per farlo sembrare dell'et\u00e0 giusta.\nPolledro.\nPolledro (in inglese \"Foaly\") \u00e8 un personaggio della saga di \"Artemis Fowl\", ideata da Eoin Colfer. Si tratta del \"tecnico\" della LEP di Cantuccio ed \u00e8 un centauro. Grazie a lui, i folletti possono mettere in stasi per circa otto ore un territorio grazie a delle paraboliche, senza usare dei maghi. Fornisce anche alla \"LEP\" i vari dispositivi per le missioni, come la Neutrino 2000 o le ali o la camera-iride o le navette per risalire in superficie utilizzando le vampe di magma. Grazie alle varie minicam che fornisce ai suoi agenti, pu\u00f2 aiutare nelle missioni pi\u00f9 spinose i suoi compagni ed \u00e8 stato essenziale il suo supporto in pi\u00f9 di una missione. \u00c8 sempre in conflitto con Opal Koboi, prima all'universit\u00e0 dove \u00e8 sempre riuscito a batterla, poi nel lavoro perch\u00e9 si contendono le invenzioni pi\u00f9 importanti. Polledro \u00e8 anche riuscito a catturarla alla fine del quarto libro. \u00c8 uno dei migliori amici di Spinella Tappo ed \u00e8 anche chi ha fatto di tutto per dimostrare la sua innocenza nei momenti pi\u00f9 spinosi delle avventure dei libri di Artemis Fowl. \u00c8 sempre stato fedele a Cantuccio e ha sempre seguito gli ordini di Julius Tubero (quando non andavano in conflitto con le richieste di Spinella...). Nel terzo libro \u00e8 stato anche obbligato da Julius Tubero ad effettuare uno spazzamente ad Artemis Fowl e ai suoi amici anche se controvoglia. In \"\" si scopre che \u00e8 innamorato di un'altra centaura chiamata Cavallina con cui in seguito si sposa.\nBombarda Sterro.\nBombarda Sterro (in inglese \"Mulch Diggums\") \u00e8 un nano cleptomane che ha rinunciato alla magia per compiere furti; spesso tende a ficcarsi nei guai, come nel \"caso della tiara fei-fei\" o il \"furto di oscar a personaggi famosi\". A volte Bombarda sviluppa una stretta collaborazione con Artemis Fowl II, nonostante nel volume primo ci siano state divergenze poich\u00e9 dovette collaborare con la LEP. Il Comandante Tubero non lo ha mai preso molto in simpatia. Nei libri ' e ', Bombarda compare sotto il nome di Lance Escava; dopo essere scappato dagli Strati Inferiori, Bombarda si \u00e8 rifugiato negli USA, dove inizia una vita da ladro, rubando gioielli, preziosi e soprattutto oscar a famosi personaggi, in gran parte attori. Poi decide di terminare questa \"carriera\" e viene iscritto sul libro paga della mafia di Chicago come \"scimmia\", cio\u00e8 colui che apre le porte. Nel Carla Frazetti offre a Lance un incarico: andare a prendere Artemis in Irlanda e portarlo a Chicago, assieme a Mocassini McGuire. Lance accetta, ma con l'intento di sabotare il piano di Jon Spiro. Infatti, aiuter\u00e0 la LEP a riprendere il Cubo e a salvare il Piccolo Popolo. Bombarda Sterro, e in generale tutti i nani dei racconti di Eoin Colfer hanno grandi capacit\u00e0. Hanno infatti una mandibola sganciabile, grazie alla quale riescono ad aprire la bocca con un'apertura angolare di 170\u00b0 che gli permette di ingoiare oltre cinque chili di sostanza organica al secondo. L'apertura della bocca \u00e8 essenziale per la sopravvivenza di un nano in quanto essi si nutrono praticamente di tutto, dai semplici panini alla terra, dai conigli, ai muri. Tutto ci\u00f2 che viene ingerito dai nani viene digerito rapidamente, ed espulso dalla cavit\u00e0 posteriore, con una potenza inaudita. Oltre alle mandibole sganciabili altre caratteristiche sono: pori che possono prelevare l'umidit\u00e0 dall'aria e da qualsiasi tipo di materiale (capacit\u00e0 sfruttata da bombarda nel secondo e nel terzo libro di Artemis Fowl, per arrampicarsi sui muri, sfruttando i pori assetati come ventose), peli della barba capaci di rilevare vibrazioni e di irrigidirsi se strappati, altra abilit\u00e0 molto sfruttata da Bombarda, che pi\u00f9 di una volta infila un pelo nella serratura e se lo strappa, il pelo prende la forma dell'interno della serratura e diventa una chiave fai-da-te. Grazie a queste capacit\u00e0 Bombarda Sterro \u00e8 essenziale per la riuscita del piano di Artemis del terzo libro, \"\". Nel quarto libro vengono rivelate due altre caratteristiche tipiche dei nani. La loro saliva s'indurisce fino a diventare della resistenza del metallo, emette luce e pu\u00f2 essere usata per bloccare sistemi elettronici e presenze demoniache. Inoltre i nani possiedono dei particolari batteri che impediscono l'embolia subacquea, consentendo loro di muoversi anche sott'acqua.\nAntagonisti.\nOpal Koboi.\n\u00c8 la proprietaria dei Koboi Labs ed \u00e8 una folletta molto intelligente che ha inventato le Neutrino 2000 e molte altre invenzioni per la LEP incluse ali e microcamere. \u00c8 comparsa nel secondo libro dove era in combutta con Briar Brontauro per conquistare Cantuccio e forse anche le nazioni dei fangosi. Per arrivare a questo scopo si sono alleati alla squadra di Goblin, i Mazza Sette, per riuscire a battere la LEP. Per fare ci\u00f2 sono riusciti a prelevare dai centri di riciclaggio dei Nasomolle che, al contrario delle altre armi della LEP, possono uccidere il nemico. L'unico problema \u00e8 trovare le batterie per alimentare i Nasomolle che permettevano di utilizzarli quasi per l'eternit\u00e0 grazie alle batterie nucleari ma senza di esse i Goblin sono costretti ad usare quelle dei fangosi che permettono un numero limitato di colpi. Opal Koboi, dopo aver mandato dei Goblin a uccidere Artemis Fowl II, Spinella, Tubero e Leale, pensa di avere la vittoria in pugno e assedia la LEP, che si \u00e8 ritrovata senza armi perch\u00e9 erano gli stessi Koboi Labs a produrle e a disattivarle tutte contemporaneamente, vede una confessione di Brontauro, messa da Polledro grazie all'aiuto di Artemis Fowl, dove Brontauro spiegava come Opal avrebbe avuto qualche spiacevole incidente. Per vendicarsi, Opal uccide Brontauro con la sua poltrona volante e quando cade da essa Spinella la fa andare in coma con un colpo vicino al collo. Nel quarto libro la ritroviamo nella clinica del Dottor J. Argon ancora in coma dove \u00e8 andata grazie al fondo che aveva stanziato alla clinica in un caso del genere. Mervall e Descant Brill, inserivienti della clinica, rapiscono Opal per sostituirla con un suo clone fatto precedentemente e la portano via per risvegliarla dal coma. Risvegliatasi Opal \u00e8 pronta a vendicarsi mettendo in una trappola mortale Spinella Tappo e Julius Tubero che provoca la morte di quest'ultimo. Dopo aver visto morire il suo capitano, Spinella parte per salvare Artemis e Leale da una biobomba spedita da Opal per ucciderli. Per fortuna Leale riesce ad accorgersi della bomba in avvicinamento e salta assieme ad Artemis gi\u00f9 dalla Suite dell'Hotel in cui alloggiavano per una vacanza scolastica. Opal prova ad uccidere per tutto il quarto libro i tre protagonisti senza riuscirci e solo loro assieme a Bombarda Sterro riescono a dimostrare che Opal \u00e8 ancora in circolazione, sventando il suo proposito di devastare Cantuccio con una Sonda appartenente ai fangosi. Opal viene arrestata e rinchiusa in una prigione ad Atlantide. Nonostante il successo della missione Spinella, oppressa dal carattere e dai modi del nuovo comandante, sceglie di licenziarsi tra lo scontento di tutti i suoi amici e crea un'agenzia investigativa insieme a Bombarda.\nOpal torna poi come antagonista ne \"La trappola del tempo\", dove Artemis e Spinella tornano a otto anni prima per salvare l'ultimo esemplare di \"shifaka candido\", un lemure con il quale fluido cerebrale si potrebbe salvare la madre di Artemis, colta da una misteriosa malattia. I due si devono per\u00f2 scontrare con la Opal del passato, anch'essa interessata al fluido del lemure, in quanto le donerebbe grandissimi poteri. Malgrado ci\u00f2 Artemis e Spinella riescono a tornare nel futuro con il primate, ma la perfida folletta li segue di nascosto. Per via di una distorsione nel tunnel temporale, Koboi si materializza a casa Fowl qualche giorno prima della partenza dei due avversari per il passato, possedendo Angeline e facendola ammalare, instaurando cos\u00ec la catena di eventi che l'ha portata nel futuro. Viene sconfitta da Artemis, che, dopo averla attirata sulla costa irlandese fingendo di fuggirvi con il lemure, causa l'esplosione del guscio di un kraken, sul quale Koboi si trovava inconsapevolmente. Opal riesce comunque a fuggire prima dell'arrivo della LEP.\nJon Spiro.\nJon Spiro: \u00e8 un americano di mezza et\u00e0, molto magro, piuttosto basso, pi\u00f9 o meno quanto Artemis Fowl II. Negli anni ottanta si era occupato di aziende navali mentre negli anni novanta era divenuto ricco investendo in borsa e ora si occupa di telecomunicazioni. Ama indossare e circondarsi di lino bianco; infatti la sua stanza da letto \u00e8 quasi interamente bianca. Compare nel libro \"\". Jon Spiro viene invitato da Artemis in un ristorante di pesce londinese per discutere del Cubo. Artemis gli mostra la tecnologia super avanzata del Cubo consigliandogli di vendere la sua azienda comperando le azioni dell'industria Fowl. Come dimostrazione, Spiro vuole sapere se ci sono satelliti che stanno sorvegliando la zona e il cubo rivela un satellite della NASA e uno della LEP. Artemis Fowl propone una strana vendita: Invece del Cubo, Jon avrebbe avuto un anno di tempo per vendere le proprie azioni prima che queste crollassero. Jon Spiro si rifiuta, e ruba il Cubo. Tutti i presenti estraggono cos\u00ec una pistola, incluso Arno Tozz, guardia del corpo di Spiro. Dopo una sparatoria e lo scoppio di una bomba sonica, Arno esce ridotto male, Spiro fugge in America e Leale ferito nel petto (verr\u00e0 salvato da Artemis grazie alla criogenia) Artemis, dopo aver fatto curare Leale, prepara un piano assieme a Spinella, Leale, Juliet e Bombarda Sterro che era arrivato sotto il falso nome di Lance Escava mandato da Jon Spiro per portargli Artemis per sbloccare il Cubo. Artemis si fa cos\u00ec catturare da Jon Spiro, che lo mette in una cella. Grazie all'avanzata tecnologia L.E.P., Artemis evade; dopo una serie di movimenti nella Guglia (abitazione di Spiro) piuttosto rocamboleschi, cerca di forzare la cassaforte dove Spiro aveva riposto il Cubo. Per fare ci\u00f2, bisogna usare le sue impronte digitali. Artemis si introduce con Spinella nella stanza di Jon Spiro, (rigorosamente addobbata con lino immacolato) e gli taglia il dito pollice. Tornato alla cassaforte, Artemis finalmente l'apre, ma Jon Spiro riesce a scoprirlo. Infatti, il dito era di suo cugino, che si era precedentemente spacciato per lui. Spiro decide cos\u00ec di andare alla Phoenix, l'azienda rivale, (con Artemis legato) per rubarne i piani futuri e poterla surclassare; ma grazie a Polledro e a Juliet viene catturato dalla polizia e messo in prigione.\nArno Tozz.\nArno Tozz (\"Arno Blunt\"): compare nel terzo libro della serie come la guardia del corpo di Jon Spiro, un ricco affarista senza scrupoli. Artemis Fowl Jr e Leale s'incontrano con Jon Spiro e Arno Tozz in un ristorante londinese per discutere la nuova creazione di Artemis: il \"Cubo\", un computer super sofisticato realizzato con i sistemi rubati alla LEP. Jon Spiro riuscir\u00e0 ad impadronirsene. Arno Tozz \u00e8 alto, capelli biondi e con molti tatuaggi. A causa di una bomba sonica (che per stordire emette un rumore acutissimo) nel ristorante ha perso tutti i denti ma non \u00e8 stato stordito perch\u00e9 prevedendo una sparatoria si era messo dei tappi alle orecchie. Per questo era quasi riuscito a sparare ad Artemis; ma Leale si \u00e8 frapposto con un salto tra i due salvando Artemis ma andando incontro ad una morte (quasi) certa; prima di perdere i sensi, Leale riesce a sparargli senza per\u00f2 uccidere Tozz. Successivamente, Arno Tozz, ripresosi dallo scontro, compra delle dentiere singolari, con denti aguzzi o con del liquido blu all'interno per spaventare gli avversari. Assieme a Jon Spiro, sorveglia la stanza del Cubo quando Artemis riesce a entrarvi e tutti e tre cercano poi di entrare alla Phoenix, la ditta rivale di Jon Spiro, convinti che il Cubo (che in realt\u00e0 riproduceva la voce di Polledro) gli abbia aiutati a rubare i loro piani futuri. Juliet Leale chiama cos\u00ec il 911 e la polizia riesce a catturare Jon Spiro mentre Arno Tozz riesce a fuggire e ad arrivare fino in Inghilterra dove confesser\u00e0 a seguito di una \"visita\" del \"fantasma di Leale\"; in realt\u00e0 si tratta di Leale (che Tozz credeva morto) che entra nella cella grazie a un mantello fatato che consente l'invisibilit\u00e0 prestatogli da Spinella Tappo.\nRaponzo Tubero.\nRaponzo Tubero: (Turnball Root): all'inizio del libro Raponzo sta per torturare il maggiore Sempreverde, allo scopo di sapere dove si svolger\u00e0 la prossima iniziazione ad agente Ricog (quella di Spinella Tappo). Sotto tortura il maggiore rivela il luogo e la data, e gli viene somministrato un potente amnesico per non far riaffiorare i ricordi. Quindi l'iniziazione (in cui lo scopo \u00e8 di colpire a vicenda il proprio avversario) si svolge inizialmente senza problemi, finch\u00e9 Spinella e l'assistente di Julius Grana Algonzo (che era l\u00ec per controllare le mosse di Spinella) vengono catturati da due scagnozzi di Raponzo, il nano Truff Aruffo e lo spiritello appiedato Unix. Grana viene portato in una casa umana (dove avviene il processo di perdita della magia), mentre Spinella \u00e8 usata come esca allo scopo di catturare Julius. Julius tuttavia mette fuori combattimento Unix e Truff e libera Spinella, che gli spiega la situazione. Julius viene catturato nella casa. Spinella, disobbedendo agli ordini di Julius, prende una navetta e fa crollare la casa, cos\u00ec che Julius e Grana ritornino attivi. Raponzo tenta di suicidarsi, ma Julius glielo impedisce. Spinella viene promossa agente Ricog. Julius fa questa previsione: \"non reggerai neanche sei mesi, e probabilmente mi costerai una fortuna\". La prima previsione era sbagliata... Ma non la seconda. In passato Raponzo era un agente della LEP, col grado di capitano. Tuttavia un giorno per eliminare una compagnia avversaria di scavi minerari illegali aveva progettato un allagamento della citt\u00e0, nel quale sarebbe stata distrutta met\u00e0 citt\u00e0, tuttavia Julius lo ferm\u00f2 appena in tempo. Da allora Julius gli aveva dato la caccia, costringendolo a cambiare casa 96 volte; per questo Raponzo si voleva vendicare.\nMocassini McGuire.\nMocassini McGuire: compare nel libro \"\" come compagno di Bombarda Sterro (che per sfuggire alla LEP si fa chiamare Lance Escava) assoldato dalla Mafia quando viene convocato da Carla Frazetti. \u00c8 chiamato cos\u00ec per via delle sue calzature, \u00e8 un nanerottolo criminale al servizio indiretto di Jon Spiro. Ha la mania dei tatuaggi, infatti, ha preso l'abitudine a farnese uno dopo ogni al compimento di ogni missione criminale. Il compito che gli viene affidato assieme a Bombarda \u00e8 di rapire Artemis Fowl II, inventore del Cubo per consegnarlo da Spiro e costringerlo a disattivare il codice Eternity che protegge il Cubo. Bombarda per\u00f2 non se la sente di tradire il suo vecchio compagno d'avventure cos\u00ec, una volta giunti a Casa Fowl, con un inganno entra per primo nella casa e cerca di avvertire Artemis del pericolo che corre. Mocassini per\u00f2 fiuta l'inganno e irrompe armato di pistola nello studio dove erano riuniti Domovoi Leale, Artemis e Bombarda. A salvare la situazione, compare a sorpresa Juliet Leale, che sfila abilmente l'otturatore alla pistola e mette McGuire a tappeto. Mocassini viene sottoposto allo spazzamente totale, gli vengono cancellati i tatuaggi e viene mandato in una localit\u00e0 sperduta, nel Kenya, mentre \u00e8 ancora svenuto, dove viene accolto da una trib\u00f9 di indigeni.\nBriar Brontauro.\nBriar Brontauro (\"Briar Cudgeon\"): fa parte della LEP (\"Libera Eroica Polizia\"), la polizia di Cantuccio, fino a quando l'ha tradita, morendo nel secondo libro nella serie di Artemis Fowl per mano di Opal Koboi che l'ha spinto dentro a del plasma attraversato dall'elettricit\u00e0. Nel primo libro, Briar Brontauro ha tentato di passare di grado da tenente della LEP a comandante o pi\u00f9 cercando di utilizzare un Troll per entrare in Casa Fowl poich\u00e9 gli elfi potevano entrare nelle case dei fangosi solo sotto invito o se sentivano qualcuno urlare \"Aiuto!\". In questo modo \u00e8 passato da tenente a \"Facente funzioni\" con lo stesso grado del comandante Julius Tubero ma dopo l'insuccesso dell'operazione \u00e8 stato degradato a soldato semplice nell'impianto di riciclaggio di Cantuccio. L\u00ec ha potuto organizzare, assieme a Opal Koboi, un piano per riscattarsi a danno della LEP. Questo prevedeva la collaborazione della banda di Goblin \"Mazza Sette\". A met\u00e0 del piano per\u00f2, dichiara a Polledro che uccider\u00e0 Opal una volta diventato il padrone di Cantuccio e Polledro riesce a registrare la dichiarazione col portatile di Artemis Fowl, facendo vedere il tutto a Opal Koboi che l'ha ucciso facendolo cadere sopra a del plasma attivo.\nLeon Abbot.\nLeon Abbot \u00e8 il capobranco dei demoni. Ultimo superstite della battaglia combattuta contro gli umani, attacca gli stregoni che stanno trasportando l'isola dei demoni fuori dal tempo, in quanto contrario alla fuga, facendo fallire l'incantesimo e esiliando i suoi simili nel Limbo. Durante lo scontro cade nel tunnel temporale con uno degli stregoni, Qweffor, fondendosi con lui e finendo nel futuro (anni 2000). Osservando la moderna tecnologia umana, Abbot si rende conto di non poterla sconfiggere e torna su Habras, diventandone il padrone dopo aver ingannato gli altri demoni dicendo loro che li avrebbe guidati contro gli umani, senza accennare per\u00f2 alla loro evoluzione.\nAbbot viene spodestato da Artemis e N\u00b01, che riescono a fare in modo che Qweffor prenda il controllo del corpo del demone.\nJonah Lee.\nCriminale taiwanese alle dipendenze dei Paradizo, che tradisce rapendo Minerva per scambiarla con N\u00b01, nelle mani di Fowl, in quanto crede che il demone sia responsabile della morte del fratello maggiore. Lui e la sua banda vengono messi fuori combattimento da Leale e arrestati.\nSpatz Antonelli: \u00e9 un boss della Mafia di Chicago, alleato di Jon Spiro.\nCarla Frazetti: figlioccia di Antonelli, lavora per Jon Spiro."}
{"id": "580255", "revid": "11497", "url": "https://it.wikipedia.org/wiki?curid=580255", "title": "Fondamentalisti", "text": ""}
{"id": "580256", "revid": "123196374", "url": "https://it.wikipedia.org/wiki?curid=580256", "title": "Strada regionale", "text": "La strada regionale \u00e8 una classificazione amministrativa delle strade, prevista dal Codice della strada italiano.\nDescrizione.\nIl concetto \u00e8 stato introdotto per la prima volta in Italia, limitatamente alla regione autonoma Valle d'Aosta (dove non esiste nessun ente provinciale), con la \"legge regionale n. 1 del 10 ottobre 1950\".\nIl concetto \u00e8 stato poi esteso a livello nazionale dal decreto legislativo n\u00ba 285 del 30 aprile 1992 (Nuovo Codice della strada) che la definisce come:\nLe prime strade (escludendo la Valle d'Aosta) classificate come SR (strada regionale) sono state create in seguito al decreto legislativo n. 112 del 1998, nel 2001. In particolare, gli articoli 99 e 101 prevedevano il trasferimento della propriet\u00e0 e delle competenze relative alle strade statali non comprese nella rete stradale nazionale dallo Stato alle regioni, che hanno poi regolato autonomamente la materia. Per motivi organizzativi molte regioni hanno affidato le strade ex statali alle province, mantenendo comunque la sigla SR.\nOltre a queste strade regionali nate in seguito al declassamento della rete statale esistono strade regionali classificate subito come tali (ad esempio la SR 6 in Puglia anche se successivamente declassata a provinciale) o strade regionali ex provinciali come la SR 89, ex SP 62, in Veneto.\nLe SR possono essere classificate tecnicamente come strade extraurbane principali (strada di tipo B) o come strade extraurbane secondarie (strada di tipo C). Se attraversano centri abitati con popolazione superiore ai 9.999 abitanti sono strade di competenza comunale e quindi urbane (tipo D e E). Se attraversano centri o nuclei abitati con popolazione inferiore ai 9.999 abitanti sono urbane (tipo D e E), ma la competenza rimane del gestore.\nOltre alle strade identificate dalla sigla SR esistono strade gestite dalla regione ma identificate dalla sigla SP (ad esempio molte SP in provincia di Belluno sono gestite dalla societ\u00e0 Veneto Strade al 30% dell'omonima regione).\nStrade regionali in Valle d'Aosta.\nLa \"legge regionale n. 1 del 10 ottobre 1950\" della Valle d'Aosta (dove non esiste nessun ente provinciale) ha classificato come strade regionali le strade fino ad allora classificate come strade provinciali, di seconda classe e di terza classe (previste dall'articolo 1, lettera b e c del \"Regio Decreto 15 novembre 1923, n. 2506\"). La legge regionale definiva cos\u00ec le strade regionali:\nLa \"legge regionale 20 novembre 2006 n. 26\" ha riformulato la definizione di strada regionale:\nClassificazioni delle strade regionali.\nLe classificazioni riportate nei seguenti paragrafi sono reperite o dalla segnaletica effettivamente installata o da elenchi presenti nei siti web delle province. In quest'ultimo caso la segnaletica potrebbe essere non aggiornata o diversa da quanto riportato nei siti web delle province.\nRegioni senza strade classificate come SR.\nIn tutte le altre regioni le ex statali sono gestite dalle province e non esistono strade regionali n\u00e9 aperte ex novo n\u00e9 derivanti in seguito a classificazioni di ex SP."}
{"id": "580257", "revid": "729019", "url": "https://it.wikipedia.org/wiki?curid=580257", "title": "Sukhoi Su-11", "text": "Il Sukhoi Su-11 (in caratteri cirillici \u0421\u0443\u0445\u043e\u0439 \u0421\u0443-11, nome in codice NATO Fishpot C - nassa) era un caccia intercettore monomotore a getto con ala a delta progettato dall'OKB 51 diretto da Pavel Osipovi\u010d Suchoj e sviluppato in Unione Sovietica negli anni sessanta.\nIl modello non va confuso con il bimotore progetto \"LK\" (una sorta di copia del Messerschmitt Me 262 della seconda met\u00e0 degli anni quaranta), anch'esso inizialmente identificato con la sigla Su-11, designazione che per\u00f2 venne scartata e quindi successivamente riusata per il Fishpot C. Persino il sito ufficiale della Sukhoj (si visiti questo collegamento ) crea confusione parlando del progetto LK e mostrando le foto del Su-11 Fishpot C, che \u00e8 invece successivo e monta un solo motore.\nStoria del progetto.\nIl Su-11 nacque come aggiornamento del Su-9 \"Fishpot\", che era stato sviluppato dalla Sukhoj parallelamente al Su-7 (un caccia-bombardiere con ala a freccia).\nIl T-3, uno dei primi prototipi di intercettore a reazione dell'OKB Sukhoj (la sigla T indica prototipi con ala a delta, da \u0442\u0440\u0435\u0443\u0433\u043e\u043b\u044c\u043d\u044b\u0439, triangolare), ridesignato T-47 (o pi\u00f9 correttamente T-4/7) venne equipaggiato con il nuovo radar Orel (\"aquila\" in russo, designato \"Skip Spin\" dalla NATO) e due missili R-8M (AA-3 Anab in codice NATO) sia a guida radar semiattiva che infrarossa. I missili a guida radar richiedevano l'illuminazione del bersaglio da parte del radar per tutta la durata del volo del missile, mentre una seconda versione era guidata automaticamente dopo una illuminazione solamente iniziale. Lo R-8 aveva un pi\u00f9 ampio raggio d'azione e poteva essere sganciato ad una quota maggiore rispetto agli R-5MS (AA-1 Alkali), sebbene comunque l'acquisizione e l'inseguimento del bersaglio potesse essere compiuto ancora solo nell'emisfero anteriore. Lo sviluppo di questo sistema avanzato cost\u00f2 molto tempo agli uffici tecnici competenti. Sukhoj dovette adattare il muso del T-3 al nuovo radar notevolmente pi\u00f9 ingombrante rispetto al precedente, l'Almaz (diamante).\nQuesto nuovo tipo di fusoliera fu testata inizialmente sui vecchi prototipi PT-8/1 e sul PT-8/4 (prima e quarta macchina) agli inizi del 1958. Il T-47 era molto simile al PT-8/4 nel suo arrangiamento generale. Probabilmente la sigla 47 indicava la quarta serie dei prototipi con ala a delta, pianificata per studiare il sistema d'arma K-7 (o anche R-7, la sigla K indicava un prototipo di missile) sviluppato dall'ufficio tecnico di Torpov e Lyapin (OKB-134), ma questo progetto venne presto abbandonato in favore del sistema K-8 (o R-8). Furono convertite, alla fabbrica Sukhoj di Mosca, anche alcune macchine operative alla versione T-47 per sviluppare il pi\u00f9 velocemente possibile il nuovo sistema d'arma.\nIl T-47/2 (ovvero il PT-8/1 convertito) fu il primo prototipo ad essere provato in volo, nel luglio del 1958. Era privo del sistema d'arma, dato che doveva servire unicamente come prova aerodinamica. Dopo i primi collaudi l'aereo venne perduto. Il T-47/3 fu il primo a montare il radar Orel e il cono al centro della presa d'aria venne ingrandito. Yermolaev era il capo del progetto ed i primi collaudi in volo vennero eseguiti nel dicembre del 1959, mentre il T-47/4 (capo progetto Vassilyev) ed il T-47/5 (capo progetto Vladimir Baluev) avevano gi\u00e0 iniziato a volare in primavera.\nAlla fine di settembre era chiaro che la nuova presa d'aria ed il cono ingrandito facevano perdere in prestazioni. Diminuiva la tangenza pratica, velocit\u00e0 massima ed accelerazione. Ma tutti e tre i prototipi vennero inviati alle prove in volo per l'accettazione in servizio, che dovevano essere effettuate in due parti: la prima da novembre 1959 ad aprile 1960 ed una seconda da aprile 1960 a giugno 1961. Durante la prima parte delle prove si aggiunsero altri due PT-8 convertiti.\nDurante le prove si decise di adottare il nuovo turbogetto Ljul'ka AL-7F-2 (che sostituiva la versione F-1), in questo modo le migliori prestazioni del motore compensavano le perdite aerodinamiche della presa d'aria. Vennero aggiunti nuovi serbatoi di combustibile alla radice delle ali, vennero sostituiti i due serbatoi deformabili in fusoliera con uno integrale pi\u00f9 capiente e vennero aggiunte le due spine contenenti collegamenti elettrici all'esterno del dorso della fusoliera, che si possono vedere chiaramente nelle foto. Alla fine della seconda parte dei collaudi tutti i prototipi erano stati modificati in tal senso. Si cerc\u00f2 di migliorare il pi\u00f9 possibile il cono e la presa d'aria, ma le prestazioni restarono comunque inficiate dalle generose dimensioni della nuova installazione.\nAlla fine comunque l'apparecchio venne commissionato per la produzione, girazie soprattutto alle migliorie apportate, rispetto ai Su-9 di serie, nel sistema d'arma, nel pi\u00f9 ampio raggio d'azione e per la pi\u00f9 elevata tangenza.\nAppena il Su-9 usc\u00ec di produzione, nel 1961, nella fabbrica di Novosibirsk iniziarono i preparativi per costruire i nuovi apparecchi, battezzati appunto Su-11. Si decise alla fine di equipaggiare il nuovo apparecchio con il radar Orel, una radio RSIU-5, una bussola ARK-10, un sistema di autoguida Vozdukh-1 che includeva l'equipaggiamento Lazur ARL-S, un sistema IFF SRZO-2 ed un sistema di allarme radar Sirena-2.\nLa produzione della versione definitiva, Su-11-8M, cominci\u00f2 nel 1962, ma alcuni problemi nello sviluppo e degli incidenti ritardarono l'ingresso in linea nell'aviazione sovietica e nella difesa aerea (V-VS e PVO) che avvenne solo nel 1964. La produzione si concluse un anno dopo, ne furono prodotti 108, anche se si ritiene che alcuni ultimi Su-9 furono aggiornati alla versione Su-11.\nL'OKB Sukhoj consider\u00f2 il Su-11 assai inferiore al Su-15 Flagon. Nonostante ci\u00f2 alcuni esemplari sono stati impiegati fino all'inizio degli anni ottanta. L'ultimo Su-11 \u00e8 stato radiato nel 1983.\nLa versione Su-11U \"Maiden\" biposto fu impiegata come addestratore, simile alla versione U del Su-9, a causa dell'abitacolo ingrandito, poteva imbarcare una quantit\u00e0 di combustibile molto limitata, rendendo l'aereo inadatto a qualunque scopo di combattimento reale."}
{"id": "580268", "revid": "125743529", "url": "https://it.wikipedia.org/wiki?curid=580268", "title": "Papiermark", "text": "Il nome Papiermark (dalla lingua tedesca: \"marco di carta\") si applica alla valuta tedesca dal 1914 quando il collegamento tra il Marco e l'oro fu abbandonato, a causa dello scoppio della I guerra mondiale. In particolare, il nome fu usato per le banconote emesse durante il periodo dell'iperinflazione in Germania nel 1922 e specialmente nel 1923 (inflazione causata dalla decisione della Germania di pagare i debiti di guerra stampando banconote).\nLe nazioni vincitrici della Grande guerra decisero di addebitare alla Germania i costi della guerra da loro sostenuti. Senza nessun riguardo alle riserve di oro che avrebbero dovuto garantire la valuta, la Germania continu\u00f2 a stampare cartamoneta per i problemi che il debito generava, il che caus\u00f2 la rapidissima svalutazione della moneta.\nCome reazione, la Francia impose nel 1923 alla Germania la cessione a suo vantaggio del bacino minerario della Ruhr, ricco di carbone. Esso, una volta estratto, fu destinato alla Francia per le sue necessit\u00e0 interne, senza incassare una cartamoneta che, di fatto, non aveva pi\u00f9 alcun sensato valore.\nVa per\u00f2 ricordato che la miseria che colp\u00ec pesantemente la Germania spian\u00f2 la via alla serie di eventi che facilitarono il percorso al Nazismo, che sar\u00e0 in grado di acquisire sempre maggiori consensi nelle seguenti e frequenti elezioni parlamentari che caratterizzarono l'instabile vita politica della repubblica di Weimar, vedendo poi il suo F\u00fchrer, Adolf Hitler, assurgere al Cancellierato.\nDurante la guerra, furono utilizzati per le monete i metalli pi\u00f9 convenienti, come l'alluminio, lo zinco e il ferro, anche se i pezzi d'argento da 0,5 marchi continuarono ad essere emessi fino al 1919. Furono stampate sia monete che banconote di carta (conosciute come \"Kriegsgeld\" \"soldi di guerra\") in situazione d'emergenza.\nDurante l'iperinflazione, furono emesse banconote di taglio elevato. Non furono quasi pi\u00f9 coniate monete, tranne per alcune serie da 200 e 500 marchi d'alluminio. La \"Papiermark\" fu prodotto in enormi quantit\u00e0: esistevano anche tagli da marchi ( miliardi).\nIn seguito, l'inflazione in Germania fu fermata con riforme economiche, con l'introduzione di una nuova moneta, la \"Rentenmark\", che era pari a di vecchi marchi; la Rentenmark fu quasi subito sostituita dalla \"Reichsmark\".\nIperinflazione e vita quotidiana in Germania alla fine del 1923.\nNel 1923 in Germania gli stipendi venivano pagati di giorno in giorno per evitare che il loro valore venisse azzerato e che potesse annullare il valore della moneta.\nI francobolli arrivarono a costare miliardi di \"Papiermark\" e la gente quando veniva pagata andava subito a comprare i beni di prima necessit\u00e0, provocando la scarsit\u00e0 di beni. Inoltre le banconote venivano messe nelle stufe e nei camini per scaldare; i bambini, invece, per giocare costruivano aquiloni con le banconote. Per acquistare un dollaro occorrevano miliardi di \"Papiermark\" e per un uovo 500 milioni."}
{"id": "580269", "revid": "84137", "url": "https://it.wikipedia.org/wiki?curid=580269", "title": "Ordine goliardico", "text": ""}
{"id": "580270", "revid": "14691", "url": "https://it.wikipedia.org/wiki?curid=580270", "title": "Serpenti e scale", "text": ""}
{"id": "580278", "revid": "116177710", "url": "https://it.wikipedia.org/wiki?curid=580278", "title": "Cdrdao", "text": "Cdrdao \u00e8 un programma open source per la masterizzazione e il ripping di CD-ROM e DVD-ROM. Il programma \u00e8 distribuito con licenza GNU GPL. Cdrdao memorizza audio e dati in modalit\u00e0 DAO (\"Disc At Once\") mode sulla base di una descrizione testuale dei contenuti del CD. Il programma si utilizza tramite riga di comando, ed \u00e8 privo di interfaccia grafica.\nCdrdao gira su varie piattaforme: attualmente funziona sotto FreeBSD, Irix, Linux, Solaris, HP-UX, Microsoft Windows, OS/2, Unixware, e macOS.\nExact Audio Copy e K3b sono programmi che si appoggiano a Cdrdao per sfruttarne la funzionalit\u00e0 di masterizzazione."}
{"id": "580286", "revid": "1718925", "url": "https://it.wikipedia.org/wiki?curid=580286", "title": "Quartetto", "text": ""}
{"id": "580287", "revid": "486946", "url": "https://it.wikipedia.org/wiki?curid=580287", "title": "Eloisa ed Abelardo", "text": ""}
{"id": "580291", "revid": "782150", "url": "https://it.wikipedia.org/wiki?curid=580291", "title": "Massimo Polidoro", "text": "Biografia.\nInteressato fin dalla giovinezza all'illusionismo e all'occulto, verso la fine degli anni ottanta, dopo avere ammirato una serie di \"Quark\" dedicata ai fenomeni paranormali, legge \"Viaggio nel mondo del paranormale\" di Piero Angela e viene a conoscenza del lavoro dell'illusionista James Randi, esperto di indagini sul paranormale. Polidoro studia Randi e le sue pubblicazioni. Randi, come Harry Houdini, \u00e8 un illusionista e investigatore di misteri che applica un approccio scientifico alle sue indagini. Polidoro scrive sia al conduttore del programma Piero Angela che a Randi ed entrambi gli rispondono.\nAngela lo informa che sta creando un'organizzazione italiana simile al \"Committee for the Scientific Investigation of Claims of the Paranormal\" (CSICOP, oggi: CSI, cio\u00e8 Committee for Skeptical Inquiry) americano. Il presentatore lo presenta a Randi e gli assegna una borsa di studio negli Stati Uniti. Vi rimarr\u00e0 a studiare per oltre un anno con lo stesso Randi, dal quale apprende le tecniche per indagare i presunti fenomeni paranormali e molti trucchi per riuscire a smascherare i sedicenti maghi.\nNel 1990 torna in Italia e contribuisce a fondare il CICAP. Si laurea in psicologia all'Universit\u00e0 di Padova con una tesi sull'attendibilit\u00e0 dei testimoni oculari di fenomeni insoliti e nel frattempo guida il neonato CICAP e dirige la rivista del Comitato \"Scienza &amp; Paranormale\"; nel 1996 diventa responsabile europeo dell'associazione \"James Randi Educational Foundation\". Nel 2001 entra a far parte dell'\"European Council of Skeptical Organisations\" (ECSO) e diventa membro onorario (\"Fellow\") dell'americano CSICOP, oggi: CSI, associazione analoga al CICAP italiano.\nLo stesso anno \u00e8 chiamato a sostituire Martin Gardner, ritiratosi per raggiunti limiti di et\u00e0, quale curatore di una rubrica sull'insolito per \"The Skeptical Inquirer\", la rivista dello CSI. Nel 2004 crea e dirige la rivista \"Magia\" dedicata al mondo dell'illusionismo e dei giochi di prestigio. Tra il 2005 e il 2007 ha tenuto, presso la Facolt\u00e0 di Psicologia dell'universit\u00e0 Milano-Bicocca un corso, unico in Italia, di \"Metodo scientifico, pseudoscienze e psicologia dell'insolito\". Attualmente \u00e8 titolare del corso per dottorandi \u201cDissemination of scientific knowledge and public engagement\u201d presso l\u2019Universit\u00e0 di Padova.\nLa sua figura ha ispirato il protagonista di un romanzo, \"L'eredit\u00e0 di Bric\" di Giacomo Gardumi (Marsilio), e quella di Mark Pollard nel fumetto di Martin Myst\u00e8re \"Il grande Houdini\" ideata da Alfredo Castelli, e \"La frequenza del caos\", di Sergio Badino. Massimo Polidoro \u00e8 il direttore del CICAP fest, festival della scienza e della curiosit\u00e0 che alla seconda edizione del 2019, ha superato le 20 000 presenze. In aprile 2019 ha portato in tour teatrale la conferenza-spettacolo \"Io, Leonardo Da Vinci\" dove racconta la vita del genio. Nel 2020 continua la sua attivit\u00e0 di divulgazione sia con il CICAP, sia scrivendo libri e articoli, tenendo conferenze in tutto il mondo, con i suoi programmi televisivi, il suo podcast, le sue serie YouTube e la sua presenza attiva sul web.\nAttivit\u00e0.\nNell'adolescenza, Massimo Polidoro ha fondato e guidato per alcuni anni un fan club dedicato ai Beatles, che contava un centinaio di soci in tutta Italia e produceva una fanzine, \"Help!\", dedicata al quartetto di Liverpool. Non avendo a disposizione all'epoca un personal computer, Massimo Polidoro scriveva gli articoli a macchina e poi li impaginava con un lavoro di taglia e incolla, fotocopiatura e rilegatura a mano. In tutto, sono usciti 24 numeri di \"Help!\".\nDivulgazione scientifica.\nDal 1989 opera come divulgatore scientifico. Giornalista professionista dal 2003, \u00e8 da anni collaboratore del mensile \"Focus\" e di tutte le testate del gruppo. In veste di giornalista ha pubblicato moltissimi articoli sui temi dell'ignoto, del mistero, dell'indagine scientifica dell'occulto, degli enigmi storici e della psicologia dell'insolito.\nAll'inizio del 2006 ha creato un podcast intitolato \"I Misteri di Massimo Polidoro\"; per tre anni, le puntate del podcast sono anche andate in onda regolarmente sulla Rete Uno della Radio della Svizzera Italiana. Nel 2014 Polidoro pubblica il podcast, \"L'esploratore dell'insolito\" che tratta i seguenti argomenti: l'insolito, gli enigmi della storia, i crimini irrisolti, le tecniche per indagare e per svelare misteri e la scrittura.\nNel 2016 ha dato vita a un nuovo podcast, \"Un caff\u00e8 con Massimo\", dove condivide idee e spunti insoliti su libri, film, documentari, musica e altro, legati ai temi della scienza, del mistero, dell'avventura e dell'insolito in genere. Nel 2018 inizia una nuova serie per il suo canale YouTube intitolata \"Strane Storie\", indagini scientifiche ai confini della realt\u00e0. Una serie, con nuovi episodi pubblicati ogni venerd\u00ec, dove indagare classici del mistero e dell'ignoto.\nNel 2019 inizia un nuovo podcast di divulgazione scientifica, \"Questa \u00e8 Scienza!\" dove spiega i modi in cui incontriamo la scienza nella vita di tutti i giorni.\nL'11 giugno 2021 viene pubblicato sul suo canale YouTube il primo episodio della nuova serie \"Uno studio in nero\", dedita all'indagine di alcuni tra i pi\u00f9 grandi gialli della Storia, che conclude la prima stagione l'1 ottobre dello stesso anno.\nAttivit\u00e0 letteraria.\nMassimo Polidoro ha esordito nella narrativa pura nel 2006 con il romanzo \"Il profeta del Reich\" (Edizioni Aliberti). Nel 2015 ha esordito nel giallo con il thriller \"Il passato \u00e8 una bestia feroce\", con il quale ha vinto il Premio NebbiaGialla e per il lancio del quale si \u00e8 avvalso di un'originale campagna di promozione basata sui social network.\nAscrivibili alla categoria dei romanzi, pur basandosi su fatti veri e accertati, sono anche \"Etica criminale\" (2007) sulla banda Vallanzasca, \"Un gioco infame\" (2008) sui delitti della Banda della Uno bianca, \"Eravamo solo bambini\" (2010) sull'istituto-lager Santa Rita di Grottaferrata gestito dalla ex suora Maria Diletta Pagliuca, e \"Marta che aspetta l'alba\" (2011), libro dedicato alla malattia mentale e al ruolo rivoluzionario svolto da Franco Basaglia nel trasformare il modo di guardare ai cosiddetti matti.\nHa diretto le seguenti riviste: \"Bollettino del CICAP\" (1989-1993), \"Scienza &amp; Paranormale\" (1993-2006), \"Magia. La rivista italiana di cultura magica\" (dal 2004), \"Query. La scienza indaga i misteri\" (come Direttore Responsabile dal 2010).\nAttivit\u00e0 televisiva.\nDal 1989 Massimo Polidoro lavora in televisione, sia in Italia che all'estero, svolgendo ruoli diversi. Attualmente \u00e8 una presenza fissa a \"Superquark\" (Rai 1) dove conduce la rubrica \"Psicologia delle bufale\". Pur collaborando da sempre con Piero Angela, in passato aveva gi\u00e0 curato per lo stesso programma la rubrica \"Psicologia dell'insolito\".\n\u00c8 stato opinionista fisso a La strada dei miracoli (Rete4), nelle stagioni 2015 e il 2016, dove rappresentava il punto di vista della scienza sul soprannaturale. A inizio 2017 era presente ogni settimana a \"La settima porta\" (Rete4) per raccontare e svelare un classico del mistero, realizzando ogni volta una dimostrazione spettacolare. Nello stesso anno ha condotto \"I misteri di Indiana Jones\" (Studio Universal).\nHa svolto il ruolo di consulente scientifico del programma \"Eva - Lo spettacolo della scienza\" di Rai 2 condotto da Eva Riccobono, dove interveniva anche in video trattando argomenti \"misteriosi\" e di psicologia dell'insolito.\nNegli anni precedenti, tra gli altri, ha curato e condotto la rubrica \"Insolito e mistero\" per il programma \"In famiglia\" (Rai 2), la rubrica \"L'inspiegabile spiegato\" per \"Rebus\" (Odeon), le rubriche su Houdini e i misteri svelati per \"Fuori! Born to escape\" (All Music) e ha inoltre condotto la serie televisiva internazionale \"Legend Detectives\" per il canale Discovery Channel Europe e, con Federico Taddia, il programma \"Big Bang! Un viaggio nei misteri\" (DeA Kids).\nPer il 50\u00ba anniversario dello sbarco sulla Luna dell\u2019Apollo 11, Massimo Polidoro ha introdotto il documentario sull\u2019allunaggio \"Il giorno in cui camminammo sulla Luna\" e insieme a Paolo Attivissimo ha condotto il programma \"Luna: ci siamo andati davvero?\", entrambi trasmessi da Focus. Nel 2019, sempre sul canale Focus, ha presentato e condotto lo speciale \"Base Tuono. Un segreto della Guerra fredda\" oltre a una serie di documentari dedicata al genio di Leonardo da Vinci intitolata \"Leonardo: l'uomo che anticip\u00f2 il futuro\".\nLibri.\nNarrativa.\nSerie di thriller con protagonista \"Bruno Jordan\":\nRomanzi per ragazzi.\nSerie di romanzi per ragazzi firmata \"Max Keller\":\nAltri romanzi per ragazzi:"}
{"id": "580296", "revid": "281901", "url": "https://it.wikipedia.org/wiki?curid=580296", "title": "Razza (pesce)", "text": ""}
{"id": "580297", "revid": "1305772", "url": "https://it.wikipedia.org/wiki?curid=580297", "title": "Avs", "text": ""}
{"id": "580300", "revid": "124879114", "url": "https://it.wikipedia.org/wiki?curid=580300", "title": "Hoffmann-La Roche", "text": "F. Hoffmann\u2013La Roche SA \u00e8 una multinazionale svizzera che opera a livello mondiale con due divisioni: farmaceutica e diagnostica. La sua holding, Roche Holding AG, detiene azioni quotate al SIX Swiss Echange.\nControlla interamente la societ\u00e0 biotecnologica americana Genentech, \u00e8 azionista di maggioranza con il 62% della societ\u00e0 biotecnologica giapponese Chugai Pharmaceuticals, ha il controllo anche di Ventana Medical Systems, societ\u00e0 leader nella diagnostica e con sede negli Stati Uniti. I discendenti delle famiglie fondatrici, Hoffmann e Oeri, possiedono poco pi\u00f9 della met\u00e0 delle azioni al portatore con diritto di voto (la famiglia Hoffmann pi\u00f9 del 45%, Maja Oeri il 5%) mentre la societ\u00e0 farmaceutica svizzera Novartis ne possiede un terzo. Roche \u00e8 una delle poche aziende ad aumentare il proprio dividendo ogni anno rispetto a quello precedente: il 2017 \u00e8 il 31\u00ba anno consecutivo.. \u00c8 membro della Federazione europea delle industrie e delle aziende farmaceutiche (EFPIA).\nStoria.\nGli inizi.\nFondata il 1\u00ba ottobre 1896 da Fritz Hoffmann-La Roche, l'azienda \u00e8 ben presto conosciuta per la produzione di vari preparati e derivati vitaminici. Nel 1934 \u00e8 la prima azienda a produrre in serie vitamina C sintetica con il marchio Redoxon. Nel 1957 introduce la classe dei tranquillanti noti come benzodiazepine (con Valium e Rohypnol tra i pi\u00f9 noti) dopo aver gi\u00e0 prodotto l'anno precedente il suo primo antidepressivo, Iproniazid, ritirato dal mercato nei primi anni sessanta a causa di effetti collaterali tossici. Produce e vende diversi farmaci antitumorali diventando uno dei leader in questo campo.\nDisastro di Seveso.\nL'azienda \u00e8 nota anche per la sua schiacciante responsabilit\u00e0 nel disastro di Seveso a Seveso Il 10 luglio 1976 la fuoriuscita di diossina tossica dagli impianti di una filiale chimica di Roche, situata a Seveso, provoca una grande contaminazione della zona, conosciuta come disastro di Seveso. La responsabilit\u00e0 dell'azienda \u00e8 schiacciante: durante i procedimenti penali la Roche \u00e8 accusata di avere ignorato le pessime condizioni in cui l'impianto versava, di non avere portato i sistemi di sicurezza a condizioni accettabili e di non avere informato subito del disastro le autorit\u00e0.\nSerie di acquisizioni.\nNel 1982 la divisione statunitense della societ\u00e0 acquisisce Biomedical Reference Laboratories per 163,5 milioni di dollari dando poi vita, fondendolo insieme ai suoi laboratori, a Roche Biomedical Laboratories Inc., con sede a Burlington, nella Carolina del Nord. All'inizio degli anni novanta Roche Biomedical diventer\u00e0 una delle pi\u00f9 grandi reti di laboratori clinici negli Stati Uniti con 20 laboratori principali e 600 milioni di dollari di vendite. Sar\u00e0 poi venduta nel 1995.\nRoche comincia a produrre anche vari test HIV e farmaci antiretrovirali, acquistando nel 1992 i brevetti per la tecnica della reazione a catena della polimerasi (PCR). tre anni pi\u00f9 tardi \u00e8 anche avviata l'era della terapia antiretrovirale altamente attiva (HAART). Nel 1994 Roche rileva Syntex e nel 1996 acquisisce i diritti sul farmaco Oseltamivir, considerato il principale farmaco antivirale utilizzato per combattere l'influenza aviaria. Roche \u00e8 l'unica azienda farmaceutica autorizzata a fabbricare il farmaco, scoperta da Gilead Sciences. Solo nel 2005 riesce comunque a risolvere una controversia sui diritti d'autore, accettando di pagare le royalties Gilead del 14-22% delle vendite nette annuali senza adeguare i pagamenti per i costi di produzione, come era stato consentito nell'accordo originale di licenza. Il 20 ottobre 2005, Hoffmann-La Roche decider\u00e0 di autorizzare altre societ\u00e0 a fabbricare Oseltamivir.\nNovartis, Ventana, Genentech.\nNel maggio 2001 la societ\u00e0 farmaceutica svizzera Novartis acquisisce per 3,1 miliardi di euro da Bz Holding Group il 20% delle azioni al portatore di Hoffmann-La Roche. Un paio d'anni pi\u00f9 tardi la quota salir\u00e0 al 33%. Ma, dichiareranno gli azionisti di maggioranza di Roche, \"niente fusione\".\nNel 2002 Roche entra in una societ\u00e0 giapponese di biotecnologie, la Chugai Pharmaceuticals, con sede a Tokyo e annoverata tra i pionieri nella immunologia con la scoperta di importanti composti farmaceutici, diventandone nel giugno 2014 azionista di maggioranza con il 62%. Nel 2005 rileva la societ\u00e0 svizzera GlycArt Biotechnology per acquisire tecnologia agli anticorpi afucosilati; uno dei suoi prodotti in via di sviluppo \u00e8 obinutuzumab che ha ottenuto l'approvazione della FDA nel novembre 2013 per il trattamento della leucemia linfatica cronica. Il 22 gennaio 2008 Roche acquisisce Ventana Medical Systems per 3,4 miliardi di dollari cash (89,5 dollari per azione) dopo aver inutilmente cercato di \"scalarla\" l'anno precedente, il 2 gennaio 2009 rileva Memory Pharmaceuticals Corp e il 26 marzo, dopo otto mesi di negoziati, ottiene il controllo totale di Genentech (in cui aveva gi\u00e0 dal 1990 la quota di maggioranza) per $ 46,8 miliardi. In seguito a questa acquisizione Roche chiude le sue strutture di ricerca situate a Palo Alto e le trasferisce nel loro campus nel New Jersey (chiuso poi nel 2012); il quartier generale degli Stati Uniti di Roche \u00e8 invece trasferito a South San Francisco.\nL'accelerazione delle acquisizioni cresce in seguito alla focalizzazione del gruppo su due direttrici, farmaceutica e diagnostica. Nell'aprile 2009 Roche rileva Medingo Ltd. per $ 160 milioni, nell'agosto 2010 BioImagene Inc., per $ 100 milioni, nel 2011 la societ\u00e0 riceve il premio Facility of the Year dell'anno per l'innovazione di processo per il progetto di fornitura clinica \"MyDose\". Ancora acquisizioni: in marzo PVT Probenverteiltechnik GmbH per un importo di 85 milioni di euro, in luglio Mtm Laboratories AG per 190 milioni di euro, in ottobre Anadys Pharmaceuticals, Inc. per 230 milioni di dollari.\nNel luglio 2013 Roche Diagnostics compra la societ\u00e0 di analisi del sangue Constitution Medical Inc. per 220 milioni di dollari. Nell'aprile 2014 Roche acquisisce IQuum per 450 milioni di dollari e i diritti su un farmaco sperimentale (ORY-1001) della societ\u00e0 spagnola, Oryzon Genomics, per 21 milioni di dollari. In giugno \u00e8 la volta di Genia Technologies Inc. (350 milioni di dollari), nell'agosto 2014 della societ\u00e0 farmaceutica californiana InterMune per 8,3 miliardi di dollari (a 74 dollari per azione, che rappresenta un premio del 38% rispetto al prezzo finale di chiusura delle azioni), nel dicembre 2014 della societ\u00e0 di elaborazione di sequenze di prossima generazione Bina Technologies.\nMulta dell'Antitrust.\nNel marzo 2014 l'Antitrust italiana ha affibbiato una multa di 180 milioni di euro a Roche e Novartis: le due aziende farmaceutiche si sono divise i proventi miliardari della vendita di due medicinali (Avastin e Lucentis) dall'identica efficienza terapeutica ma dai prezzi molto diversi: 80 euro contro 900 euro a dose. Danneggiando quindi i pazienti, il servizio sanitario nazionale e le assicurazioni private.\nIl 16 gennaio 2015 la societ\u00e0 annuncia l'acquisizione di Trophos per 470 milioni di euro in modo da aumentare la presenza dell'azienda nella malattia neuromuscolare. L'accordo si concentrer\u00e0 sulla fase II e III dell'oltrofia muscolare spinale, l'olesoxima (TRO19622). In agosto rileva GeneWEAVE (425 milioni di dollari) per rafforzare la sua attivit\u00e0 di diagnostica microbica. Pochi giorni pi\u00f9 tardi rileva Kapa Biosystems, nell'ottobre 2015 acquisisce Adheron Therapeutics per 105 milioni di dollari.\nNel febbraio 2018 rileva per 1,9 miliardi di dollari Flatiron Health, una startup nata all'ombra di Google e specializzata nell'analisi dei dati. A fianco dei tecnici del computer lavorano centinaia di medici qualificati. Osserver\u00e0 Christopher Franz, dal 2014 presidente del gruppo: \"I Big Data sono assolutamente fondamentali nell'oncologia per personalizzare sempre di pi\u00f9 le terapie\". Nel giugno 2018 acquisisce per 4,2 miliardi di dollari (137 dollari per azione) le azioni in circolazione di Foundation Medicine, societ\u00e0 americana quotata alla Borsa di New York e con sede a Cambridge, Massachusetts, specializzata nella sviluppo e nella commercializzazione di diagnostiche genomiche per tumori.\nDati economici.\nLa societ\u00e0 \u00e8 presente commercialmente in 150 Paesi. Il volume d'affari \u00e8 stato nel 2016 di 50,6 miliardi di franchi svizzeri con un utile netto di 9,57 miliardi. Nel 2017 i ricavi hanno toccato i 53,3 miliardi con un aumento del 5% rispetto all'anno precedente 41,2 dovuti alla divisione farmaceutica, 12,1 alla divisione diagnostica. L'utile netto \u00e8 sceso del 9% a 8,8 miliardi.\nLa sede per l'Italia si trova a Monza.\nProdotti.\nHoffmann-La Roche \u00e8 forte nel settore farmaceutico per il trattamento del cancro, contro le malattie virali e per il trattamento delle malattie metaboliche. Con 10 miliardi di spesa in R&amp;D nel 2017 \u00e8 l'azienda pharma a spendere di pi\u00f9 al mondo."}
{"id": "580304", "revid": "125152816", "url": "https://it.wikipedia.org/wiki?curid=580304", "title": "Conflitto israelo-palestinese", "text": "Il conflitto israelo-palestinese (, \"Ha'Sikhsukh Ha'Yisraeli-Falestini\"; ) \u00e8 il conflitto politico, armato e sociale in corso tra Israele e i palestinesi, e trae origine all'inizio del XX secolo. Il conflitto \u00e8 parte del pi\u00f9 vasto Conflitto arabo-israeliano. quattro principali ostacoli alla risoluzione dei conflitti: la creazione di confini sicuri e definiti, il controllo di Gerusalemme, gli insediamenti israeliani e il diritto al ritorno dei rifugiati palestinesi, a cui devono essere aggiunti altri ostacoli, come le uccisioni politicamente motivate di civili israeliani o palestinesi (compresi bambini e donne da entrambe le fazioni), libert\u00e0 di movimento palestinese, sicurezza israeliana e altre questioni relative ai diritti umani. La violenza derivante dal conflitto ha portato a varie posizioni internazionali sul conflitto. \nSono stati intavolati vari tentativi di negoziazione per una Soluzione dei due Stati, che implicherebbe la creazione di uno Stato di Palestina indipendente, accanto allo Stato di Israele. Nel 2016, secondo uno studio dell'Istituto israeliano per la democrazia e del Centro palestinese per la ricerca e le indagini politiche, la maggioranza degli israeliani e dei palestinesi ha preferito la soluzione dei due stati per risolvere il conflitto. D'altro canto, una considerevole maggioranza della popolazione israeliana ritiene legittima l'esigenza palestinese di creare uno Stato indipendente e ritiene che Israele possa accettare la creazione di tale Stato. La maggior parte dei palestinesi e degli israeliani vede la Cisgiordania e la Striscia di Gaza come il luogo ideale dell'ipotetico Stato palestinese in una soluzione a due Stati. Tuttavia, vi sono importanti aree di disaccordo sulla forma di un accordo finale e anche sul livello di credibilit\u00e0 che ciascuna parte apprezza nell'altra nel difendere gli impegni di base. \nAll'interno della societ\u00e0 israeliana e di quella palestinese, il conflitto genera un'ampia variet\u00e0 di posizioni. Un tratto distintivo del conflitto \u00e8 stato il livello di violenza perpetratosi per gran parte della sua durata. Ci sono stati scontri tra eserciti regolari, gruppi paramilitari, cellule terroristiche e cittadini indipendenti. Questi scontri non sono stati strettamente limitati al campo militare e hanno causato un gran numero di vittime tra la popolazione civile di entrambe le parti. \nCi sono importanti attori internazionali coinvolti nel conflitto. Le due parti che hanno partecipato ai colloqui di pace diretti, se presenti, sono il governo di Israele, attualmente guidato da Benjamin Netanyahu e lo stato di Palestina, attualmente presieduto da Mahmud Abbas. Il Quartetto per il Medio Oriente, composto da un inviato speciale degli Stati Uniti, un altro dalla Russia, un terzo dall'Unione europea e uno dalle Nazioni Unite, media i negoziati ufficiali. La Lega araba \u00e8 un altro attore importante che ha proposto un'Iniziativa di pace araba. L'Egitto, membro fondatore della Lega araba, \u00e8 stato storicamente un partecipante chiave. \nDal 2007, la politica palestinese \u00e8 stata fratturata dal conflitto tra le due principali fazioni: Fatah e lo storico rivale Hamas. In seguito alla vittoria di Hamas alle Elezioni legislative in Palestina del 2006 e alla sua presa di potere nella Striscia di Gaza a giugno 2007, il territorio controllato dall'Autorit\u00e0 Nazionale Palestinese (il governo provvisorio palestinese) \u00e8 diviso tra Fatah in Cisgiordania e Hamas nella Striscia di Gaza. La divisione del comando tra le parti ha causato il crollo del governo bipartitico dell'ANP. I negoziati diretti tra il governo israeliano e la guida palestinese sono iniziati nel settembre 2010 e miravano a raggiungere un accordo sullo status ufficiale finale, anche se poco dopo sono stati interrotti a tempo indeterminato.\nStoria.\nIn risposta al crescente antisemitismo contro gli ebrei in Europa, alla fine del XIX secolo emerse un movimento sionista che sosteneva la necessit\u00e0 di uno stato ebraico. Tra la fine del XIX e l'inizio del XX secolo si tennero le prime \"Aliyah\" che portarono decine di migliaia di ebrei europei a stabilirsi in Palestina; l'immigrazione ebraica nella regione acceler\u00f2 in seguito alla Seconda guerra mondiale e all'Olocausto. \nI primi conflitti tra la comunit\u00e0 ebraica palestinese e quella araba palestinese sorsero ai tempi dell'Impero ottomano, per poi esacerbarsi successivamente in concomitanza con il Mandato britannico della Palestina, stabilito in seguito alla Caduta dell'Impero ottomano. \nDi fronte alle rispettive rivendicazioni nazionali della comunit\u00e0 ebraica e di quella araba, fu stabilito il \"Piano di partizione della Palestina\"; quello che fu il Mandato britannico della Palestina venne diviso in due: uno stato ebraico, al quale fu assegnato il 55% del territorio del Mandato (anche se la comunit\u00e0 ebraica possedeva solo il 7% delle terre in Palestina), compreso il deserto del Negev, e la cui popolazione sarebbe stata composta da 500.000 ebrei e da 400.000 arabi palestinesi, e uno stato arabo, il quale avrebbe compreso il 44% del territorio del mandato e una popolazione di 725.000 arabi palestinesi con una minoranza di circa 10.000 ebrei. Gerusalemme sarebbe stata invece una zona internazionale. I rappresentanti della comunit\u00e0 ebraica (esclusi il Lehi e l'Irgun) accettarono il piano mentre la comunit\u00e0 araba lo respinse. Il 14 maggio 1948, in seguito alla Dichiarazione d'indipendenza israeliana, scoppi\u00f2 una guerra tra gli stati arabi, intervenuti a favore della comunit\u00e0 araba palestinese, e il neonato Stato di Israele il quale riusc\u00ec a prendere il controllo dei suoi territori e a respingere gli eserciti arabi. Il conflitto gener\u00f2 un esodo di massa delle comunit\u00e0 palestinesi (si valutano circa 700.000 rifugiati palestinesi, ossia i due terzi della popolazione palestinese nel territorio israeliano). A conclusione della guerra, Israele rifiut\u00f2 il ritorno dei profughi, che da allora vivono in campi profughi in Libano, Siria, Giordania, Striscia di Gaza e Cisgiordania.\nPeriodi del conflitto.\nNella cronologia storica, il conflitto israelo-palestinese ha avuto una serie di fasi distinte e date chiave:\nRisoluzioni dell'ONU.\nL'Organizzazione delle Nazioni Unite ha emesso una serie di dichiarazioni sul conflitto israelo-palestinese nel tempo, sia attraverso l'Assemblea generale che il Consiglio di sicurezza. \nRisoluzioni dell'Assemblea generale delle Nazioni Unite.\nRisoluzione 181.\nLa risoluzione 181 dell'Assemblea generale delle Nazioni Unite, votata il 29 novembre 1947, raccomanda la divisione della Palestina in uno stato ebraico, uno stato arabo e un'area sotto un particolare regime internazionale.\nRisoluzione 273.\nLa risoluzione 273 dell'Assemblea generale delle Nazioni Unite ha ammesso Israele come stato membro dell'organizzazione.\nRisoluzione 67/19.\nLa risoluzione dell'Assemblea Generale 67/19, adottata il 29 novembre 2012, ha accettato di ammettere la Palestina come Stato osservatore e non membro dell'Organizzazione. \nRisoluzione 10/L22.\nIl 21 dicembre 2017, l'Assemblea Generale delle Nazioni Unite ha adottato la Risoluzione A/ES-10/L.22 che si occupa di \"misure illegali israeliane nella Gerusalemme Est occupata e nel resto del territorio palestinese occupato\" in cui ribadisce che tutte le decisioni e gli atti che cercano di modificare il carattere, lo status o la composizione demografica di Gerusalemme non hanno alcun effetto legale, sono nulli e devono essere revocati in conformit\u00e0 con le pertinenti risoluzioni del Consiglio di sicurezza. Invita inoltre tutti gli Stati ad astenersi dallo stabilire missioni diplomatiche nella Citt\u00e0 Santa di Gerusalemme. \nRisoluzioni del Consiglio di sicurezza delle Nazioni Unite.\nRisoluzione 242.\nAdottata all'unanimit\u00e0 al Consiglio di sicurezza il 22 novembre 1967, sei mesi dopo la Guerra dei sei giorni, la risoluzione \"chiede l'istituzione di una pace giusta e duratura in Medio Oriente\", che includa \"il ritiro del Esercito israeliano di territori occupati durante il recente conflitto\" e il \"rispetto e riconoscimento della sovranit\u00e0 e dell'integrit\u00e0 territoriale e dell'indipendenza politica di ciascuno Stato nella regione e il loro diritto a vivere in pace all'interno di confini riconosciuti e sicuri, al riparo da minacce e atti di forza\". Questa risoluzione \u00e8 rimasta un riferimento in tutti i negoziati successivi. \nRisoluzione 338.\nAdottata dal Consiglio di sicurezza il 22 ottobre 1973, durante la Guerra del Kippur, la risoluzione conferma la validit\u00e0 della risoluzione 242 e raccomanda il cessate il fuoco e l'avvio dei negoziati al fine di \"stabilire un giusto e durare in Medio Oriente\". \nRisoluzione 446.\nAdottata dal Consiglio di sicurezza il 22 marzo 1979, questa risoluzione dichiara che la creazione di insediamenti da parte di Israele nei territori arabi occupati dal 1967 non ha validit\u00e0 legale e costituisce un grave ostacolo al raggiungimento di una pace completa, giusta. e durevole in Medio Oriente. Inoltre, chiede a Israele, in quanto potenza occupante, di rispettare scrupolosamente le Convenzioni di Ginevra relative alla protezione delle persone civili in tempo di guerra, di annullare le sue misure precedenti e di \"desistere dall'adottare qualsiasi misura che provocherebbe un cambiamento nello status giuridico e natura geografica e che influisce sensibilmente sulla composizione demografica dei territori arabi occupati dal 1967, compresa Gerusalemme, e, in particolare, che non trasferisca parti della propria popolazione civile nei territori arabi occupati\". \nRisoluzione 478.\nFu adottato, con la sola astensione degli Stati Uniti, dal Consiglio di Sicurezza il 20 agosto 1980, dopo l'approvazione della Legge di Gerusalemme da parte del Parlamento israeliano il 30 luglio 1980, che proclam\u00f2 la citt\u00e0 di Gerusalemme, \"intera e unificata\", come la capitale di Israele. La risoluzione \"censura nei termini pi\u00f9 forti\" la Legge di Gerusalemme e afferma che questa legge \u00e8 una violazione del diritto internazionale e non pregiudica la continua applicabilit\u00e0 a Gerusalemme della Convenzione di Ginevra relativa alla protezione delle persone civili in tempo di guerra. Inoltre, determina che la Legge di Gerusalemme e tutte le altre misure e gli atti legislativi e amministrativi adottati da Israele, il potere occupante, che hanno alterato o intendono alterare il carattere e lo status di Gerusalemme \"sono nulli e devono essere lasciati senza effetto immediato\". La risoluzione \"non riconosce\" la Legge di Gerusalemme e altre misure israeliane e invita tutti i membri delle Nazioni Unite a rispettare questa decisione e a ritirare le rappresentanze diplomatiche che hanno istituito a Gerusalemme. La risoluzione afferma inoltre che la Legge di Gerusalemme costituisce un grave ostacolo al raggiungimento di una pace completa, giusta e duratura in Medio Oriente. \nRisoluzione 2334.\nLa risoluzione 2334 \u00e8 stata adottata dal Consiglio di sicurezza il 23 dicembre 2016, che \u00e8 stato pronunciata ribadendo che \"la creazione di insediamenti da parte di Israele nel territorio palestinese occupato dal 1967, compresa Gerusalemme Est, non ha validit\u00e0 legale\" e esprimendo \"grave preoccupazione per il fatto che il proseguimento delle attivit\u00e0 di insediamento israeliano stia mettendo a repentaglio la fattibilit\u00e0 della soluzione a due Stati basata sui confini del 1967\".\nProcesso di pace.\nAccordi di Oslo.\nNel 1993, i funzionari israeliani guidati da Yitzhak Rabin e i leader palestinesi dell'Organizzazione per la Liberazione della Palestina guidati da Yasser Arafat hanno lottato per trovare una soluzione pacifica attraverso il cosiddetto processo di pace di Oslo. Una pietra miliare fondamentale in questo processo \u00e8 stata la lettera di Arafat riconoscendo il diritto all'esistenza di Israele. Nel 1993 gli accordi di Oslo furono conclusi come un quadro per il futuro delle relazioni israelo-palestinesi. Il punto cruciale di questi accordi era che Israele trasferisse gradualmente il controllo dei territori palestinesi ai palestinesi in cambio della pace. Il processo di Oslo fu delicato e aveva un punto critico con l'omicidio di Yitzhak Rabin e alla fine fall\u00ec quando Arafat ed Ehud Barak non riuscirono a raggiungere un accordo a Camp David nel luglio 2000. Robert Malley, assistente speciale del Presidente degli Stati Uniti per gli affari arabo-israeliani, ha confermato che mentre Barak non avesse fatto alcuna offerta scritta formale ad Arafat, il principale difetto dei palestinesi \u00e8 che dall'inizio del Vertice di Camp David in poi non hanno potuto dire la propria alle idee degli Stati Uniti, n\u00e9 presentare una controproposta specifica e forte. \nVertice di Camp David del 2000.\nA luglio 2000, il presidente degli Stati Uniti, Bill Clinton induce un vertice di pace tra il leader palestinese Yasser Arafat e il Primo Ministro israeliano Ehud Barak. Barak avrebbe offerto al leader palestinese circa il 95% della Cisgiordania e della Striscia di Gaza, cos\u00ec come la sovranit\u00e0 palestinese su Gerusalemme Est e che 69 insediamenti ebraici (che comprendono l'85% degli insediamenti ebraici in Cisgiordania) sarebbero stati ceduti a Israele. Ha anche proposto il \"controllo temporaneo israeliano\" indefinitamente sul 10% del territorio della Cisgiordania in un'area che comprende molti insediamenti ebraici. Secondo fonti palestinesi, il resto dell'area sarebbe sotto il controllo palestinese, anche se alcune aree sarebbero distrutte da tangenziali e posti di blocco israeliani. A seconda di come sono configurate le strade di sicurezza, queste strade israeliane potrebbero impedire la libera circolazione dei palestinesi in tutto il loro stato. \u00c8 stato inoltre proposto di ridurre la capacit\u00e0 di assorbimento dei rifugiati palestinesi. Arafat ha respinto l'offerta. Il presidente Clinton ha richiesto rapporti per Arafat per fare una controfferta, ma non ha proposto alcuno. L'ex ministro degli esteri israeliano Shlomo Ben Ami, che ha tenuto un diario dei negoziati, ha dichiarato in un'intervista nel 2001, quando gli \u00e8 stato chiesto se i palestinesi hanno presentato una controproposta:\nNon \u00e8 stata trovata una soluzione sostenibile in grado di soddisfare le richieste sia israeliane che palestinesi, anche sotto la forte pressione degli Stati Uniti. Stati Uniti d'America Clinton incolp\u00f2 Arafat per il fallimento del vertice di Camp David. Nei mesi successivi al vertice, Clinton nomin\u00f2 l'ex senatore degli Stati Uniti. Stati Uniti d'America George J. Mitchell, a capo di un comitato investigativo, che in seguito pubblic\u00f2 come Rapporto Mitchell, per ripristinare il processo di pace. \nVertice di Taba.\nLa squadra negoziale israeliana ha presentato una nuova mappa al Vertice di Taba a Taba, in Egitto, a gennaio 2001. Si decise di eliminare il \"controllo temporaneo israeliano\" in alcune aree e la parte palestinese l'ha accettato come base per futuri negoziati. Tuttavia, il Primo Ministro israeliano Ehud Barak non condusse ulteriori negoziati in quel momento e i colloqui si sono conclusi senza un accordo. \nRoad map per la pace.\nUna proposta di pace presentata dal Quartetto dell'Unione europea, dalla Russia, dalle Nazioni Unite e dagli Stati Uniti il 17 settembre 2002, era la tabella di marcia per la pace. Questo piano non ha tentato di risolvere problemi difficili, come il destino di Gerusalemme o degli insediamenti israeliani. Li mette da parte per la negoziazione nelle fasi successive del processo. La proposta non \u00e8 mai andata oltre la prima fase, che prevede la sospensione della costruzione di insediamenti israeliani e la fine della violenza tra israeliani e palestinesi. Nessuno di questi due obiettivi iniziali \u00e8 stato raggiunto. \nIniziativa di pace araba.\nL'Iniziativa di pace araba (in arabo: \u0645\u0628\u0627\u062f\u0631\u0629 \u0627\u0644\u0633\u0644\u0627\u0645 \u0627\u0644\u0639\u0631\u0628\u064a\u0629) \u00e8 stata proposta per la prima volta dal principe ereditario Abdullah dell'Arabia Saudita al vertice di Beirut. \u00c8 una proposta per una soluzione al conflitto arabo-israeliano nel suo insieme, e in particolare al conflitto israelo-palestinese. L'iniziativa \u00e8 stata inizialmente pubblicata il 28 marzo 2002 al vertice di Beirut e concordata nuovamente nel 2007 al vertice di Riyad. A differenza della tabella di marcia per la pace, viene spiegata come una \"soluzione finale\" di confini esplicitamente basati sui confini delle Nazioni Unite stabiliti prima del 1967. Offre di normalizzare completamente le relazioni con Israele, in cambio del ritiro delle sue forze da tutti i territori occupati, incluso il Golan, e di riconoscere \"uno stato palestinese indipendente con Gerusalemme Est come capitale\" della Cisgiordania e della Striscia di Gaza, nonch\u00e9 un \"giusta soluzione\" per i rifugiati palestinesi. \nNumerosi funzionari israeliani hanno risposto all'iniziativa con supporto e critiche. Il governo israeliano ha espresso le sue riserve sulla \"linea rossa\", su questioni come il problema dei rifugiati palestinesi, la sicurezza e la natura di Gerusalemme. Tuttavia, la Lega araba continua a mantenere l'iniziativa come possibile soluzione e si sono tenuti incontri tra la Lega araba e Israele. \nGerusalemme.\nIl confine di Gerusalemme \u00e8 una questione particolarmente delicata. Le tre principali religioni abramitiche - ebraismo, cristianesimo e islam - hanno Gerusalemme come luogo importante per l'istituzione dei loro resoconti storici religiosi. Le autorit\u00e0 israeliane sostengono l'indivisibilit\u00e0 della citt\u00e0. Le autorit\u00e0 palestinesi reclamano invece almeno le parti della citt\u00e0 che non facevano parte di Israele prima del giugno 1967. Al 2005, c'erano pi\u00f9 di 719.000 ebrei che vivevano a Gerusalemme (principalmente a Gerusalemme Ovest) e 232.000 erano arabi (principalmente abitanti di Gerusalemme Est). \nLe maggiori istituzioni israeliane, tra cui il governo, la Knesset e la Corte suprema, hanno sede a Gerusalemme Ovest sin dalla fondazione di Israele nel 1948. Dopo che Israele conquist\u00f2 Gerusalemme Est alla Giordania, nell'ambito della Guerra dei sei giorni, lo stato ebraico assunse il completo controllo amministrativo di Gerusalemme Est. Nel 1980 Israele ha promulgato una nuova legge nota come Legge di Gerusalemme che stabilisce che \"Gerusalemme, completa e unita, \u00e8 la capitale di Israele\". \nNegli accordi di Camp David e nel vertice di Taba del 2000-01, gli Stati Uniti hanno proposto un piano in cui le zone arabe di Gerusalemme sarebbero state assegnate al proposto stato palestinese, mentre la parte ebraica della citt\u00e0 sarebbe rimasta a Israele. Tutto il lavoro archeologico sul Monte del Tempio sarebbe stato controllato congiuntamente dai governi israeliano e palestinese. Entrambe le parti accettarono la proposta, in linea di principio, ma solo ai vertici e non alla fine. \nIl governo israeliano esprime serie preoccupazioni per il benessere dei luoghi santi dell'Ebraismo sotto il possibile controllo palestinese. Quando Gerusalemme fu sotto il controllo giordano, ai non ebrei fu permesso visitare il Muro del Pianto e gli altri siti sacri dell'Ebraismo; il cimitero ebraico del Monte degli Ulivi fu profanato. Nel 2000, una folla palestinese ha rilevato la tomba di Giuseppe, un santuario considerato sacro da ebrei e musulmani, e ha saccheggiato e bruciato l'edificio e lo ha trasformato in una moschea. Ci sono scavi non autorizzati da parte dei palestinesi per la costruzione sul Monte del Tempio a Gerusalemme, che potrebbe minacciare la stabilit\u00e0 del Muro del Pianto. Le agenzie di sicurezza israeliane monitorano e detengono sistematicamente gli estremisti ebrei che attaccano l'atrio della moschea, ma non si sono verificati incidenti gravi negli ultimi 20 anni. Le autorit\u00e0 israeliani ha concesso alle autorit\u00e0 religiose musulmane un'autonomia quasi completa sul Monte del Tempio. \nIsraele esprime preoccupazione per la sicurezza dei suoi residenti nei quartieri di Gerusalemme se venissero sottoposti al controllo palestinese. Gerusalemme \u00e8 stata il principale obiettivo di attacchi da parte di gruppi militanti contro obiettivi civili dal 1967. Molti insediamenti israeliani sono stati stabiliti in Cisgiordania.\nIl governo israeliano insiste sul fatto che concede alle minoranze religiose residenti sul suo territorio ampi diritti. Secondo uno studio del 2019 pubblicato da Freedom House, la libert\u00e0 di religione in Israele \u00e8 ampiamente rispettata. Le autorit\u00e0 religiose, cristiane, musulmane, druse e baha'i, hanno giurisdizione sulle proprie comunit\u00e0 in materia di matrimonio, sepoltura e divorzio."}
{"id": "580306", "revid": "17654", "url": "https://it.wikipedia.org/wiki?curid=580306", "title": "MIPS Computer Systems Inc.", "text": ""}
{"id": "580308", "revid": "1305772", "url": "https://it.wikipedia.org/wiki?curid=580308", "title": "Robert Henri", "text": "Fu una figura guida dell'Ashcan School del realismo americano e fond\u00f2 il gruppo detto \"Gli otto\", per protestare conto i criteri conservatori e discriminatori della National Academy of Design.\nBiografia.\nA causa di disavventure familiari, Henri pass\u00f2 gli anni dell'infanzia e della giovent\u00f9 trasferendosi continuamente negli stati centrali degli Stati Uniti, finch\u00e9 nel 1883 la famiglia si stabil\u00ec dapprima a New York e poi ad Atlantic City, dove egli realizz\u00f2 le sue prime pitture.\nPer l'incoraggiamento dei genitori, nel 1886 Henri si iscrisse all'Accademia d'Arte di Filadelfia, dove esegu\u00ec dei quadri \u201c\"en plein air\"\u201d. Si rec\u00f2 quindi a Parigi nel 1888, dove studi\u00f2 sotto la guida di William-Adolphe Bouguereau ed ammir\u00f2 le opere di grandi artisti, come Vel\u00e1zquez, Goya, Hals, Rembrandt, Manet e Whistler.\nConobbe l'impressionismo, il post-impressionismo ed il simbolismo, ma fu proprio l'impressionismo, con la tecnica dell'\u201d\"en plein air\"\u201d ed il rifiuto dell'accademismo, ad entusiasmarlo maggiormente.Dopo aver viaggiato per la Francia, nel 1890 giunse in Italia, ammirandone parte dell'immenso patrimonio artistico.\nNel 1891 torn\u00f2 a Filadelfia e cominci\u00f2 ad attrarre un gruppo di artisti, tra cui William Glackens, George Luks, Everett Shinn e John French Sloan, che si incontravano nel suo studio per discutere di arte e cultura e per fare disegni dal vivo; la stima e l'amicizia tra loro dur\u00f2 per tutta la vita.\nIn questo periodo i suoi temi preferiti furono i paesaggi ed i ritratti, caratterizzati da una pennellata ampia e vivace, con la ferma convinzione che l'arte sia strettamente legata alla vita reale e che il compito dell'artista sia di esprimere sulla tela non solo quello che vede, ma soprattutto quello che prova.\nUna costante delle sue opere \u00e8 il rifiuto di modelli accademici in favore di una profonda ed al tempo stesso spontanea osservazione della realt\u00e0; questo vale anche per le opere degli anni successivi, in cui ritrasse principalmente scene urbane e soggetti presi dalla vita di tutti i giorni.\nA partire dal 1898 Henri trascorse ancora due anni in Francia, durante i quali si fece notare da diversi collezionisti.\nTornato negli Stati Uniti, si dedic\u00f2 anche all'insegnamento ed insegn\u00f2 per il resto della sua vita in diverse e prestigiose scuole di New York, avendo tra i suoi studenti artisti come Edward Hopper, Rockwell Kent, George Bellows, Joseph Stella, Man Ray e Stuart Davis.\nNonostante gli importanti riconoscimenti ottenuti, Henri accus\u00f2 i membri delle pi\u00f9 importanti accademie artistiche statunitensi di pregiudizio e di scarsa volont\u00e0 di rinnovamento, per aver rifiutato sistematicamente le opere innovative dei suoi allievi. Per questo motivo fond\u00f2 il gruppo di artisti chiamato \"Gli otto\" e organizz\u00f2 diverse mostre in cui furono esposti, insieme alle proprie opere e a quelle del gruppo dei suoi amici di Filadelfia, anche lavori di artisti come Maurice Prendergast, Ernest Lawson e Arthur Davies.In queste mostre spesso le opere erano esposte in ordine alfabetico per dare risalto allo spirito egualitario che le ispirava.\nRobert Henri mor\u00ec a New York all'et\u00e0 di 64 anni."}
{"id": "580321", "revid": "117026564", "url": "https://it.wikipedia.org/wiki?curid=580321", "title": "Fluoroscopia digitale", "text": "La fluoroscopia digitale (FD) \u00e8 una tecnica radiologica, evoluzione della fluoroscopia tradizionale, comunemente usata dai medici radiologi e dai tecnici di radiologia per ottenere immagini in diretta della struttura interna di un paziente attraverso l'uso di un fluoroscopio.\nRappresenta la naturale evoluzione dei sistemi di fluoroscopia tradizionali dove un potente fascio di raggi X passa attraverso il corpo del paziente. Tali raggi possono essere assorbiti dai tessuti del paziente, deviati dagli urti con gli atomi del corpo, o passare indisturbati. Questa tecnica ha trovato ampio uso nel settore angiografico e nello studio funzionale di organi come esofago, stomaco, duodeno, intestino tenue, colon, retto, vie urinarie, utilizzando la tecnica della sottrazione di immagine.\nIl fascio uscente dal paziente deve essere reso visibile; per questo motivo, nella prima met\u00e0 del Novecento venivano usati opportuni strati di fosfori su vetro (fluoroscopia): i raggi X colpivano lo strato, che emetteva luce ed il radiologo, di fronte al paziente (e al fascio di radiazione), osservava quanto visibile sul vetro.\nNella fluoroscopia digitale si aggiunge l'ausilio delle tecnologie computerizzate che consentono maggiori possibilit\u00e0 di acquisizione, trattamento e gestione dell'immagine.\nIl principale vantaggio di un sistema FD \u00e8 la capacit\u00e0 di elaborare le immagini tramite il calcolatore per migliorare la visualizzazione delle informazioni in esse contenute. \nL'unit\u00e0 di FD pi\u00f9 semplice \u00e8 composta dagli stessi elementi che ritroviamo nei sistemi tradizionali; \u00e8 necessario per\u00f2 che le caratteristiche della catena fluoroscopica soddisfino alcuni criteri per poter essere adeguate alla elevata qualit\u00e0 richiesta da un sistema digitale.\nGeneratore e tubo radiogeno.\nLa funzione principale di un generatore per sistemi digitali \u00e8 quella di fornire una tensione che sia perfettamente ripetibile nel tempo. Piccole differenze provocano delle variazioni nell'emissione del fascio di fotoni che, nel caso di applicazione di algoritmi di sottrazione, provocheranno una non adeguata elaborazione con uno scadimento di qualit\u00e0 dell'immagine risultante.\nPoich\u00e9 le matrici utilizzate sono oggi usualmente al massimo 1024 x 1024, non sono necessarie macchie focali molto piccole, come quelle richieste per l'ingrandimento diretto di immagine, con conseguenti minori problemi per lo smaltimento di calore da parte del tubo stesso.\nIntensificatore di brillanza.\nCaratteristiche principali di un intensificatore di brillanza sono la risoluzione spaziale e l'efficienza di detenzione, valutata come rapporto di contrasto.\nEssi dipendono in modo inversamente proporzionale, dallo spessore dei fosfori di entrata dell'intensificatore. Il potere di risoluzione massimo di un tubo intensificatore si aggira intorno alle 5 paia di linee per millimetro, tale valore appare pi\u00f9 che sufficiente per i sistemi di FD, ma \u00e8 bene sottolineare che risulta indispensabile anche un elevato rapporto di contrasto.\nNel processo di intensificazione di luminosit\u00e0 vengono introdotti due tipi diversi di artefatti. Il primo \u00e8 la distorsione periferica, che pur non degradando la risoluzione, agisce negativamente sulla fedelt\u00e0 di riproduzione; in un sistema digitale tali distorsioni devono essere ridotte al minimo. Il secondo comporta uno sfuocamento del singolo punto dell'immagine nel trasferimento tra il fosforo di entrata e quello di uscita.\nOttiche di accoppiamento.\nIl diaframma luminoso \u00e8 deputato al controllo della quantit\u00e0 di luce che, dall'uscita dell'intensificatore di brillanza, raggiunge la telecamera. In un tipico esame FD la zona da esaminare viene posta prima al centro del campo, con bassi valori di mA; successivamente il mA viene aumentato per migliorare la qualit\u00e0 dell'immagine.\nTelecamera.\nSicuramente la telecamera rappresenta una delle componenti pi\u00f9 importanti della FD, infatti essa deve produrre un segnale video elettronico a partire dalla immagine in uscita del tubo intensificatore, che sia direttamente proporzionale alla quantit\u00e0 di fotoni incidenti in ogni singolo punto. Successivamente tale segnale continuo viene trasformato in segnale digitale mediante un convertitore A/D.\nLe telecamere video di buona qualit\u00e0 attualmente in uso utilizzano tubi di tipo VIDICON. Il tubo PLUMBICON \u00e8 per\u00f2 preferibile per la minor persistenza dell'immagine, dato l'utilizzo della FD in studi di tipo dinamico in cui si assiste a rapidi cambiamenti dell'immagine. LA risoluzione spaziale pu\u00f2 essere portata fino a 1024x1024 utilizzando tempi di scansione pi\u00f9 lenti.\nTecnica.\nValutazione di base.\nL'esame inizia con una valutazione senza mezzo di contrasto:\nValutazione post-MdC.\nDurante la fase contrastografica viene somministrato al paziente Mdc baritato per via orale invitandolo a trattenerlo nella cavit\u00e0 orale e deglutire al comando dell'operatore. \nLa somministrazione di boli di MdC di diversa densit\u00e0 e consistenza viene ottimizzata in base ai sintomi del paziente e consente di individuarne il tipo di alimentazione pi\u00f9 idonea.\nLa proiezione latero-laterale offre la visione panoramica di tutto l'atto deglutitorio, permettendo di valutarne tutte le fasi e risulta la proiezione migliore per indagare sull'aspirazione.\nLa proiezione antero-posteriore, invece, risulta utile per valutare la simmetria nel transito del bolo ed individuare ristagni monolaterali che si possono riscontrare dopo la deglutizione a livello della cavit\u00e0 orale, delle vallecole glosso-epiglottiche e dei seni piriformi."}
{"id": "580325", "revid": "72396", "url": "https://it.wikipedia.org/wiki?curid=580325", "title": "Coppa dei Campioni 1970-1971", "text": "La Coppa dei Campioni 1970-1971, sedicesima edizione del torneo calcistico, vide la partecipazione di 33 squadre. Il torneo venne vinto dall' per la prima volta, che sconfisse in finale il .\nQuesta fu la prima di tre vittorie consecutive per la squadra olandese. La UEFA introdusse per la prima volta i calci di rigore come modo per decidere gli incontri finiti in parit\u00e0 al termine delle gare di andata e ritorno, al posto dell'insoddisfacente sorteggio per mezzo del lancio della monetina."}
{"id": "580327", "revid": "438678", "url": "https://it.wikipedia.org/wiki?curid=580327", "title": "It's Only Rock 'n Roll", "text": ""}
{"id": "580328", "revid": "486946", "url": "https://it.wikipedia.org/wiki?curid=580328", "title": "Montagna Tavolo", "text": ""}
{"id": "580332", "revid": "38120", "url": "https://it.wikipedia.org/wiki?curid=580332", "title": "Macchina pneumatica", "text": ""}
{"id": "580335", "revid": "22356", "url": "https://it.wikipedia.org/wiki?curid=580335", "title": "Tendaguriidae", "text": ""}
{"id": "580336", "revid": "196390", "url": "https://it.wikipedia.org/wiki?curid=580336", "title": "Dr. Ger\u00f6 Cup", "text": ""}
{"id": "580340", "revid": "712828", "url": "https://it.wikipedia.org/wiki?curid=580340", "title": "Naoki Urasawa", "text": "Poco prima di laurearsi all'Universit\u00e0 Meisei in economia, nel 1982 vince il concorso \"Shogakukan\" \"New Comic Artist\".\nHa fatto il suo debutto professionale con il manga \"Beta!!\" nel 1983.\nTra le sue opere maggiori vanno senza dubbio ricordate \"Yawara!\", le raccolte umoristiche \"Dancing Policeman\" e \"NASA - Nippon Amateur Space Association\", la lunghissima serie \"Master Keaton\", su testi di Hokusei Katsushika, \"Monster\" ed il pi\u00f9 recente \"20th Century Boys\". Dal 2003 al 2009 lavora a \"Pluto\", manga ambientato nell'universo tezukiano di \"Astro Boy\". Nel 2008, dopo la conclusione di \"21st Century boys\", inizia un nuovo manga, \"Billy Bat\", ambientato in Giappone nel periodo immediatamente successivo alla seconda guerra mondiale, anni nei quali \u00e8 ambientato anche \"Asadora!\", serializzato su Big Comic Spirits a partire da ottobre 2018.\nUrasawa \u00e8 autore che predilige senz'altro le trame complesse, ricche di colpi di scena, in cui spicca pi\u00f9 la psicologia dei personaggi che non l'azione pura e semplice.\nTre delle sue opere sono state trasposte in anime: \"Yawara! - Jenny la ragazza del judo\", \"Master Keaton\" e \"Monster\". \"Happy!\" \u00e8 invece diventato un telefilm, mentre da \"20th Century Boys\" a partire dal 2008 \u00e8 stata tratta una serie di tre film, il cui capitolo finale \u00e8 uscito il 29 agosto 2009.\nBiografia.\nNaoki Urasawa, sin da bambino, dimostra di avere una gran passione per i disegni, in particolare per le storie di Osamu Tezuka, tanto che tentava pure di ricopiare alcune tavole tratte dai manga dello stesso autore giapponese. Ed infatti i disegni iniziali di Urasawa erano assai ispirati allo stile di Tezuka, anche se poi il suo tratto andr\u00e0 pian piano a distinguersi. Sebbene fosse abbastanza talentuoso nel disegno, non intraprese la carriera di mangaka, o comunque di artista, preferendo seguire un corso di Economia all'universit\u00e0.\nL'inizio della carriera da mangaka.\nSebbene avesse deciso di perseguire una carriera lontana dall'arte, Urasawa divenne ben presto un disegnatore, poich\u00e9, mostrando qualche tavola allo Shogakukan, aveva scaturito le attenzioni degli editori. Per cui Urasawa si ritrover\u00e0 a lavorare come mangaka. Come ci testimonia il volume \"Urasawa - Gli esordi\", una delle prime serializzazioni di Urasawa fu \"Beta!!\", lontana per\u00f2 dallo stile che assumer\u00e0 in seguito lo stesso Urasawa. I primi successi arrivarono con serie quali \"Il poliziotto canterino\" e \"Yawara!\", primo manga spokon realizzato da Urasawa, senza scordare la collaborazione con Kazuya Kudo per la realizzazione di \"Pineapple Army\", manga sulla guerra e sul post-guerra del Vietnam ed interrotto dopo 8 volumi. Tutte queste serie furono realizzate nella seconda met\u00e0 degli anni 80, ma nessuna di esse, salvo \"Yawara\" riscosse successo. Nel 1988, Urasawa intraprende una collaborazione con Hokusei Katsushira per la realizzazione di \"Master Keaton\", manga che continua ad essere pubblicato fino al 1994. Sia per la collaborazione a \"Pineapple Army\" sia per quella di \"Master Keaton\", ad Urasawa era stato affidato il disegno, fatto che garant\u00ec l'evolversi del tratto distintivo di questo celebre mangaka. Nel 1988, Urasawa riuscir\u00e0 a serializzare una storia propria, \"NASA\", ma sempre con poco successo.\n1993 e 1994: \"Happy!\" e \"Monster\".\nVerso gli ultimi anni della produzione di \"Master Keaton\" con Katsushira, Urasawa inizier\u00e0 la serializzazione di due grandi serie di successo: \"Happy!\", iniziata nel 1993, e \"Monster\". Specie grazie a quest'ultima opera, la fama di Urasawa accrebbe notevolmente. La prima opera, uno spokon seinen, nasce sulla scia di \"Yawara\", il primo spokon di Urasawa, ovviamente tentando di migliorare sia lo stile sia la trama, rendendo la storia pi\u00f9 matura rispetto a quanto si possa analizzare su Yawara, che ha comunque aiutato Urasawa nella serializzazione di \"Happy!\", incentrato sul tennis. La serie dura sino al 1999, mentre nel 1994 inizia \"Monster\", una delle serie di pi\u00f9 successo del mangaka giapponese. Infatti \u00e8 proprio questo manga a segnare la completa evoluzione di Urasawa, che ha finalmente trovato un proprio tratto ed \u00e8 diventato in grado di comporre opere particolarmente profonde, riguardo alla trama. E proprio grazie al successo, da \"Monster\" venne tratta una serie anime di 74 episodi, edita da Madhouse ed ancora inedita in Italia. Nel 1994 inoltre venne realizzato il manga \"Jigoro!\", che per\u00f2 non segue l'onda di successo dei due lavori di Urasawa sul tennis e sulla chirurgia, sebbene si tratti di un sequel di \"Yawara!\".\n1999-2006: \"20th Century Boys\".\nNel 1999, due anni prima del termine di \"Monster\", Urasawa inizia a realizzare un'altra serie manga. Il nuovo seinen prende il nome di \"20th Century Boys\", e riesce ad ottenere un successo pari a quello di \"Monster\". Questo manga segna nuovamente la carriera di Urasawa, tanto che tale seinen resta finora la serie del mangaka con pi\u00f9 tankobon realizzati (ventidue). Dal nuovo manga di Urasawa venne tratta una trilogia di film, il primo dei quali fu realizzato nel 2008, mentre gli altri due lo seguirono l'anno seguente. Inoltre, subito dopo la fine della nuova storia, nel 2006 il mangaka pubblica un sequel, \"21st Century Boys\", composto di soli 2 tankobon.\n2003-2009: \"Pluto\".\nCome detto in precedenza, Urasawa prendeva spesso ispirazione da Osamu Tezuka, ed \u00e8 proprio da una storia di \"Astro Boy\", celebre personaggio di Tezuka, che Urasawa prende ispirazione per la realizzazione di un nuovo manga: \"Pluto\". Questa serie, infatti, \u00e8 da considerarsi una vera e propria rivisitazione di una storia di Tetsuwan Atom, il nome originale di \"Astro Boy\": la storia in questione \u00e8 \"Il pi\u00f9 grande robot del mondo\". La serie di Pluto tard\u00f2 ad essere terminata, nonostante la brevit\u00e0 dell'opera, dato che \u00e8 composta di 8 tankobon.\n2008-2016: \"Billy Bat\".\nNel 2008, un anno prima della fine di \"Pluto\", Urasawa inizi\u00f2 a comporre un nuovo seinen, \"Billy Bat\". L'opera, che percorre gli anni dal secondo dopoguerra giapponese fino all'imminente futuro, \u00e8 stata accolta molto positivamente dalla critica. La trama \u00e8 incentrata sul disegnatore Kevin Yamagata, giapponese naturalizzato americano, e i suoi molteplici incontri con il pipistrello animato che d\u00e0 il nome alla serie, dietro le cui apparenze si cela un potere sconfinato.\nMusica.\nUrasawa \u00e8 inoltre cantante e chitarrista di una rock band. Sotto il nome d'arte Bob Lennon, ha scritto ed eseguito il brano \"Kenji no Uta\" (\"Canzone di Kenji\"), presente in un CD incluso nella prima edizione dell'undicesimo volume di \"20th Century Boys\". Ha pubblicato il suo singolo di debutto \"Tsuki ga Tottemo...\" il 4 giugno 2008 e il suo album di debutto \"Half Century Man\" nel 2009. Nel 2012 ha eseguito una cover in giapponese di \"Girl from the North Country\" di Bob Dylan."}
{"id": "580341", "revid": "6923", "url": "https://it.wikipedia.org/wiki?curid=580341", "title": "Pat Mac Ryan", "text": "Pat Mac Ryan \u00e8 un personaggio del fumetto western \"Tex Willer\", edito dalla Sergio Bonelli Editore, ideato da Giovanni Luigi Bonelli e realizzato graficamente da Galep, dove \u00e8 uno degli amici pi\u00f9 fidati del protagonista Tex.\nPersonaggio.\nPat Mac Ryan \u00e8 un \"gigante\" irlandese dotato di una forza notevole a causa della quale spesso scatena risse colossali, specie se qualcuno osa deridere il suo paese natio. Non dotato di particolare intelligenza ed assolutamente incapace ad usare le armi da fuoco, \u00e8 comunque benvoluto da Tex e dai suoi pards, che frequentemente intervengono per trarlo fuori dai guai nei quali si caccia con una certa frequenza.\nNel corso degli anni si viene a sapere che ha svolto i mestieri pi\u00f9 diversi, tra cui, solo a titolo d'esempio: il pugile, il trapper ed il taglialegna.\nSu Tutto Tex.\n1\u00b0a apparizione.\nFa la sua prima comparsa nell'albo n. 33, nella vignetta \"Pat l'irlandese\" (che corrisponde alla storia che segue \"La valle tragica\"); in questa storia, Tex Willer e Kit Carson, giungendo ad Abilene, fanno conoscenza con Pat Mac Ryan, il pugile originario dell'Irlanda, il quale \u00e8 contrario agli incontri di boxe truccati, attuati dal suo avido manager. Con Mac Ryan al fianco, i due pards proseguono in una nuova missione; i tre incrociano Piute Bill, rapitore di Janet Brent, la figlia di un ranchero, per conto del viscido Raf Moran, capo criminale di Glendale.\nNell'albo n. 34, intitolato \"Sinistri incontri\", la cricca criminale di Glendale viene annientata da Tex e Carson grazie anche all'aiuto di Pat Mac Ryan. Non ancora soddisfatto, pur di far recepire una chiara lezione agli uomini di Moran, Pat non esita a usare addirittura un'automobile della Ford come ariete!\nQuest'azione \u00e8 una delle rare scenette comiche presenti negli albi che evidenziano l'incredibile forza di Pat Mac Ryan.\n2\u00b0a apparizione.\nPat Mac Ryan ritorna quasi immediatamente, nell'albo n. 35, nella vignetta \"Attentato a Montezuma\" (che corrisponde alla storia che segue \"Una carta rischiosa\"); Tex Willer e Kit Carson fanno ritorno al Brent Ranch, incrociando di nuovo il muscoloso Pat Mac Ryan. I tre si recheranno a Montezuma, dove gli indiani Comanche stanno tramando con dei banditi per sabotare la linea ferroviaria della Kansas Pacific. Tra i complici dell'assedio, ci sono anche Stella e Gordon, proprietari del saloon Golden Nugget ed informati costantemente da una compagnia ferroviaria concorrente, la Transpacific.\nNell'albo n. 36, intitolato \"Il villaggio fantasma\", Gordon e Stella tentano, invano, di scrollarsi di dosso Willer e Carson. Nel loro saloon, scoppia il finimondo, una volta che \u00e8 entrato Pat Mac Ryan. Gordon, non trovando pi\u00f9 scampo, decide di arrendersi alla legge, svelando tutti i piani attuati dalla Transpacific sull'avversaria Kansas Pacific.\n3\u00b0a apparizione.\nNell'albo n. 57, intitolato \"Notte tragica\", i cantieri della ferrovia fra Kansas City ed El Paso stanno passando dei brutti guai; responsabili sono i loschi fratelli Jim e Fred Mortimer, titolari della linea ferroviaria Overland, che pur di contrastare l'avversaria linea ferroviaria Southern, convincono degli apache ribelli di El Cuervo ed alcuni malfattori di ricorrere alla forza bruta per impedire i suoi progetti. Saputo dell'accaduto, Tex chiamer\u00e0 l'amico irlandese Pat Mac Ryan, che nel frattempo lavora per la Southern, per impedire ulteriori sabotaggi da parte dei pellerossa.\nNell'albo n. 58, intitolato \"Corsa alla morte\", Fred Mortimer, rendendosi conto dei danni apportati alla Southern, si pente al contrario del fratello Jim che, invece, viene eliminato dal figlioccio Gil Robles.\n4\u00b0a apparizione.\nNell'albo n. 66, intitolato \"Dramma al circo\", alcuni rapinatori, la Banda dei Mormoni, sono autori di una rapina ad una banca del Texas; ignoto il rifugio della banda criminale, Tex e Carson si recheranno sulla zona per scoprire il reato appena compiuto. Le tracce portano i due ranger al Great American Circus, il circo diretto da Rosa Seymour e dal marito Ben. Rosa \u00e8 in continua combutta col bieco domatore Leo Castell ed i due ranger capiranno presto che \u00e8 lei il boss della Banda dei Mormoni (che non sono altro che alcuni degli atleti della donna). Ben verr\u00e0 rifiutato dalla moglie e comincer\u00e0 una nuova storia con la trapezista Stella; Rosa rimane, comunque, gelosa ed uccide Stella simulando un incidente! Inoltre, Tex e Carson rincontreranno Pat Mac Ryan, il quale lavora anch'esso per il circo.\nLa storia terminer\u00e0 nelle prime pagine dell'albo successivo, dove Pat Mac Ryan ed i due ranger metteranno in fuga Rosa Seymour; salendo su un'imbarcazione su un fiume, questa si rovescia e la donna muore. Ben Seymour scioglie la compagnia e Pat resta senza lavoro.\n5\u00b0a apparizione.\nNell'albo n. 87, nella vignetta \"Oro nero\" (che corrisponde alla storia che precede \"Yuma\"), i pards giungono alla cittadina di Clay, chiamati da Pat Mac Ryan; l'irlandese ha questa volta il compito di difendere Karen Riley, una bella ragazza il cui proprio ranch sorge su di un ricco giacimento petrolifero. La societ\u00e0 della Standish Oil \u00e8 intenzionata a metter mano sul sito, ma i pards e Mac Ryan riusciranno a contrastare i loschi piani dei due fratelli titolari della societ\u00e0.\n6\u00b0a apparizione (Il ritorno a \"colori\").\nPat Mac Ryan ritorner\u00e0 nel primo albo a colori di Tex, il n. 100 \"Supertex\"; in questa storia (intitolata \"Forte Apache\") alcuni razziatori indiani, comandati dal bieco Mat\u00edas, terrorizzano il confine tra Messico ed Arizona. Jim Brandon chiamer\u00e0 i ranger Tex Willer, Kit Carson, Kit Willer e Tiger Jack per risolvere la situazione; nell'occasione, contribuiranno all'aiuto anche Gros-Jean e Pat Mac Ryan. Insieme, per ordine dell'esercito, riporteranno l'ordine, riuscendo a fermare Mat\u00edas e gli apache.\n7\u00b0a apparizione.\nNell'albo n. 137, intitolato \"Il ritorno di Montales\", Pat Mac Ryan viene reclutato nel porto di Corpus Christi; arrivando in Messico, i quattro ranger sono a conoscenza del guaio sul neo-governatore dello stato di Chihuahua, l'amico Montales, che \u00e8 tenuto prigioniero nel suo rancho di alcuni desperados del bieco El Gato. Il bandito \u00e8 al servizio del losco generale Carranza, a sua volta un traditore dell'esercito messicano, il quale \u00e8 intenzionato a farsi svelare da Montales certe prove che lo potrebbero incastrare!\nNell'albo n. 138, intitolato \"Tragico assedio\", Tex ed i pards irrompono nella fattoria di Montales, tenuta sotto assedio dai banditi di El Gato. Il rinnegato esercito del generale Carranza tenta d'impedire ai pards ed a Pat Mac Ryan di fuggire, ma la casa di Montales riserva un segreto, per via delle fondamenta sottostanti di un vecchio monastero; con l'incredibile forza di Mac Ryan, i quattro ranger riusciranno a provocare degli scompigli negli accampamenti dei banditi.\nNell'albo n. 139, intitolato \"Adi\u00f3s, amigo!\", Pat Mac Ryan demolir\u00e0, con le sue stesse mani, la fattoria di Montales, anche se, inizialmente, i ranger si troveranno ostacolati da cumuli di macerie. A seguito di un nuovo attacco, i quattro ranger sconfiggeranno l'esercito ribelle.\n8\u00b0a apparizione.\nNell'albo n. 193, intitolato \"Trapper!\", a St. Louis, i pards salveranno dall'attacco di tre neri Tom Hogan, un mercante di pellicce che ha lasciato la Rocky Mountains Company del losco Mr. Jackson, per fondare la Missouri Fur Company, insieme ai migliori trappers. Ostacolato dal fastidioso concorrente, i ranger e Pat Mac Ryan, che conosce Hogan, ostacoleranno, a loro volta, Mr. Jackson.\nNell'albo n. 194, intitolato \"Uomini senza paura\", i pards e Pat Mac Ryan iniziano a reprimere la viscida rete di banditi di Mr. Jackson, il quale \u00e8 intenzionato a danneggiare la compagnia di Hogan. Pete Linton, un trafficante al servizio di Jackson, dopo una lunga ramanzina, viene ucciso dalla moglie indiana, intenzionata da tempo ad abbandonarlo; il sicario Webby viene allontanato ed il trading post di Ross Claywood viene dato fuoco. Ma la Rocky Mountains Company non crolla ancora: i suoi feroci alleati indiani, gli Snakes, rapiscono Tex e Tiger Jack!\nNell'albo n. 195, intitolato \"La corsa della freccia\", il capo dei feroci indiani, Piccolo Tuono, ha rapito Tex e Tiger Jack per far pagare loro, a suon di torture, il fallimento dell'assalto ad una carovana della Missouri Fur; i due vengono, per\u00f2, liberati dalla donna indiana di Linton, che Tex aveva liberato nonostante avesse ucciso il marito. Mentre Tex e Tiger Jack fuggono, Carson e Kit bombardano il campo Snake con la dinamite, durante la manifestazione della \u201ccorsa della freccia\u201d. La spedizione dei pards e di Pat Mac Ryan contro la Rocky Mountains Company riparte da Shady Bill (un tagliagole al servizio di Jackson) e da un convoglio di rifornimenti dei trappers.\nNell'albo n. 196, intitolato \"Dakotas!\", i Dakotas di Orso Nero intervengono ad aiutare Tex, i suoi pards e Pat Mac Ryan. La Rocky Mountains Company viene assaltata e la carovana con i rifornimenti per i trappers di Mr. Jackson viene accerchiata. Shady Bill viene infine eliminato!\n9\u00b0a apparizione (Il \"Maestro\").\nDopo un po' di tempo, Pat Mac Ryan ritorna nell'albo n. 309, nella vignetta \"La tragedia della Shanghai Lady\" (che corrisponde alla storia che segue immediatamente \"Acqua alla gola\"); in questa storia compare un nuovo pericoloso nemico, il \"Maestro\", uno scienziato che sfrutta le sue conoscenze a fini criminosi; in questo caso, viene presa di mira dal \"Maestro\" la cittadina di San Francisco. Egli \u00e8 intenzionato a scatenare un'epidemia batterica di natura sconosciuta, contaminando le riserve idriche, che portano alla morte, oltre che ad una sfigurazione orribile dei volti, di coloro che vengono contaminati! Insieme anche all'amico Tom Devlin, capo della polizia di San Francisco, Tex Willer e Kit Carson, cominceranno a ricercare il pericoloso scienziato, insieme ad altri amici: Lefty Potrero e Pat Mac Ryan.\nNell'albo n. 310, intitolato \"La minaccia invisibile\", i cittadini di San Francisco ritengono che la comunit\u00e0 orientale di Chinatown sia responsabile del contagio batterico. Non avendo avuto il denaro ricattato, il \"Maestro\" dar\u00e0 il via al suo folle piano di appestare l'acquedotto di San Francisco con i suoi letali bacilli. Grazie al moribondo Volker, che funge da spia a favore della legge e dopo essere stato scaricato dal \"Maestro\", Tex, Carson ed i loro amici scovano lo scienziato e riescono a sventare il piano. Dopo una breve fuga, il criminale si auto-contamina accidentalmente i vestiti dai suoi stessi bacilli. Pur riuscendo a vaccinarsi con un antidoto, il \"Maestro\" si salva ma rimane orrendamente sfigurato.\n10\u00b0a apparizione.\nPat Mac Ryan comparir\u00e0 di nuovo in una storia a colori di Tex, nell'albo n. 400, intitolato \"La voce nella tempesta\"; Mavis Kimbaugh, sorella e complice del bieco Ned, \u00e8 proprietaria di un locale di giochi d'azzardo di Rock Springs, il \"Lady Luck\". Il capitano Taylor, innamorato di Mavis, tradisce l'esercito, svelando al fratello di Mavis i movimenti dei militari, in modo che il losco criminale rapina diverse banche. I pards manderanno in fumo l'infame piano e dimostreranno l'innocenza di Pat Mac Ryan, vittima dei folli piani dei Kimbaugh!\n11\u00b0a apparizione.\nNell'albo n. 438, intitolato \"Gli invincibili\", un gruppo di banditi, schierati dalla parte dei sudisti e componenti della \"Banda degli Irlandesi\", compie un diverso numero di rapine in Messico. Sconfinato il Texas, vengono avvistati da dei rurales, tra cui un uomo del mercante d'armi Gutierrez, Shane O'Donnell (ex capo di un gruppo di estremisti feniani, \"Gli invincibili\") ed i pards. Tex gi\u00e0 conosce alcuni di questi criminali, ex-mercenari dell'Imperatore Massimiliano in lotta con il Presidente Juarez. Alla caccia entrano nel gruppo anche Pat Mac Ryan e Danny Moran, vecchio compagno di lotte di O'Donnell, tra loro conoscenti in quanto ex-avversari di un incontro di boxe a Galveston.\nNell'albo n. 439, intitolato \"Il segno dell'Imperatore\", Shane O'Donnell aiuta la \"Banda degli Irlandesi\" nell'evasione di due complici da un carcere del Messico. Il piano consiste nell'arraffare il tesoro dell'Imperatore Massimiliano, tuttora protetto da una combriccola di fuorilegge guidati dal generale corrotto Carrasco e dal colonnello austro-ungarico Herzfeld. I ranger riporteranno gli irlandesi negli Stati Uniti, ma essi sono intenzionati a fare un ultimo colpo e, con Pat Mac Ryan preso in ostaggio, costringono Tex a collaborare nel crimine.\nNell'albo n. 440, intitolato \"Sfida sulla Sierra\", nasce uno scontro fra gli uomini del generale Carrasco e la \"Banda degli Irlandesi\" ed i pards irromperanno nel fortino messicano facendo scoppiare il finimondo. In aiuto dei ranger arriver\u00e0 Montales e Pat Mac Ryan verr\u00e0 liberato dagli irlandesi. Il tesoro dell'Imperatore ritorna al governo legittimo ed il mercante d'armi Gutierrez, per il quale O'Donnell doveva scovargli l'oro, paga il bieco Moran per assassinare l'amico. O'Donnell verr\u00e0 vendicato in fin di vita.\n12\u00b0a apparizione.\nNell'albo n. 466, intitolato \"Golden Pass\", Tex e Carson sono appena reduci di un agguato teso a loro sul Golden Pass da parte di due rapinatori. Arrivati a Georgetown, i due ranger tolgono da un pasticcio l'amico irlandese Pat Mac Ryan, arrestato dopo una rissa. Pat \u00e8 bisognoso di $ 1.000 per ricostruire le attrezzature necessarie alla sua miniera che una bufera ha distrutto. Dopo aver chiesto, invano, un prestito ai ranger, che hanno speso tutto per la cauzione occorsagli, Mac Ryan tenta di guadagnare il denaro necessario attraverso un incontro di boxe.\nNell'albo n. 467, intitolato \"La citt\u00e0 senza nome\", Pat Mac Ryan perde l'incontro; Tex e Carson, sempre intenzionati ad aiutarlo, cercano di ottenere abbastanza soldi rivolgendosi a Mr. Grayson, direttore di una banca. Durante la discussione, irrompono dei rapinatori e, dopo una sparatoria, i pards ottengono $ 2.000 di ricompensa! Arrivando al saloon di Nameless Town, Carson ritrova una sua vecchia conoscenza, Mamie; Tex, invece, ritrova un amico, il sergente Buster, socio di Mac Ryan. Nel centro minerario, preso di mira da una banda di criminali, sono frequenti i litigi con il patriarcale clan Behan. Steve, il rampollo, \u00e8 amante segreto di Barbara, moglie del banchiere Grayson.\nNell'albo n. 468, intitolato \"Spari nella notte\", viene fermato l'assalto dei rapinatori, che a Nameless Town assillano i cercatori d'oro conoscenti di Pat Mac Ryan. Tex e Carson ritornano nella vicina Georgetown scoprendo una fitta rete di complici degli assalitori, della quale fa parte anche lo sceriffo. Di nuovo al centro minerario, Tex e Carson apprendono che un gruppo di criminali mascherati ha colpito, compiendo assassini ed incendi, inducendo i minatori ad abbandonare le propriet\u00e0 aurifere. Tutti i sospetti cadono su Grayson; la bella e fedifraga moglie del banchiere trama col suo amante Steve del clan Behan!\nLa storia termina nelle prime pagine dell'albo successivo, dove i ranger distruggono il clan Behan e la banda interessata a tutte le miniere d'oro di Nameless Town. Tex e Grayson regoleranno tutti con l'infedele Barbara ed il suo amante Steve Behan, i veri cervelli della banda.\n13\u00b0a apparizione.\nPat Mac Ryan ritorna nell'albo n. 469, intitolato \"Terra di confine\"; un gruppo di Yaqui, comandati dal bieco \"Diablo Rojo\" Narvaez, fa una breve visita al campo dei navajos. La visita sembra essere pacifica, ma la trib\u00f9 di Aquila della Notte \u00e8 ignara che alcuni di loro, dopo essere rimasti nascosti, rubano i cavalli dei navajos e rapiscono le donne degli Yavapai ospiti della riserva, tra cui Luna, vedova del sergente Torrence. Tex, Novak e Pat Mac Ryan si lanciano subito all'inseguimento di Narvaez.\nNell'albo n. 470, intitolato \"Il diavolo della Sierra\", viene sventato l'agguato teso dagli uomini di Narvaez nell'arido deserto del Sonora; Tex, Pat Mac Ryan e Novak giungono sulla Sierra Negra, covo del losco e superstizioso Narvaez, che tiene segregate le indiane rapite dalla riserva navajo. Tex cade prigioniero di Narvaez e viene ingabbiato sotto il sole cocente. Mentre vengono catturati anche gli altri, l'indomita Luna uccide uno degli uomini di Narvaez, aiutando cos\u00ec Aquila della Notte e Pat Mac Ryan, che, una volta liberatisi, fanno giustizia del selvaggio Yaqui.\n14\u00b0a apparizione (Il ritorno del \"Maestro\").\nMac Ryan torna un'ultima volta nell'albo n. 696, intitolato \"L'ombra del Maestro\"; Tex e Carson vengono invitati alla condanna a morte di Andrew Liddel, il folle scienziato meglio conosciuto come Il \"Maestro\", dal volto orrendamente sfigurato da un bacillo da lui stesso sperimentato. Contemporaneamente, due pericolosi malviventi evadono dall'Isola della Nebbia e cos\u00ec viene a formarsi una nuova pericolosa associazione criminale, intenzionata a sottomettere New York City, dove gi\u00e0 Pat Mac Ryan dovr\u00e0 vedersela con dei loschi figuri. Sar\u00e0 Buffalo Bill Cody a chiamare i due rangers per indagare su tutta Manhattan.\nNell'albo n. 697, intitolato \"Manhattan!\", Tex, Carson e Mac Ryan affronteranno tutta una serie di vicissitudini nella grande metropoli newyorkese; i principali capi malavitosi vengono assassinati, mentre l'ispettore Byrnes indaga nel quartiere cinese, ma Tex rimane del parere che dietro tutta questa criminalit\u00e0 c'\u00e8 sempre Il \"Maestro\".\nNell'albo n. 698, intitolato \"Panico a teatro\", Tex, Carson e Mac Ryan si esibiranno sul palcoscenico del Bowery Theatre, insieme a Buffalo Bill. Il tutto \u00e8 ovviamente una tattica per ingannare il \"Maestro\", il quale ne approfitta per sfruttare i suoi biechi alleati, fra cui il sinistro Low Yet ed il gi\u00e0 noto Nick Castle, per cercare di uccidere Tom Lee. Le intenzioni del \"Maestro\" sono chiare: ricattare l'intera New York col riscatto di due milioni di dollari.\nNell'albo n. 699, intitolato \"Minaccia su New York\", il \"Maestro\" passer\u00e0 alla definitiva minaccia: quando cominceranno a manifestarsi le prime vittime del morbo sperimentato dal pazzo scienziato, gli alti aristocratici newyorkesi cominceranno a loro volta a sborsare collettivamente la somma che Liddel pretende. L'ispettore Byrnes \u00e8 tentato a cedere, il quale assister\u00e0 prima ad un incontro di boxe al Madison Square Garden fra Pat Mac Ryan e Jimmy Jones, sperando di scovare lo scienziato. Tex, intanto, segue altre piste, finch\u00e9 il \"Maestro\" verr\u00e0 finalmente fermato ed ucciso a colpi di pistola.\nSu Tex Speciale.\nPat Mac Ryan fa un'apparizione anche su un albo della collana Tex Speciale, fuori dalla regolare collana Tutto Tex.\nNell'albo n. 1 di Tex Speciale, intitolato \"Tex il grande!\", si verificano diversi incidenti, anche mortali, fra i boscaioli che lavorano per Mr. Thompson. Non pi\u00f9 sicuri, i dipendenti abbandonano il posto, ad eccezione di Pat Mac Ryan, il quale \u00e8 deciso a restare per difendere l'onesto padrone e sua figlia Jane dalle angherie della compagnia rivale dei fratelli Patterson. Pat Mac Ryan chieder\u00e0, ancora una volta, aiuto a Tex e Carson; i due cominceranno ad occuparsi dell'avvocato Kafman, gettato gi\u00f9 nella tromba delle scale dell'albergo dei Thompson e poi di un gruppo di criminali, che viene spazzato via di notte dopo un agguato! Ma i ranger si scateneranno non appena la combriccola criminale rapir\u00e0 Jane, la quale verr\u00e0 salvata e l'ordine verr\u00e0 ripristinato nella ditta di Mr. Thompson.\nCuriosit\u00e0.\nPat Mac Ryan \u00e8 l'unico dei personaggi minori che per un breve periodo \u00e8 rimasto una presenza fissa del fumetto."}
{"id": "580342", "revid": "1262220", "url": "https://it.wikipedia.org/wiki?curid=580342", "title": "Ludo (gioco)", "text": "Ludo (dal latino \"ludus\", \"gioco\") \u00e8 un popolare gioco da tavolo di percorso; \u00e8 una variante moderna e semplificata dell'indiano Pachisi. Fu pubblicato per la prima volta nel 1896 dalla casa editrice John Jaques &amp; Son di Londra, a cui si devono numerosi altri \"classici\" fra cui il gioco delle pulci e scale e serpenti. Ne esiste una variante, in Italia denominata \"Non t'arrabbiare\", che permette il gioco fino a sei giocatori.\nTavoliere e regole.\nTavoliere.\nIl tavoliere \u00e8 formato da quattro caselle agli angoli, chiamate le caselle \"base\", e da un percorso centrale che segue i bordi di una croce e termina al centro in un'altra grande casella. In ciascuno dei bracci della croce \u00e8 presente anche un percorso di 6 caselle, che inizia da una casella speciale, la \"casella di partenza\", situata sul bordo della croce, e prosegue fino a una casella centrale (la \"casella di arrivo\"). A ogni giocatore viene assegnata una colonna, e un insieme di pedine (in genere quattro).\nLe pedine e le colonne dei diversi giocatori sono contraddistinti da diversi colori: in genere il rosso, il verde, il giallo e il blu.\nLe pedine dei giocatori fanno il loro ingresso nel tavoliere a partire dalla casella di partenza, e devono percorrere l'intero tabellone; tornati alla casella di partenza, imboccheranno il percorso verso la casella di arrivo.\nRegole.\nInizialmente ciascun giocatore mette le sue pedine nella propria casella base. Scopo del gioco \u00e8 quello di far entrare tutte le proprie pedine nel percorso e, dopo un intero giro, farle arrivare al centro prima degli avversari.\nPer far entrare in gioco una pedina bisogna che al tiro dei dadi esca un 6. A turno, i giocatori lanciano un dado e spostano le loro pedine in funzione del numero uscito. Per ogni lancio di dado si pu\u00f2 spostare una sola pedina, del numero di caselle corrispondenti.\nSe il giocatore di turno ottiene 6 con il dado, ha diritto a giocare nuovamente. Inoltre, pu\u00f2 scegliere se spostare di 6 caselle una pedina gi\u00e0 in gioco, oppure fare entrare sul tabellone una nuova pedina. Se una pedina termina il proprio movimento su una casella occupata da una pedina avversaria, quest'ultima torna alla propria casella \"base\" da cui potr\u00e0 uscire nuovamente solo con un 6 del dado.\nQuando invece una pedina raggiunge una casella occupata da una pedina dello stesso colore, le due pedine si \"sovrappongono\" e proseguono la corsa assieme: da questo momento le due (o pi\u00f9) pedine non possono essere sorpassate da pedine avversarie e non possono neppure essere rimandate alla base.\nSe un giocatore non pu\u00f2 fare una mossa valida, passa il turno.\nQuando una pedina ha completato il giro del tavoliere, dalla casella iniziale procede nella \"colonna finale\" che conduce alla casella di arrivo. Da questo momento, la pedina pu\u00f2 essere mossa solo facendo il numero esatto che la porta nella casella di arrivo.\nVince il giocatore che per primo completa il percorso con tutte le sue pedine."}
{"id": "580343", "revid": "61051", "url": "https://it.wikipedia.org/wiki?curid=580343", "title": "Tyto", "text": "Tyto () \u00e8 un genere di uccelli della famiglia Tytonidae, comunemente noti come barbagianni. \u00c8 l'unico genere della sottofamiglia Tytoninae.\nDescrizione.\nQuesti uccelli hanno una colorazione pi\u00f9 scura sul dorso, di solito un colore arancio-marrone, che sul ventre quasi sempre bianco o comunque pi\u00f9 chiaro, talvolta screziato, anche se c'\u00e8 una considerevole variazione considerevole tra le specie. I gufi del genere \"Tyto\" sono caratterizzati da un disco facciale a forma di cuore, e sono privi di ciuffi di penne simili a orecchie che si trovano in molti altri gufi. Tendono inoltre ad essere pi\u00f9 grandi dei barbagianni del genere \"Phodilus\". Il nome \"Tyto\" (\u03c4\u03c5\u03c4\u03ce) \u00e8 un onomatopeico dal greco per gufo.\nTassonomia e sistematica.\nDurante la loro storia evolutiva, i gufi del genere \"Tyto\" hanno dimostrato una migliore capacit\u00e0 di colonizzazione delle isole rispetto ad altri gufi. Molte di queste forme isolane si sono estinte, di cui alcune in tempi relativamente recenti. Un certo numero di barbagianni insulari del Mediterraneo e dei Caraibi erano specie molto grandi e in alcuni casi rappresentavano i superpredatori del loro habitat.\nSpecie viventi.\nIl genere comprende le seguenti specie viventi:\nSpecie estinte.\nConosciute da resti fossili\nEstinzioni recenti conosciute da resti subfossili\n \nSpecie riassegnate.\nUn certo numero di fossili di gufo furono al tempo assegnate al genere \"Tyto\", ma oggi sono state ricollocate in altri generi. Anche se ci sono chiare differenze nell'osteologia tra i veri gufi e i barbagianni, c'\u00e8 stata un'evoluzione parallela in una certa misura e quindi le ossa fossili isolate non possono essere necessariamente assegnate a nessuna famiglia senza uno studio approfondito. In particolare, il genere \"Strix\" \u00e8 stato applicato erroneamente da molti primi scienziati come \"refugium peccatorum\" per molti gufi incluso \"Tyto\"."}
{"id": "580344", "revid": "1342115", "url": "https://it.wikipedia.org/wiki?curid=580344", "title": "Domenico Ceravolo", "text": "Biografia.\nLaureato in biologia, viene eletto deputato per il Partito Socialista Italiano nel collegio di Verona-Padova\u2013Vicenza-Rovigo nel 1958 e poi ancora nel 1963. Nel 1964 fu tra i fondatori del PSIUP, con il quale viene rieletto alla Camera nel 1968, rimanendo in carica fino al 1972. \nNel 1972 con la maggioranza dei membri del PSIUP aderisce al Partito Comunista Italiano, con il quale viene eletto in Consiglio Regionale del Veneto nel 1975, restando in carica fino al 1979 . In tale anno viene eletto nel Parlamento Europeo col PCI, restando in carica fino al 1984. "}
{"id": "580345", "revid": "31530", "url": "https://it.wikipedia.org/wiki?curid=580345", "title": "Acronimi aeronautici", "text": ""}
{"id": "580348", "revid": "709565", "url": "https://it.wikipedia.org/wiki?curid=580348", "title": "Le crociate - Kingdom of Heaven", "text": "Le crociate - Kingdom of Heaven (\"Kingdom of Heaven\") \u00e8 un film colossal del 2005 diretto da Ridley Scott, ambientato nell'epoca delle Crociate e incentrato in particolare sul personaggio storico romanzato di Baliano di Ibelin prima e durante l'Assedio di Gerusalemme.\nTrama.\nFrancia, 1184. Baliano \u00e8 un maniscalco francese, rimasto da poco vedovo. Egli, ricercato per l'omicidio del prete del villaggio, tenta di fuggire e ritrova il suo vero padre, il cavaliere Goffredo di Ibelin (storicamente noto come Barisano), diretto in Terra Santa per raggiungere i suoi possedimenti in Gerusalemme, il quale lo convince a seguirlo. Giunti a Messina in Sicilia, punto d'imbarco verso la Terra santa, Goffredo viene ucciso da dei gendarmi francesi alla ricerca di Baliano. Prima di spirare, il padre fa pronunciare al figlio il giuramento del Cavaliere:\nGiunto a Gerusalemme, Baliano prende possesso dei suoi possedimenti e dei Cavalieri gi\u00e0 al servizio del padre, che sostengono il pacifico Re della citt\u00e0 Baldovino a fianco del maresciallo Tiberias, in perenne contrasto con Guido di Lusignano, sposato con la Principessa Sibilla, sorella di Baldovino, e con Reginaldo di Ch\u00e2tillon, che bramano la guerra contro i saraceni. Dopo la morte del Re, affetto da lebbra, ancora in giovane et\u00e0 e la sconfitta in battaglia di Guido e Reginaldo per opera del potente esercito di Saladino, spetter\u00e0 proprio a Baliano l'onore di difendere le mura della citt\u00e0 e di salvare il popolo di Gerusalemme, consegnando la citt\u00e0 a Saladino raggiungendo un accordo di pace. Tornato a casa in Francia, Baliano incontra per caso il re d'Inghilterra, Riccardo Cuor di Leone, diretto in Terra Santa per riconquistare il regno di Gerusalemme, e alla ricerca proprio del cavaliere Baliano, ma quest\u2019ultimo finge di essere il semplice maniscalco che era sempre stato.\nProduzione.\nLe riprese del film, durate 135 giorni, sono iniziate il 12 gennaio 2004, si sono svolte tra il Marocco e la Spagna e sono terminate a maggio 2004. Il budget per la realizzazione del film \u00e8 stato di circa .\nRiprese.\nLa corte di Gerusalemme \u00e8 stata ricreata nel Cortile delle Fanciulle dell'Alc\u00e1zar di Siviglia, precedentemente riportato al suo aspetto originale di giardino interno, ma ripavimentato appositamente su richiesta del regista, per poi essere nuovamente riorganizzato come giardino, nell'assetto finale ammirabile ancora oggi.\nCast.\nIl cast del film vede Orlando Bloom nel ruolo di Baliano; l'attrice e modella francese Eva Green \u00e8 invece Sibilla, fascinosa principessa di Gerusalemme. Da segnalare l'efficace interpretazione di Edward Norton nel ruolo di Baldovino IV (assolutamente irriconoscibile, poich\u00e9 ha il volto sfigurato dalla lebbra e quasi sempre coperto da una maschera) e di Jeremy Irons, che interpreta il conte Tiberias (Raimondo III di Tripoli). Saladino \u00e8 impersonato dall'attore siriano Ghassan Massoud che, nel doppiaggio italiano, ha la voce di Remo Girone. Liam Neeson \u00e8 il padre di Baliano, Goffredo di Ibelin, mentre Brendan Gleeson interpreta il sanguinario Reginaldo di Ch\u00e2tillon.\nDistribuzione.\nLa pellicola usc\u00ec nelle sale cinematografiche, in contemporanea mondiale, il 6 maggio 2005; distribuita dalla 20th Century Fox nelle sale cinematografiche statunitensi, mentre in quelle italiane dalla Medusa Film.\nHome video.\nIl film \u00e8 stato distribuito in DVD nel mercato italiano il 19 ottobre 2005, disponibile in edizione disco singolo e doppio. Del film \u00e8 stata poi distribuita la versione \"director's cut\" in un cofanetto di 4 dischi. Il regista Ridley Scott ha affermato che l'edizione uscita nei cinema \u00e8 a tutti gli effetti da considerarsi una versione ridotta, mentre la \"director's cut\" sarebbe, in realt\u00e0, il vero film come lui lo avrebbe voluto. La durata di questa versione, oltre le tre ore, lo ha per\u00f2 obbligato a effettuare numerosi tagli. Essa contiene 45 minuti in pi\u00f9 del film nella versione cinematografica, con la presenza delle seguenti scene:\nAccoglienza.\nIncassi.\nIl film ha avuto un budget di 130 milioni di dollari. Negli USA ha incassato solo 47 milioni, ma nel resto del mondo ha avuto un buon seguito e l'incasso internazionale \u00e8 stato di oltre 171 milioni di dollari. In totale ha incassato nei cinema di tutto il mondo 218.122.000 dollari.\nCritica.\nLa versione cinematografica ha ricevuto recensioni miste, registrando un 39% di gradimento su Rotten Tomatoes, basato su 185 recensioni professionali, e una valutazione di 63 su 100 su Metacritic, basato sul parere di 40 critici.\nLa versione \"director's cut\" fu, invece, acclamata dalla critica, ricevendo 3.5 stelle su 4 dalla rivista britannica Total Film e un punteggio di 10/10 sul sito IGN. La rivista Empire lo defin\u00ec \"epico\", aggiungendo che \"i 45 minuti aggiuntivi sono come pezzi mancanti di un puzzle bello, ma incompleto\"."}
{"id": "580358", "revid": "965226", "url": "https://it.wikipedia.org/wiki?curid=580358", "title": "Maria Lisa Cinciari Rodano", "text": "Biografia.\n\u00c8 nata a Roma il 21 gennaio 1921, giorno della fondazione del Partito Comunista Italiano, ha studiato al Liceo classico Ennio Quirino Visconti e alla facolt\u00e0 di lettere dell'Universit\u00e0 di Roma. \nDurante la guerra, ha partecipato alla cospirazione antifascista nei licei e nell'Universit\u00e0 di Roma. Arrestata nel maggio 1943 per attivit\u00e0 contro il fascismo e detenuta nel carcere di Regina Coeli, ha partecipato alla Resistenza romana (settembre 1943 - giugno 1944) nelle file del Movimento dei Cattolici Comunisti e nell'attivit\u00e0 dei \"Gruppi di difesa della donna\" (GDD).\nNel settembre 1944, dopo la liberazione della Capitale, \u00e8 stata tra le fondatrici dell'Unione donne italiane (UDI) di cui \u00e8 stata dirigente con vari incarichi (tra i quali Presidente del Comitato Provinciale di Roma); componente del Comitato nazionale dell'UDI dalla fondazione fino al 1970. \u00c8 stata Presidente nazionale dell'UDI dal 1956 al 1960 ed \u00e8 tuttora iscritta all'UDI. \nDopo lo scioglimento nel 1945 di Sinistra Cristiana (filiazione del Movimento dei cattolici comunisti), si \u00e8 iscritta al Partito Comunista Italiano nel 1946 ed \u00e8 stata eletta nel Comitato centrale del PCI nel 1956 e vi \u00e8 rimasta fino al 1989. \n\u00c8 stata consigliere comunale di Roma dal 1946 al 1956. \nParlamentare.\nEletta Deputata nel 1948, viene pi\u00f9 volte riconfermata e resta a Montecitorio fino al 1968.\n\u00c8 stata la prima donna nella storia italiana a venir eletta alla carica di vice presidente della Camera dei deputati, carica che ha ricoperto dal 1963 al 1968. \nEletta al Senato nel 1968, lo resta fino al 1972, poi \u00e8 consigliere provinciale di Roma dal 1972 al 1979. \nAll'Europarlamento.\nNel 1979 \u00e8 eletta europarlamentare, e confermata nel 1984, fino al 1989. \u00c8 stata componente della Commissione ad hoc sulla condizione della donna del Parlamento Europeo (1979-1981), presidente e relatrice generale della Commissione d'inchiesta del Parlamento Europeo sulla \"Situazione della donna in Europa\" (1981-1984) e vicepresidente della Commissione dei diritti delle donne del Parlamento Europeo (1984-1989).\nOltre alla relazione sulla situazione della donna in Europa, ha presentato al Parlamento Europeo relazioni sulle famiglie monoparentali, sulla parit\u00e0 previdenziale, sulla parit\u00e0 nell'acquisizione della cittadinanza ecc. \u00c8 stata relatrice sulla politica comunitaria verso le donne in numerosi convegni internazionali (Atene, Bad Godesberg, Madrid, Pisa, Opatja, ecc). Componente dell'Assemblea paritetica CEE-ACP (assemblea composta da parlamentari europei e rappresentanti dei paesi dell'Africa, Caraibi e Pacifico, associati alla CEE con la Convenzione di Lom\u00e9), ha fatto parte dei gruppi di lavoro che hanno predisposto le relazioni, poi adottate dall'Assemblea paritetica, su \"Donne e cooperazione allo sviluppo\" e su \"Donne e demografia\".\n\u00c8 stata rappresentante del Parlamento Europeo alla Conferenza del decennio della donna dell'ONU a Nairobi (1985). Ha fatto parte della delegazione italiana alla Conferenza mondiale della donna dell'ONU a Pechino (1995) e alla Commissione per lo Status della donna dell'ONU a New York nel 1996, 1997, 1998, 1999, 2000. Ha partecipato nel giugno 1999 per il governo italiano al Seminario sui problemi di genere dell'OSCE a Vienna. Ha fatto parte della Commissione nazionale di parit\u00e0 presso la Presidenza del Consiglio, dove ha seguito, tra l'altro, le tematiche connesse con la dimensione di genere nella cooperazione allo sviluppo.\n\u00c8 stata tra le promotrici del \"Caucus\" delle donne italiane. Ha fatto parte fino al 1994 del Comitato Centrale del PDS. Eletta il 4 luglio 1991 Presidente dell'Assemblea delle donne del PDS, ha anche fatto parte della Commissione delle donne del Partito del Socialismo Europeo.\nNel Congresso del PDS del 1994 \u00e8 stata eletta nel Consiglio dei Garanti e rieletta nel gennaio 2000. Dopo il Congresso dei Democratici di Sinistra di Pesaro non ha ricoperto pi\u00f9 alcun incarico di partito. Dopo il Congresso di Firenze dei DS, che ha deciso la confluenza nel Partito Democratico, non \u00e8 iscritta ad alcun partito. \u00c8 stata segretaria dell'Associazione di solidariet\u00e0 con il popolo del Sahara occidentale dal 1989 al 2010. Il 22 aprile 2012 al teatro \"La Nuova Fenice\" di Osimo \u00e8 stata insignita del Premio Renato Benedetto Fabrizi.\nVita privata.\nSi \u00e8 sposata nel 1944 con Franco Rodano, influente pensatore cattolico e ascoltato consigliere del Partito Comunista Italiano, in particolare di Enrico Berlinguer. \u00c8 vedova e ha cinque figli, tra cui Giulia Rodano, assessore alla Regione Lazio dal 2006 al 2010, e Giorgio Rodano, docente di economia alla Sapienza Universit\u00e0 di Roma."}
{"id": "580359", "revid": "15732", "url": "https://it.wikipedia.org/wiki?curid=580359", "title": "Maria Lisa Cinciari", "text": ""}
{"id": "580363", "revid": "15732", "url": "https://it.wikipedia.org/wiki?curid=580363", "title": "Marisa Cinciari Rodano", "text": ""}
{"id": "580365", "revid": "1543377", "url": "https://it.wikipedia.org/wiki?curid=580365", "title": "Pioggia rossa in Kerala", "text": "La pioggia rossa in Kerala \u00e8 un fenomeno che \u00e8 stato osservato sporadicamente dal 25 luglio al 23 settembre 2001 nello stato indiano meridionale di Kerala. Si verificarono violenti acquazzoni nei quali la pioggia si presentava innanzitutto rossa, macchiava i vestiti e appariva simile a sangue. Ci sono stati resoconti anche di piogge gialle, verdi e nere.\nInizialmente si \u00e8 sospettato che le piogge fossero state colorate dai residui provenienti da un'ipotetica esplosione meteoritica, ma il governo indiano ha commissionato uno studio dal quale risulta che le piogge sono state colorate da spore di alghe aeree proliferanti nella zona. Successivamente, all'inizio del 2006, le piogge colorate di Kerala sono balzate improvvisamente agli onori della cronaca dopo che i media avevano diffuso la teoria secondo la quale le particelle colorate sarebbero state cellule extraterrestri, ipotesi avanzata da Godfrey Louis e Santhosh Kumar della Mahatma Gandhi University in Kottayam.\nLa pioggia.\nLe piogge colorate di Kerala si sono abbattute inizialmente il 25 luglio 2001, dei distretti di Kottayam e Idukki nella parte meridionale dello stato. Alcuni resoconti suggeriscono che sono state osservate anche altre colorazioni della pioggia. Molte altre precipitazioni di questo tipo furono segnalate nel corso dei successivi 10 giorni, diminuendo poi in frequenza fino alla scomparsa nel tardo settembre.\nSecondo le testimonianze locali, la prima pioggia colorata fu preceduta da un rumoroso scoppio di tuono e da un lampo di luce, e in seguito si notarono dei boschetti di alberi con foglie diffusamente avvizzite e una colorazione grigio \"cenere\". \u00c8 stata riferita la presenza di foglie avvizzite, la scomparsa e l'improvvisa formazione di pozze d'acqua nell'area pi\u00f9 o meno allo stesso momento.\nLa colorazione della pioggia era dovuta a particelle rosse in sospensione nell'acqua piovana e, quando \u00e8 precipitata, la pioggia rossa \u00e8 stata a volte fortemente colorata come fosse sangue. Tipicamente la pioggia rossa precipita su piccole aree, non pi\u00f9 di qualche chilometro quadrato, e talvolta \u00e8 stata cos\u00ec localizzata che poteva essere caduta pioggia normale solamente a qualche metro di distanza dalla pioggia rossa. Le precipitazioni rosse normalmente durano meno di 20 minuti.\nRapporto iniziale.\nSubito dopo la prima caduta di pioggia rossa, \u00e8 stato riportato dai media che gli scienziati del Centre for Earth Science Studies (CESS) del Tropical Botanical Garden and Research Institute (TBGRI) avevano determinato che le particelle colorate dell'acqua piovana erano un qualche tipo di spore. Successivamente, nel novembre del 2001, commissionato dal Dipartimento di Scienza e Tecnologia del governo indiano, il CESS e il TBGRI hanno diffuso un rapporto il quale conclude che le piogge di Kerala sono colorate dalle spore di alghe, le quali sono state successivamente fatte sviluppare in un terreno di coltura in alghe lichen-forming del genere \"Trentepohlia\". Quest'alga \u00e8 risultata associata a licheni negli alberi dell'area di Changanacherry.\nIl rapporto affermava inoltre non era presente polvere meteoritica, vulcanica e di origine desertica nell'acqua piovana, e che il suo colore non era dovuto a gas disciolti o a sostanze inquinanti. Il rapporto suggeriva che le forti precipitazioni abbattutesi sull'area di Kerala nelle settimane precedenti alle piogge rosse potrebbero aver causato l'estesa crescita di licheni, i quali avrebbero liberato una grande quantit\u00e0 di spore nell'atmosfera. Non \u00e8 stato tuttavia trovato alcun meccanismo definito per l'evidentemente straordinaria dispersione delle supposte spore, n\u00e9 per il successivo assorbimento da parte delle nubi.\nGli autori del rapporto hanno analizzato alcuni sedimenti raccolti dalle piogge rosse usando una combinazione di spettrometria di massa al plasma con accoppiamento di ione, spettrometria di assorbimento atomico e metodi chimici per via umida. Gli elementi maggiormente presenti sono elencati di seguito.\nLa presenza di alluminio e il bassissimo contenuto di fosforo \u00e8 sconcertante perch\u00e9 l'alluminio non \u00e8 normalmente presente nelle cellule viventi, mentre normalmente ci si pu\u00f2 aspettare circa il 3% di fosforo nel peso anidro di cellule biologiche.\nTeorie scientifiche.\nLa storia registra molti casi di oggetti inusuali caduti con la pioggia: nel 2000, in un evento di animali piovuti dal cielo, una piccola tromba marina nel Mare del Nord ha risucchiato un banco di pesci un miglio lontano dalla costa, depositandoli poco dopo a Great Yarmouth in Gran Bretagna. La pioggia colorata \u00e8 un fenomeno tutt'altro che raro, e pu\u00f2 essere spesso ricondotta al trasporto di polvere da regioni desertiche in aree di alta pressione, dove si mescola a goccioline d'acqua. Un caso di questo genere si \u00e8 verificato in Inghilterra nel 1903, quando della polvere proveniente dal Sahara precipit\u00f2 con la pioggia nel Febbraio di quell'anno.\nIn principio, la pioggia rossa in Kerala fu attribuita allo stesso effetto, indicando come responsabile la polvere proveniente dal deserto dell'Arabia. Le osservazioni LIDAR hanno rilevato una nube di polvere nell'atmosfera nei pressi del Kerala nei giorni precedenti il verificarsi della pioggia rossa. Tuttavia, questa ipotesi potrebbe non spiegare alcuni aspetti della pioggia rossa, quali ad esempio l'improvviso inizio e il graduale declino nell'arco di due mesi, e la sua localizzazione in Kerala malgrado le condizioni atmosferiche avrebbero dovuto farla manifestare allo stesso modo negli stati vicini.\nUn'altra teoria \u00e8 che la pioggia contenesse sangue di mammifero, un grande stormo di pipistrelli ucciso a un'altitudine elevata, forse da una meteora. Infatti in India alcune specie di pipistrelli vivono in comunit\u00e0 molto numerose. Non \u00e8 tuttavia piovuta dal cielo alcuna ala di pipistrello o qualche altro resto e nessun processo naturale conosciuto separerebbe i globuli rossi dai globuli bianchi, le piastrine e gli altri componenti ematici. I globuli rossi si disintegrano rapidamente nella comune acqua piovana a causa dell'osmosi, ma questo non \u00e8 stato evidente con le particelle rosse. Inoltre si sarebbe dovuta avere una considerevole quantit\u00e0 di pipistrelli per coprire un'intera provincia indiana.\nPi\u00f9 plausibilmente, \u00e8 stato suggerito che la polvere piovana rossa fosse stata il risultato della combustione incompleta dei rifiuti chimici nella zona industriale di Eloor, dove le particelle si sono formate a partire da microparticelle di polveri sottili o argilla agglomerata attorno a un aerosol di materia organica parzialmente combusta come il fumo dell'inceneritore raffreddato. La composizione chimica della polvere piovana coincide con la materia organica combusta aggiunta ad argilla; lo schema di ricaduta coincide con i venti prevalenti; infine varie sostanze chimiche organiche possono formare strutture cellulari che sono in grado di replicarsi in presenza di argilla.\nIpotesi extraterrestre.\nUn'altra ipotesi \u00e8 stata proposta nel 2003 da Godfrey Louis e A. Santhosh Kumar, due scienziati del Mahatma Gandhi University in Kottayam, Kerala. Avendo raccolto campioni di acqua piovana in molte localit\u00e0, Louis e Kumar affermano che le particelle rosse non assomigliano alla polvere ma invece appaiono essere cellule biologiche. Analisi chimiche indicano che queste particelle sono formate da materiale organico, gli scienziati hanno proposto che le particelle potrebbero essere microbi di origine extraterrestre.\nLe analisi di Louis e Kumar hanno trovato che le particelle rosse sono tipicamente delle dimensioni da 4 a 10 \u00b5m in larghezza, di forma sferica od ovale, e simili nell'aspetto a organismi unicellulari. In media, 1 millilitro di acqua piovana contiene 9 milioni di particelle rosse, e il peso di tali particelle in ogni litro di acqua piovana era di circa 100 milligrammi. Confrontando queste cifre con l'ammontare di pioggia rossa che si ritiene sia caduto, Louis e Kumar hanno calcolato che \u00e8 caduto sul Kerala un totale di circa 50.000 chilogrammi di particelle rosse.\nAnalisi eseguite con spettroscopia energetica dispersiva a raggi X mostrarono che le particelle erano composte principalmente di carbonio e ossigeno, con piccole tracce di silicio e ferro (vedere tabella).\nUn analizzatore CHN mostra un 43,03% di carbonio, 4,43% di idrogeno, e un 1,84% di azoto.\nLouis e Kumar eseguirono dei test con il bromuro di etidio per vedere se fosse presente una qualche traccia di DNA o RNA nelle particelle rosse, ma non ve ne trovarono. I loro risultati sono stati pubblicati nel periodico Astrophysics and Space Science.\nSuccessivi test sulle particelle vennero eseguiti all'Universit\u00e0 di Sheffield da Milton Wainwright, che studi\u00f2 le spore stratosferiche. Nel Marzo del 2006 afferm\u00f2 che le particelle erano apparentemente simili a spore di un fungo della ruggine, pi\u00f9 tardi disse di aver confermato la loro somiglianza con le spore di un'alga, e non trov\u00f2 alcuna prova che suggerisse la presenza si polvere, sabbia, gocce di grasso o sangue all'interno della pioggia. Disse anche che, \u201cSembra che ci sia una tendenza crescente da parte degli scienziati di tirar fuori spiegazioni assurde quando viene richiesto dagli organi di stampa di commentare nuovi o insoliti fenomeni. Un buon esempio ci \u00e8 fornito dai commenti riguardo alla recente pioggia rossa in India.\u201d\nUn campione di pioggia venne spedito anche alla Universit\u00e0 di Cardiff per eseguire delle analisi richieste dal promotore della panspermia Chandra Wickramasinghe. Wickramasinghe disse che \u201cil lavoro riportava risultati positivi riguardanti il DNA\u201d. Presto i microbi saranno analizzati alla ricerca di specifici isotopi del carbonio; se saranno differenti da quelli delle forme di vita presenti sulla terra saranno la prova definitiva della loro origine extraterrestre.\nPossibile origine cometaria.\nPoche ore prima del primo scroscio di pioggia rossa, i residenti del distretto Changanasserry di Kottayam affermano di aver udito un boom sonico, accompagnato da un lampo di luce. Louis e Kumar suggeriscono che ci\u00f2 \u00e8 stato causato dalla disintegrazione di una piccola cometa entrante nell'Atmosfera terrestre, contenente grandi quantit\u00e0 di particelle rosse. Le osservazioni mostrano che l'85% della pioggia rossa cadde entro 10 giorni dal 25 luglio, e Louis e Kumar suggeriscono che ci\u00f2 \u00e8 correlato con la sistemazione delle particelle rosse dentro l'atmosfera superiore dopo un'esplosione cometaria. Speculazioni iniziali degli scienziati di Thiruvananthapuram affermarono che le particelle rosse avrebbero potuto essere polvere di una cometa, ma successive ricerche mostrarono che in realt\u00e0 si trattava di spore dell'alga \"Trentepohlia\".\nLouis e Kumar successivamente affermarono che le particelle fossero cellule e che quindi rappresentassero una evidente prova della presenza di vita extraterrestre. Se tali particelle, che hanno natura biologica, si sono originate in una cometa, sarebbe la prima prova a favore della teoria della panspermia, secondo la quale la vita \u00e8 stata portata sulla Terra da qualche altra porzione dell'universo. Fred Hoyle e Chandra Wickramasinghe sono stati i propositori di tale teoria, che per\u00f2 \u00e8 stata scartata dalla maggior parte degli scienziati. In ogni caso, le ricerche continuano.\nSi dice che le cellule siano capaci di riprodursi anche a temperature superiori ai 300\u00a0\u00b0C. Se altri scienziati lo confermassero, ci\u00f2 renderebbe unica la loro esistenza. Tra le Ipertermofile della superficie terrestre, la pi\u00f9 alta temperatura di sopravvivenza riscontrata \u00e8 pari a 130\u00a0\u00b0C."}
{"id": "580367", "revid": "161374", "url": "https://it.wikipedia.org/wiki?curid=580367", "title": "Aeritalia G-91R", "text": ""}
{"id": "580372", "revid": "1522738", "url": "https://it.wikipedia.org/wiki?curid=580372", "title": "Yossarian", "text": "John Yossarian \u00e8 il protagonista del romanzo di Joseph Heller \"Comma 22\" (1961). \u00c8 un antieroico capitano ventottenne dell'aeronautica militare statunitense durante la seconda guerra mondiale, ossessionato dall'idea che migliaia di persone sconosciute, a cui lui personalmente non ha fatto nulla, tentino continuamente di ucciderlo, sia direttamente (attaccando il suo aeroplano) che indirettamente (obbligandolo a eseguire missioni).\nA causa del suo rifiuto del militarismo e della sua assurda logica (esemplificata nel libro dal paradosso del Comma 22), Yossarian divenne un'icona del movimento pacifista americano degli anni sessanta, il quale, manifestando contro la Guerra del Vietnam, fece spesso uso dello slogan \"Yossarian lives\" (\"Yossarian vive\").\nNel 1994 Heller lo riprende, assieme ad altri personaggi di \"Comma 22\", nel romanzo \"Tempo scaduto\"."}
{"id": "580374", "revid": "31530", "url": "https://it.wikipedia.org/wiki?curid=580374", "title": "Rotta aerea", "text": ""}
{"id": "580380", "revid": "59785", "url": "https://it.wikipedia.org/wiki?curid=580380", "title": "Alchermes", "text": "L'alchermes o alkermes (dall'arabo \u0627\u0644\u0642\u0631\u0645\u0632, \"al-qirmiz\", attraverso lo spagnolo \"alquermes\", che significa cocciniglia e che indica il color cremisi, termine che deriva dalla stessa parola) \u00e8 un liquore italiano usato per dolci (tipicamente per la zuppa inglese) e preparazioni di vario genere, soprattutto per le creme di pasticceria.\nCaratteristiche.\nDi media gradazione alcolica (35%) e di gusto secco, nella versione originale dell'Officina Profumo Farmaceutica di Santa Maria Novella, i suoi ingredienti sono: alcol etilico, zucchero, acqua, cannella, chiodi di garofano, cardamomo, acqua di rose, lamponi e un colorante rosso, in origine cocciniglia (E120), attualmente a volte sostituito da sostanze di origine sintetica (E122 - E124 - E132) obbligatoriamente elencate nelle etichette dei prodotti commerciali.\nIn Italia si utilizza particolarmente per la produzione delle peschette o pesche dolci all'alchermes, nella rocciata e nella zuppa inglese.\nStoria.\nA Firenze l'Alchermes viene tuttora preparato dall'Officina Profumo Farmaceutica di Santa Maria Novella secondo la ricetta del 1743 di Fra' Cosimo Bucelli, che all'epoca ne era il direttore, ma veniva prodotto gi\u00e0 dal XV secolo.\nEra un liquore molto amato dalla famiglia Medici, infatti in Francia era chiamato \"liquore dei Medici\".\nDalla versione originale, piuttosto alcolica, sono derivate copie di vario tipo, un po' in tutte le regioni d'Italia, caratterizzate da bassa gradazione alcolica ed un gusto pi\u00f9 dolce.\nAnticamente in Sicilia questo liquore, chiamato \"Archemisi\", veniva utilizzato contro i \"vermi da spavento\", vale a dire quando, ad esempio, un bambino riceveva un grande spavento da un determinato evento: in tal caso, i nonni si premuravano di dare al bambino un cucchiaio o due di questo liquore (a seconda del grado di spavento) per esorcizzare la paura.\nL'alchermes \u00e8 anche un ingrediente della tipica crema reggina."}
{"id": "580382", "revid": "1026699", "url": "https://it.wikipedia.org/wiki?curid=580382", "title": "Gaetano Cingari", "text": "Biografia.\nNacque nel Rione Ferrovieri di Reggio da Salvatore e Lucrezia Tripepi; il padre, di origini siciliane, era infatti un dipendente delle Ferrovie dello Stato. Da giovane fu un avido lettore, tra gli autori preferiti Fortunato, Croce, Gor'kij e Jaur\u00e8s che gli venivano prestati dal libraio comunista reggino Carlo La Cava. Nel 1944 ottiene l'abilitazione magistrale e nel 1948, come privatista, la maturit\u00e0 scientifica dopodich\u00e9 si iscrive alla facolt\u00e0 di Scienze ottenendo nel 1952 la laurea in matematica. Nel 1948 aveva gi\u00e0 vinto il concorso magistrale e dall'ottobre 1949 era maestro a Gioia Tauro. Subito dopo la laurea in matematica si iscrive alla facolt\u00e0 di Magistero presso cui si laurea in Storia.\nInsegnamento.\nMeridionalista, fu allievo degli storici Giorgio Spini, Luigi Firpo e Rosario Romeo, molto vicino a Gaetano Salvemini e Guido Dorso. La sua tesi \u201cGiacobini e Sanfedisti in Calabria nel 1799\u201d fu pubblicata nel 1957. Subito dopo la laurea divenne assistente di Firpo. Nel 1959 fu libero docente all'universit\u00e0 di Messina e assistente a Scienza Politiche. Ha insegnato storia moderna all'Universit\u00e0 di Messina dal 1963 ponendosi come punto di riferimento per docenti e studenti della facolt\u00e0 di scienze politiche.\nAttivit\u00e0 politica.\nNel 1943 ader\u00ec al Partito d'Azione di cui facevano parte il professor Domenico Di Giorgio e Domenico Scoleri redattori de \u201cL'Azione\u201d e dirigenti di \u201cHistorica\u201d e suoi mentori. Fece parte del Consiglio Repubblicano che si riun\u00ec nel 1945 per appoggiare la scelta repubblicana nel referendum istituzionale del 1946 e di cui facevano parte socialisti, comunisti e repubblicani. Nel 1945, dopo lo scioglimento del PdA, divenne esponente del Partito Socialista Italiano, affiancando Guglielmo Calarco nella campagna elettorale del 1948. Nel decennio successivo fu eletto a varie cariche locali. Fu deputato del PSI nella V legislatura durata dal 1968 al 1972; in questa veste intervenne nel dibattito sulla riforma della scuola. Dal 1975 fu vicepresidente della giunta regionale della Calabria e in seguito divenne deputato europeo nell'ottobre 1983, subentrando nel corso della legislatura, fino al 1984. Nel 1989, in seguito alla presunta degenerazione del PSI da lui apertamente denunciata (in contrasto con la segreteria di Craxi) lascia i socialisti venendo in seguito eletto come indipendente del Partito Democratico della Sinistra al parlamento europeo dal 1992 al 1994."}
{"id": "580383", "revid": "1543377", "url": "https://it.wikipedia.org/wiki?curid=580383", "title": "Vladimir Hudolin", "text": "Carriera.\nGi\u00e0 direttore della clinica di neurologia, psichiatria, alcologia e altre dipendenze dell'ospedale universitario di Zagabria e titolare della cattedra di neurologia, psichiatria e psicologia medica dell'Universit\u00e0 di Zagabria, fu membro del gruppo di esperti per l'alcolismo e le altre dipendenze dell'Organizzazione Mondiale della Sanit\u00e0, e anche presidente dell'associazione mondiale di psichiatria sociale e dell'associazione mediterranea di psichiatria sociale.\nDal 1978 Vladimir Hudolin ha insegnato presso la Scuola Superiore di Servizio Sociale di Trieste ed ha diretto centinaia di corsi su tutto il territorio italiano per sensibilizzare gli operatori professionali e la popolazione sui problemi alcolcorrelati.\nAll'inizio degli anni novanta del secolo scorso \u00e8 stato candidato, dalle organizzazioni delle associazioni dei Club degli alcolisti in trattamento, al premio Nobel per la Pace.\nHa pubblicato oltre 60 testi scientifici e oltre 500 articoli sui temi dell'alcolismo, della psichiatria sociale, del lavoro di comunit\u00e0 e sulla necessit\u00e0 di cambiare la cultura sociale e medica, riferita a questi settori.\nMetodo.\nPartendo dall'esperienza della cura psichiatrica tradizionale dell'alcolismo e degli altri problemi alcolcorrelati, a partire dagli anni cinquanta del secolo scorso, Hudolin introdusse i principi della terapia familiare sistemica e, successivamente, la filosofia e le metodologie della comunit\u00e0 terapeutica cos\u00ec come elaborata in Gran Bretagna dallo psichiatra Maxwell Jones.\nIn questo modo, Hudolin progressivamente favor\u00ec un processo di deistituzionalizzazione della cura dei problemi alcolcorrelati arrivando, il 1\u00ba aprile del 1964, ad istituire dei gruppi terapeutici per gli alcolisti e le loro famiglie collocati non all'interno dell'ospedale psichiatrico ma nel territorio di provenienza dei pazienti stessi. Tali gruppi, denominati Club degli alcolisti in trattamento, hanno l'immediato obiettivo di favorire un coinvolgimento delle comunit\u00e0 locali nei processi di prevenzione e trattamento dei problemi alcolcorrelati.\nTale percorso lo porter\u00e0, nel 1986, a proporre un approccio di cura delle problematiche legate all'alcol prevalentemente centrato sull'azione dei Club degli alcolisti in trattamento con una forte enfasi sulle potenzialit\u00e0 di mutuo sostegno fra le famiglie con problemi alcolcorrelati. Il passaggio da una cura centrata sull'ospedalizzazione e sulle competenze professionali ad un intervento focalizzato sulle capacit\u00e0 di cura reciproca tra persone che condividono una comune esperienza, viene giustificato concettualmente da Hudolin con l'affermazione che l'alcolismo non pu\u00f2 essere considerato come una vera e propria malattia ma va, piuttosto, visto come un particolare modello comportamentale, uno \"stile di vita\" che riguarda non solo il cosiddetto 'alcolista', ma anche la sua famiglia e la comunit\u00e0 locale di appartenenza.\nIn questo senso, i problemi alcolcorrelati vengono interpretati come un particolare fenomeno l'eziologia del quale non pu\u00f2 essere ricercata soltanto nei fattori individuali dell'alcolista (componenti genetiche, strutture di personalit\u00e0, modelli educativi introiettati), ma come il risultato dell'interazione continua tra questi elementi e gli altri fattori (familiari e sociali). Hudolin sosteneva che il consumo di alcol, l'accettazione del bere, le definizioni e le stigmatizzazioni che vengono date ai vari modelli del bere derivano dalla cultura generale della comunit\u00e0. I problemi alcolcorrelati, tra cui anche l'alcolismo, sono presenti nelle societ\u00e0 che hanno disponibilit\u00e0 di bevande alcoliche, sia che esse accettino il bere come comportamento normale sia che lo vietino. Quello che abitualmente chiamiamo alcolismo non \u00e8 una malattia, ma un modello di comportamento o, meglio, uno stile di vita. Se la cultura ha un ruolo determinante sullo sviluppo del bere, la soluzione del problema sta nel saper provocare un cambiamento culturale all'interno della comunit\u00e0, a partire dalla sua forma pi\u00f9 semplice, cio\u00e8 la famiglia.\nDi fatto, si afferma che non \u00e8 possibile stabile una chiara eziologia dei problemi alcolcorrelati e, quindi, non \u00e8 pensabile neppure individuare una metodologia di trattamento che favorisca un particolare fattore eziologico. Viene, quindi, proposto di abbandonare un paradigma medico di tipo tradizionale per abbracciare un'ampia visione sistemica che Hudolin, probabilmente influenzato anche dai documenti dell'Organizzazione Mondiale della Sanit\u00e0, denominer\u00e0 \"approccio ecologico-sociale ai problemi alcolcorrelati e complessi\". All'inizio degli anni '90 Hudolin introduce il concetto di \"spiritualit\u00e0 antropologica\" per indicare tutte quelle componenti (emozionali, religiose, politiche) che caratterizzano gli esseri umani distinguendoli dagli altri esseri viventi. Hudolin afferma anche che cos\u00ec definita, la spiritualit\u00e0 antropologica pu\u00f2 essere intesa come sinonimo di cultura sociale ed afferma che i club degli alcolisti in trattamento contribuiscono a migliorare la spiritualit\u00e0 delle comunit\u00e0 umane introducendo i concetti di pace, solidariet\u00e0, amicizia e amore. Dal 1992 le famiglie ed i servitori-insegnanti dei club degli alcolisti in trattamento iniziano ad incontrarsi annualmente ad Assisi nel congresso di spiritualit\u00e0 antropologica.\nClub alcologici territoriali.\nL'opera di Hudolin ha favorito la nascita di un'ampia rete di Club degli alcolisti in trattamento che, nel 2006, ammontano a circa 2500 distribuiti su tutto il territorio nazionale. Inoltre, i Club sono attivi e diffusi in quasi tutti i continenti del mondo.\nA Paestum nel novembre 2010 l'AICAT (Associazione Italiana dei Club degli alcolisti in trattamento) promuove una consultazione nazionale sul cambiamento del nome del club, con la motivazione che sia l'alcolismo che il termine \"trattamento\" non corrispondono pi\u00f9 al vero significato dell'approccio ecologico sociale ai problemi alcolcorrelati elaborato da Hudolin. L'Associazione, riunitasi in assemblea, ha deliberato di cambiare il nome, adottando quello di Club alcologici territoriali e mantenendo lo stesso acronimo. La decisione non \u00e8 stata condivisa da tutti i club, molti dei quali hanno scelto di conservare la denominazione originale.\nI club sono una realt\u00e0 di volontariato, a carattere apartitico, aconfessionale ed interetnico, indipendente da qualsiasi istituzione pubblica, attivamente inseriti nella comunit\u00e0 locale e spesso sono organizzati in associazioni a vari livelli (locale, regionale, nazionale, mondiale). Questa rete si distingue da altre iniziative nate per affrontare i problemi alcolcorrelati perch\u00e9:\nEssi sono comunit\u00e0 multifamiliari costituite da due fino a dodici famiglie con problemi alcolcorrelati e complessi (bevande alcoliche associate all'uso di sostanze illegali, psicofarmaci, problemi psichiatrici, gioco d'azzardo, ecc.). Le comunit\u00e0 sono il fulcro dell'approccio ecologico sociale ai problemi alcolcorrelati e complessi elaborato da Hudolin e lavorano partendo dal principio del \u201cqui ed ora\u201d (si parla di oggi e delle situazioni concrete), per il cambiamento di stile di vita di tutti i componenti delle famiglie che vi fanno parte.\nIl Club, oltre a contribuire al cambiamento dello stile di vita di tutti i componenti delle famiglie, si propone di contribuire a modificare la cultura generale e sanitaria della comunit\u00e0 in cui \u00e8 inserito ed \u00e8 aperto alla collaborazione con tutti i soggetti, pubblici e privati, disponibili a sviluppare i programmi alcologici territoriali.\nIl Club si riunisce una volta alla settimana per la durata di un'ora e trenta circa. Non c'\u00e8 nessuno che dirige, ma \u00e8 presente un servitore-insegnante, figura di volontario che facilita la comunicazione fra tutti i membri del Club, i quali assumono a rotazione i compiti di servizio necessari al suo buon funzionamento."}
{"id": "580389", "revid": "446353", "url": "https://it.wikipedia.org/wiki?curid=580389", "title": "T92", "text": ""}
{"id": "580395", "revid": "292162", "url": "https://it.wikipedia.org/wiki?curid=580395", "title": "Coppa dei Campioni 1971-1972", "text": "La Coppa dei Campioni 1971-1972, diciassettesima edizione del torneo calcistico, vide la partecipazione di 33 squadre. Il torneo venne vinto dall', che sconfisse in finale l'Internazionale. Per i lancieri si tratt\u00f2 del secondo di tre trionfi consecutivi nella manifestazione.\nClassifica dei marcatori.\nNelle 57 gare svoltesi durante la manifestazione, sono state segnate 174 reti (di cui 8 autoreti) per una media di 3,05 marcature ad incontro. Di seguito \u00e8 riportata la classifica dei marcatori:"}
{"id": "580402", "revid": "125476654", "url": "https://it.wikipedia.org/wiki?curid=580402", "title": "Daimler (azienda)", "text": "La Daimler AG \u00e8 un produttore tedesco di automobili e di mezzi di trasporto per l'impiego militare e civile come pure per i servizi finanziari, con sede centrale a Stoccarda in Germania.\nLa Daimler AG attuale \u00e8 nata nel 2007 dopo la vendita del gruppo Chrysler alla Cerberus Capital Management L.P. \nLa precedente societ\u00e0 \"DaimlerChrysler AG\" era sorta nel 1998 in seguito alla fusione della Daimler-Benz con la Chrysler Corporation, dando origine ad una societ\u00e0 per azioni secondo il diritto tedesco.\nStoria.\nDaimler-Motoren-Gesellschaft (1890-1926).\nNel 1883 Gottlieb Daimler fece assicurare il brevetto per un \"motore a gas con accensione a tubo incandescente\" cos\u00ec come per la \"Regolazione della velocit\u00e0 del motore attraverso il controllo della valvola di scarico\". I due brevetti furono la base per i primi motori a scoppio veloci al mondo. Tre anni dopo Karl Benz fece brevettare l'automobile, un veicolo a tre ruote con motore a scoppio e accensione elettrica. Le aziende nate dai lavori dei due pionieri ovvero la \"Benz &amp; Co Rheinische Gasmotorenfabrik Mannheim\" (Benz &amp; Cie. dal 1899) e la \"Daimler-Motoren-Gesellschaft\" si fusero il 28 giugno 1926 nella Daimler-Benz AG con sede a Berlino.\nDaimler-Benz (1926-1998).\nLa nuova societ\u00e0 fece ben presto grandi passi nell'industria automobilistica.\nWilhelm Friedle, direttore aziendale della Daimler-Benz AG Werk Sindelfingen dal 1927 al 1935 import\u00f2 il sistema a catena di montaggio dagli USA in Germania.\nL'azienda \u00e8 sempre stata protagonista nell'innovazione del mercato dell'auto: ad esempio creando nel 1951 la cella di protezione del passeggero e nel 1981 l'airbag e il pretensionatore.\nNel 1962 impiegava 90.000 dipendenti con un fatturato di 4,4 miliardi di marchi.\nNel 1972 c'erano 149.800 dipendenti ed un fatturato di 13,3 miliardi di marchi.\nDalla met\u00e0 degli anni ottanta l'azienda si espanse, sotto la guida del presidente del consiglio di gestione Edzard Reuter, in altri settori: la ditta acquis\u00ec la Dornier GmbH, la MTU (Motoren- und Turbinen-Union), Fokker, cos\u00ec come la AEG. Da parti di queste aziende venne formata la \"Deutsche Aerospace AG\" (DASA). Inoltre fuse la propria divisione di tecnologia veicolare con quella della ABB creando Adtranz. Anche \"Deutsche Airbus GmbH\" e \"Daimler-Benz Inter Services\" (debis) furono fondate da Daimler-Benz, cosicch\u00e9 il gruppo era costituito da quattro divisioni, inclusa quella auto.\nNel 1989 Daimler-Benz AG (con AEG) aveva 368.200 dipendenti e un giro d'affari di 76,392 miliardi di marchi. Nel 1990 il fatturato arriv\u00f2 a 85,500 miliardi.\nQuando divenne CEO J\u00fcrgen Schrempp nel 1995 inizi\u00f2 un cambiamento di rotta rispetto al sogno di Reuter di un \u201cgruppo integrato di tecnologie\u201d. Aziende in perdita come Fokker, AEG, Adtranz e Dornier vennero eliminate dal gruppo, in parte con costi enormi, sebbene Schrempp, ad esempio, avesse favorito l'acquisto di Fokker quando era presidente di DASA.\nDaimlerChrysler AG (1998-2007).\nNel 1998 la Daimler-Benz e la Chrysler si fusero in una \"merger of equals\" (\"fusione tra eguali\") nella nuova DaimlerChrysler AG. La nuova impresa ha sede a Stoccarda mentre il consiglio (composto all'inizio dai due gruppi in modo paritario) si riunisce alternativamente a Stoccarda e Auburn Hills.\nDopo due anni il co-presidente Robert Eaton si ritir\u00f2, cosicch\u00e9 J\u00fcrgen Schrempp divenne l'unico CEO. J\u00fcrgen Schrempp ha passato l'incarico il primo gennaio 2006 a Dieter Zetsche. A poco a poco la componente tedesca nel consiglio ha acquisito sempre maggior peso.\nPoco dopo il suo arrivo il primo gennaio 2006 il nuovo CEO Dieter Zetsche annunci\u00f2 un importante piano di riduzione. Nei tre anni successivi furono eliminati 6.000 posti.\nNel 2006 \u00e8 stato aperto il nuovo museo della Mercedes-Benz, direttamente a fianco dello stabilimento di Stoccarda-Untert\u00fcrkheim. Su un'area espositiva di 16.500\u00a0m\u00b2 sono esposti 160 veicoli, oltre naturalmente a ristoranti e negozi. \u00c8 il museo pi\u00f9 grande realizzato da una marca di automobili.\nNel 2007 la Chrysler fu venduta al fondo americano Cerberus Capital Management e la nuova societ\u00e0 prese la denominazione definitiva di \"Daimler AG\".\nDaimler AG.\nNel 2014, Daimler AG \u00e8 entrata nel settore del ride-sharing con l\u2019acquisizione di Intelligent Apps e mytaxi; quest\u2019ultima \u00e8 ora conosciuta come Free Now in seguito a una joint venture con BMW Group nel febbraio 2019.\nSociet\u00e0 per azioni.\nLe azioni Daimler vengono quotate alla Borsa di Francoforte sotto l'abbreviazione DAI, facendo parte del DAX 30.\nIl presidente del consiglio di gestione \u00e8 Ola K\u00e4llenius, subentrato a Dieter Zetsche nel 2019; il presidente del consiglio di sorveglianza \u00e8 Hilmar Kopper dal 1997.\nLa pi\u00f9 grossa quota di azioni nella ditta fu tenuta dalla Deutsche Bank fino al 28 luglio 2005, quando vendette in mezz'ora 35 milioni di azioni DaimlerChrysler, del valore di 1,4 miliardi di Euro, ad investitori istituzionali e ridusse cos\u00ec la quota dal 10,4 al 6,9%; successivamente, il 22 novembre 2005, la quota fu ancora ridotta arrivando al 4,4%. Il maggiore investitore \u00e8 stato l'emirato del Kuwait con il 7,5%. Dubai International Capital possiede il 2,2% del capitale (dato del 23 novembre 2005).\nIl 23/03/09 il fondo sovrano Aabar Investments di Abu Dhabi ha acquisito il 9,1% delle azioni diventando il primo azionista.\nNel 2018 l'azionista di maggioranza diventa la cinese Geely con l'acquisto del 9,69% delle azioni come confermato da Daimler.\nL'alleanza Renault Nissan Mitsubishi ha posseduto il 3% circa di Daimler fino al 2021, quando sia Renault che Nissan hanno ceduto l'interezza delle proprie azioni.\nL'auditor di DaimlerChrysler AG \u00e8 la KPMG Deutsche Treuhand-Gesellschaft AG.\nAcquisizioni.\nNel corso degli anni il gruppo tedesco ha comprato o si \u00e8 unito a molte altre aziende. Tra le maggiori operazioni:\nStabilimenti di produzione.\nDaimler possiede stabilimenti in 17 paesi: Germania, Austria, USA, Canada, Messico, Francia, Spagna, Turchia, Cina, India, Indonesia, Argentina, Brasile, Venezuela, Egitto, Sudafrica, Australia.\nDaimler ha progettato per il 2006 la costruzione del primo stabilimento in Russia. A San Pietroburgo dovrebbero essere prodotti i modelli Classe C e Classe E.\nDaimler a Stoccarda-Untert\u00fcrkheim.\nAllo stabilimento Daimler di Untert\u00fcrkheim fanno capo altri sette stabilimenti:\nLa maggior parte di motori per vetture e transporter, cos\u00ec come quelli per le vetture di Formula 1 e Formula 3 vengono prodotti qui.\nDaimler a Sindelfingen.\nLo stabilimento di Sindelfingen, 15\u00a0km a sud di Stoccarda, \u00e8 il pi\u00f9 grande stabilimento del gruppo. Vi ha sede il secondo \u201eMercedes-Benz Technology Center\u201c (reparto sviluppo automobili). Fu fondato nel 1915 dalla Daimler-Motoren-Gesellschaft per la produzione di aeroplani. Ora vi vengono prodotti alcuni degli ultimi modelli di auto Mercedes-Benz (tra cui Classe C, E, S, CLS)\nDaimler a Rastatt.\nLo stabilimento di Rastatt era stato originariamente progettato come terzo impianto per la costruzione di automobili dopo quelli di Sindelfingen e Brema. Fino al 1996 veniva prodotta la Classe E per il mercato americano. In seguito lo stabilimento venne chiuso per 6 mesi e modificato per produrre la Classe A; furono necessari altri cambiamenti dopo il fallimento del test dell'alce da parte della vettura.\nNel 2004 la superficie aument\u00f2 ancora per una seconda linea di produzione allestita per la Classe B.\nA dicembre 2005 erano presenti 6.828 dipendenti.\nDaimler a Brema.\nLo stabilimento di Brema \u00e8 il maggior stabilimento industriale della citt\u00e0, con 14.786 lavoratori, e il secondo stabilimento produttivo dopo Sindelfingen. Si trova per la precisione a Sebaldsbr\u00fcck, zona orientale di Brema ed \u00e8 stato acquisito da Daimler Benz dopo l'acquisizione della Hanomag-Henschel (la quale, a sua volta, l'aveva rilevato dalla Borgward).\nOggi vi vengono prodotti, tra gli altri modelli la Classe C Limousine, la CLK e la SLK e GLK\nData la vicinanza con il porto di Brema, la produzione dello stabilimento \u00e8 in parte destinata all'export.\nDaimler a W\u00f6rth.\nLo stabilimento di W\u00f6rth sul Reno \u00e8 il pi\u00f9 grande impianto di produzione di autocarri del mondo. Vengono prodotti qua, tra gli altri: Actros, Atego, Axor, Econic e Unimog.\nDaimler a Mannheim.\nNello stabilimento di Mannheim vengono montati i motori per i camion e i veicoli commerciali. Inoltre vengono fatti gli impianti specifici per i veicoli a gas (ad es. E-Klasse, Sprinter) e vengono costruiti i veicoli a celle di combustibile\nA Mannheim si trova lo stabilimento dell'EvoBus, e vengono prodotti gli autobus Mercedes-Benz e Setra cos\u00ec come le carrozzerie per il montaggio dei pullman che avviene a Nuova Ulma.\nDaimler a Gaggenau.\nLo stabilimento a Gaggenau venne fondato nel 1894 per la Bergmanns Industriewerk. Nel 1895 venne prodotta la prima auto di serie, essendo cos\u00ec la prima fabbrica di automobili del mondo. Tre anni dopo si producevano nella Foresta Nera i primi autocarri e omnibus. Nel 1907 la fabbrica venne acquisita da Benz a Mannheim.\nA Gaggenau vengono prodotti diversi componenti per gli autoveicoli.\nFino al 2002 veniva prodotta qui anche la Unimog.\nLo stabilimento di Gaggenau impiega circa 6.140 dipendenti, nella regione \u00e8 il primo per numero di lavoratori.\nDaimler a D\u00fcsseldorf.\nLo stabilimento di D\u00fcsseldorf produce il Transporter e il VW LT. Nel 1958 Daimler-Benz acquis\u00ec la Auto Union, a cui apparteneva anche lo stabilimento DKW di D\u00fcsseldorf. Nel 1964 Daimler-Benz vendette la Auto Union alla Volkswagen, ma gli stabilimenti di D\u00fcsseldorf e Vitoria restarono a Daimler-Benz. Lo stabilimento prese il nome non ufficiale \"D\u00fcsseldorfer Transporter\" (D\u00fcDo) perch\u00e9 il transporter Mercedes-Benz T2 veniva prodotto l\u00ec.\nAttualmente viene prodotto a D\u00fcsseldorf lo Sprinter e dal 2006 il suo successore NCV3.\nInoltre gli Sprinter disassemblati vengono spediti negli USA dove vengono rimontati, al fine di evitare i costi di dogana per i veicoli completi.\nDaimler a Ludwigsfelde (Berlino).\nNel 1936 la Daimler Benz costru\u00ec uno stabilimento per motori per aeromobili a Ludwigsfelde. Durante la guerra vi lavorarono 11.000 prigionieri di guerra e lavoratori coatti, provenienti da un campo di concentramento vicino.\nDopo la guerra vennero prodotti qui dal 1952 i ciclomotori Wiesel e Pitty. Dal 1961 al 1990 vi si producevano i camion W50 dell'IFA e dal 1988 il modello L60. Lo stabilimento venne riassegnato alla Mercedes-Benz e vi si producono questi veicoli: il Vario, il successore dello Sprinter dal 2006 e il Vaneo dal 2001 al 2005.\nDaimler ad Amburgo.\nLo stabilimento di Amburgo-Harburg, con i suoi 2.480 dipendenti (compresi alcuni dell'indotto) non produce pi\u00f9 veicoli completi ma solo componenti per Mercedes-Benz e Chrysler destinati al montaggio in altre fabbriche. Lo stabilimento venne acquisito negli anni settanta con l'acquisizione di Hanomag-Henschel. Dal nome del tipo di veicoli costruiti la fabbrica prese il nome di \"Harburger Transporter\".\nStabilimento McLaren a Woking / Inghilterra.\nLo stabilimento di Woking \u00e8 la sede della McLaren Cars ltd, di cui \"DaimlerChrysler\" prima e \"Daimler AG\" dopo sono state azionista di maggioranza. Qui vengono prodotte le monoposto di Formula 1 della scuderia McLaren, fino al 2010 con motori Mercedes-Benz. Inoltre \u00e8 stata prodotta a Woking la Mercedes-Benz SLR McLaren.\nAll'inizio del 2010, in seguito a dissidi interni di varia origine, si \u00e8 avuto lo storico divorzio tra Daimler e McLaren. A partire da tale data, quindi, lo stabilimento di Woking non appartiene pi\u00f9 alla \"Daimler AG\".\nDaimler a Kassel.\nQui vengono prodotti dal 1978 dai 3.024 dipendenti componenti per altri veicoli commerciali. La fabbrica fu acquisita attraverso l'acquisto di Hanomag-Henschel.\nDaimler a Berlino-Marienfelde.\nNel 1902 la Daimler-Motoren-Gesellschaft (DMG) acquis\u00ec la Motorfahrzeug- und Motorenfabrik Berlin AG di Marienfelde. All'inizio vi vennero prodotti motori per imbarcazioni mentre dal 1905 inizi\u00f2 la produzione di autocarri e autobus.\nAlla fine del 1944, a Marienfelde la Daimler-Benz impiegava pi\u00f9 di 3.700 lavoratori coatti per produzioni strategiche. Oggi vi vengono prodotti motori per auto Mercedes-Benz e Smart.\nDaimler a Vitoria / Spagna.\nLo stabilimento di Vitoria appartiene dal 1958 alla Mercedes-Benz. Venne originariamente costruito dalla DKW e poi acquisito dopo poco tempo, con questa ditta, dalla Mercedes.\nDal 2003 vi vengono prodotti modelli della linea W639 (Vito e Viano). Da Vitoria venivano anche la MB 100 e dal 1996 al 2003 la W638 (Vito e V-Klasse).\nDaimler a Tuscaloosa, Alabama / USA.\nVi vengono prodotte: GLE - GLE coup\u00e8 - GLS "}
{"id": "580403", "revid": "2056951", "url": "https://it.wikipedia.org/wiki?curid=580403", "title": "Ricotta forte", "text": "La ricotta forte o (a seconda delle zone) nella forma dialettale \"ricotta 'scante\", \"scanta\", \"ascuante\", \"squant (dal latino ustulo = brucio, per il suo sapore)\" \u00e8 un prodotto caseario morbido spalmabile.\nTipica del meridione e in particolare modo di Basilicata e Puglia.\nA differenza della ricotta salata, la ricotta forte \u00e8 cremosa e dal sapore piccante e leggermente amarognolo. Come gli altri tipi di ricotta, \u00e8 ottenuta dal siero di latte. \n\u00c8 analoga per preparazione al formaggio cremoso greco kopanisti, e ugualmente fermentata a opera di batteri e lieviti; assume sapore piccante e odore molto intenso, che ricorda all'incirca quello del pecorino di lunga stagionatura, anche grazie a diversi acidi grassi volatili isolati come butirrico, caproico, lattico e acetico. \nSi usa in modiche quantit\u00e0 per insaporire il sugo della pasta artigianale. Oppure si pu\u00f2 gustare spalmata sulla bruschetta con le acciughe sotto sale. Tipico \u00e8 anche l'utilizzo come farcitura dei panzerotti fritti ."}
{"id": "580404", "revid": "125192112", "url": "https://it.wikipedia.org/wiki?curid=580404", "title": "Eugenio Corti", "text": "Biografia.\nGiovinezza e guerra (1921-1945).\nEugenio Corti nacque a Besana in Brianza il 21 gennaio 1921 in una famiglia con radici profondamente cattoliche. La nonna paterna, Giuseppina Ratti, era prima cugina di Achille Ratti che, nel 1922, venne eletto Papa con il nome di Pio XI.\nIl padre Mario, industriale tessile, aveva iniziato a lavorare a 13 anni perch\u00e9, rimasto orfano, voleva essere d'aiuto alla madre vedova con cinque figli. Ancora giovanissimo, inizi\u00f2 la sua attivit\u00e0 di imprenditore che lo porter\u00e0 alla fine degli anni '40 a gestire in proprio cinque stabilimenti con circa 1200 dipendenti. Della stessa educazione profondamente religiosa, era la madre Irma Bestetti, di Cernusco sul Naviglio. Eugenio e i suoi nove fratelli, con l'esempio dei genitori, furono educati ad un forte impegno caritativo e sociale: il fratello, Piero Corti, come medico missionario laico, dar\u00e0 vita in Uganda ad un grande ospedale; la sorella Angela sposer\u00e0 il medico missionario Fortunato Fasana e il fratello Corrado sar\u00e0 sacerdote gesuita in Ciad.\nEugenio Corti frequent\u00f2 parte della scuola elementare a Besana, poi continu\u00f2 gli studi classici fino alla maturit\u00e0 nel Collegio San Carlo di Milano. Scopr\u00ec la propria vocazione di scrittore sin dai primi anni di collegio: decisivo l'incontro con i poemi omerici, che orienteranno la sua scrittura alla ricerca della verit\u00e0 e della bellezza, come lui stesso ricordava spesso: \u00abOmero trasforma in bellezza tutte le cose di cui parla. Qualsiasi fosse l'argomento affrontato, anche il dettaglio pi\u00f9 nascosto, \u00e8 segnato dalla bellezza, \u00e8 come condizionato dalla bellezza. Ero in quel tempo della vita in cui s'iniziano a delineare le decisioni fondamentali. Io decisi di scrivere, anche se i miei famigliari, industriali, contavano molto su di me\u00bb.\nCompletati gli studi classici, nel 1940 si iscrisse all'Universit\u00e0 Cattolica del Sacro Cuore, facolt\u00e0 di Giurisprudenza. Dopo pochi mesi di vita universitaria, nel febbraio del '41, fu chiamato alle armi e destinato al XXI Reggimento Artiglieria di Piacenza. Da l\u00ec pass\u00f2 alla Scuola Allievi Ufficiali di Moncalieri, da cui usc\u00ec con la nomina a sottotenente d'Artiglieria. Alla conclusione del corso, essendo nel primo decimo della graduatoria, pot\u00e9 scegliere la destinazione al fronte; scelse il fronte russo, che raggiunse nel giugno '42. Il suo scopo preciso era \u00abconoscere il mondo comunista\u00bb.\nDopo aver stabilito il fronte sul Don, nella seconda met\u00e0 di dicembre l'esercito italiano ricevette l'ordine di abbandonare le postazioni e di ritirarsi. Senza automezzi e senza alimenti sufficienti, i reparti italiani, quasi tutti appiedati, si avviarono a una disastrosa ritirata. Per il suo comportamento eroico, Corti fu decorato con la medaglia d'argento al valore militare. Il 26 luglio 1943, rifiut\u00f2 la licenza che i medici dell'Ospedale Militare di Baggio volevano accordargli per le sue condizioni di salute.\nRientrato in caserma a Bolzano,venne trasferito a Nettuno. Dopo l'Armistizio dell'8 settembre, si diresse a piedi verso il sud. Dopo un periodo nei campi di riordinamento in Puglia, Corti entr\u00f2 volontario nei reparti dell'esercito regolare italiano, nati per affiancare gli Alleati.\nLe prime opere (1947-1972).\nNel 1947 ottenne la laurea in Giurisprudenza. Nello stesso anno pubblic\u00f2 \"I pi\u00f9 non ritornano\", il suo primo libro, sull'esperienza autobiografica della ritirata di Russia. Originariamente pubblicato da Garzanti (successivamente disponibile presso l'Editore Mursia), \u00e8 la testimonianza di un soldato sugli avvenimenti vissuti personalmente e dai commilitoni italiani dal 19 dicembre 1942 al 17 gennaio 1943, con lo sfondamento del fronte italiano a opera delle divisioni sovietiche e la conseguente distruzione del XXXV Corpo d'armata. Alla sua uscita nelle librerie, il diario ottenne un grande successo, oltre a raccogliere recensioni positive di Benedetto Croce e Mario Apollonio.\nDopo la laurea, Corti inizi\u00f2 immediatamente la stesura del suo secondo libro, \"I poveri cristi\": l'argomento \u00e8 la guerra di liberazione dell'Italia. \u00c8 una sorta di continuazione del primo libro che narra le vicende del soldato Eugenio Corti, il quale, dopo essersi ripreso dalla ritirata di Russia, rimette i panni del soldato per ricostituire il nuovo esercito italiano dopo l'8 settembre, a sostegno delle truppe alleate impegnate a scacciare l'esercito nazista dall'Italia. Sempre pi\u00f9 convinto che fosse vicina a scoppiare la rivoluzione comunista, Corti volle inserire nel racconto le proprie riflessioni su ci\u00f2 che avrebbe fatto in caso di vittoria dei comunisti: avrebbe combattuto contro di loro, precisamente come aveva combattuto contro i nazisti. Le riflessioni sono mal assorbite nel racconto; l'insuccesso del libro pose fine al rapporto con la Garzanti.\nNel maggio 1951, ad Assisi, Corti spos\u00f2 Vanda dei Conti di Marsciano, conosciuta nell'estate del 1947 all'Universit\u00e0 Cattolica del Sacro Cuore di Milano. Il matrimonio fu celebrato dall'amico don Carlo Gnocchi. Nello stesso anno, lo scrittore cominci\u00f2 a lavorare nell'industria paterna: operer\u00e0 per una decina d'anni proprio durante un periodo di grave crisi, descritta minuziosamente nel romanzo \"Il cavallo rosso\".\nIl forte anticomunismo di Corti, nutrito dalla sua esperienza personale nella campagna di Russia, riemerge nella tragedia \"Processo e morte di Stalin\", scritta tra il 1960 e il 1961 e rappresentata per la prima volta il 3 aprile 1962 presso il Teatro della Cometa di Roma dalla Compagnia Stabile di Diego Fabbri. Mettendo in scena direttamente i protagonisti della dirigenza sovietica (Stalin nelle vesti di accusato, Chru\u0161\u010d\u0451v e Berija come accusatori), la tragedia espone programmaticamente l'interpretazione che Corti d\u00e0 alla destalinizzazione in corso in Unione Sovietica, da lui vista come la prova definitiva del fallimento del marxismo. L'opera teatrale fu accolta negativamente da una critica ormai compattamente schierata a sinistra, che oper\u00f2 attivamente per ostracizzare un anti-comunista.\n\"Il cavallo rosso\" (1972-1983).\nAgli inizi degli anni settanta, Corti decise di dedicarsi a tempo pieno alla scrittura di un imponente romanzo storico, \"Il cavallo rosso\", che vide la luce soltanto nel 1983. Il lungo lavoro di documentazione storica, necessario per un romanzo che abbraccia gran parte del Novecento, non gli imped\u00ec di dedicarsi a questioni civili: pubblicamente schierato in difesa della vita fin dal concepimento, nel 1974 fece parte del comitato lombardo per l'abrogazione della legge sul divorzio. Nel 1978, dopo la morte del direttore Luigi Brusadelli, cominci\u00f2 a collaborare con il quotidiano cattolico locale \"L'Ordine\" di Como.\n\"Il cavallo rosso\" fu pubblicato nel 1983 dalla Ares, una casa editrice di area cattolica.\nIl romanzo \u00e8 diviso in tre sezioni:\nIl romanzo ottenne un notevole e duraturo successo di pubblico anche all'estero: nel corso degli anni furono pubblicate le traduzioni in spagnolo, lituano, rumeno, francese, inglese, giapponese (primo volume), serbo e olandese. Da \"Il cavallo rosso\" \u00e8 stata tratta inoltre una riduzione per le scuole intitolata \"Storia di Manno\" (Mursia, Milano 1986); una seconda riduzione \u00e8 uscita per la Mondadori scolastica nel 1999. Nel 2015 \"Il cavallo rosso\" \u00e8 giunto alla 32\u00aa edizione.\nDopo \"Il cavallo rosso\" (1983-2008).\nDopo la pubblicazione de \"Il cavallo rosso\" Corti si dedic\u00f2 alla stesura di altre opere e a numerosissimi incontri pubblici in tutto il mondo. Di questi anni sono vari saggi in cui egli analizza il Concilio Vaticano II (\"Il fumo nel tempio\", 1995) e la Democrazia Cristiana (\"Breve storia della Democrazia Cristiana, con particolare riguardo ai suoi errori\", 1995); in altri scritti ripercorre la storia della civilt\u00e0 occidentale dal protestantesimo al secondo dopoguerra (\"Le responsabilit\u00e0 della cultura occidentale nelle grandi stragi del nostro secolo\", 1998).\nDopo aver attraversato la letteratura italiana del secondo Novecento, estraneo sia al complesso dibattito sul Neorealismo sia a quello sulla Neoavanguardia, dagli anni ottanta Corti avvert\u00ec la necessit\u00e0 di dedicarsi a nuove forme di scrittura. Nasce cos\u00ec il ciclo dei \"racconti per immagini\", composizioni in forma di sceneggiatura, con notazioni espositive e con la storia affidata principalmente ai dialoghi. Con questa tecnica Eugenio Corti ha pubblicato \"La terra dell'indio\", \"L'isola del paradiso\", \"Catone l'antico\" e alcune parti dell'ultimo libro \"Il Medioevo e altri racconti\".\nLa terra dell'indio (1998) \u00e8 ambientato nell'America Latina negli anni compresi tra il 1740 e il 1788, all'epoca delle \"reducciones\" dei gesuiti. Le \"reducciones\" settecentesche del Paraguay erano dei villaggi autonomi mediante i quali i gesuiti cercarono di diffondere la religione cattolica nel nuovo mondo, in parallelo a un'organizzazione socio-economica di influenza utopista.\nL'isola del paradiso (2000) \u00e8 invece un soggetto cinematografico originariamente abbozzato da Corti nel 1970. La storia rievoca quella dell'ammutinamento del Bounty (1789) e del suo equipaggio, che volle riprodurre il paradiso in terra vivendo in assoluta libert\u00e0 in un'isola tropicale: l'esperienza ebbe esiti tragici proprio a opera degli ammutinati, che finirono con l'ammazzarsi l'un l'altro.\nCatone l'antico (2005) \u00e8 il terzo racconto per immagini, dedicato alla figura di Marco Porcio Catone, generale e uomo politico romano. Corti ne rimane affascinato perch\u00e9 si tratta di \u00abuna figura emblematica per il suo e per il nostro tempo. In piena epoca repubblicana impersonific\u00f2 tutta la forza della pi\u00f9 pura tradizione romana, che si fondava sul mos maiorum, il costume degli avi, [ovvero] la virt\u00f9 virile, la fedelt\u00e0, la pietas religiosa, la grandezza d'animo. E inoltre il \"dare a ciascuno il suo\"\u00bb. Un personaggio che secondo Corti \u00e8 ben attuale e porta un messaggio anche per i nostri tempi: \u00abVedo nella sua vicenda umana un modello anche per noi: la cultura dominante, quella che si sta sempre pi\u00f9 spandendo in occidente, \u00e8 piena di marcio, come quella contro cui combatt\u00e9 Catone. Corriamo pericoli analoghi, che minacciano la nostra cultura e la nostra civilt\u00e0. E basti pensare allo sfasciarsi della famiglia e alla nuova schiavit\u00f9 prospettata dall'abuso della scienza e della tecnica. Anche la letteratura e l'arte testimoniano questo grave pericolo: quelle oggi imperanti sono piene di niente e di brutto, sono in disfacimento. Ma noi veniamo da una storia di verit\u00e0 e di bellezza\u00bb. Il libro ha un buon eco nella stampa e nel 2015 \u00e8 giunto alla terza edizione.\nIl Medioevo e altri racconti (2008). Alla fine della sua carriera letteraria Eugenio Corti pu\u00f2 finalmente dedicarsi al periodo storico che pi\u00f9 ha amato. Il libro \u00e8 diviso in due parti: la prima \u00e8 dedicata alla beata Angelina da Montegiove (1377-1435): \u00abDesideravo scrivere un libro sul Medioevo, l'epoca che pi\u00f9 amo. Per\u00f2 quando ho iniziato a trattarlo ho finito per scegliere come protagonista una lontana antenata di mia moglie, un personaggio dallo spirito moderno: la beata Angelina di Marsciano, che ha lottato tutta la vita perch\u00e9 le donne che si consacravano a Dio e costituivano un monastero potessero unire la vita attiva a quella contemplativa\u00bb. La seconda parte del volume racchiude una quindicina di testi brevi, scritti nell'arco di un quarantennio, che accanto agli indimenticabili ricordi di guerra, allineano interventi sulla contestazione del '68, istantanee di amici esemplari (don Carlo Gnocchi, in primis), una suggestiva \"Apocalisse anno duemila\" e un originalissimo ex-voto per san Michele Arcangelo: \u00abSan Michele ha combattuto a capo degli angeli fedeli contro gli angeli indemoniati. \u00c8 la battaglia del bene contro il male: questo dovrebbe essere l'ideale dello scrittore. \u00c8 questa, per quel poco che posso, la mia battaglia\u00bb.\nGli ultimi anni (2008-2014).\nGli ultimi anni di Eugenio Corti trascorrono accompagnati dall'affetto dei lettori e da una insolita attenzione da parte delle istituzioni; anche se, come dir\u00e0 in un'intervista a proposito della medaglia d'oro conferita dal presidente della Repubblica Giorgio Napolitano, \u00abS\u00ec, mi \u00e8 arrivata a casa la comunicazione. Ma \u00e8 andata mia moglie a ritirarla, a me quelle 'mascherate' l\u00ec\u2026\u00bb.\nNel 2007 riceve l'Ambrogino d'oro dal Comune di Milano, nel 2009 il Premio Isimbardi della Provincia di Milano, nel 2010 il premio La Lombardia del Lavoro da parte della Regione Lombardia, nel 2011 arriva il Premio Beato Talamoni (Provincia di Monza e Brianza), infine del 2013 il Presidente della Repubblica italiana conferisce ad Eugenio Corti la medaglia d'oro ai benemeriti della cultura e dell'arte.\n\u00c8 di questi anni (2010) un documentario intitolato \"Uno scrittore al fronte\" diretto da Claudio Costa sulla storia dell'Italia dall'avvento del fascismo alla fine della prima guerra mondiale, narrata da Eugenio Corti in qualit\u00e0 di combattente del Regio Esercito, in Russia nelle fila dell'ARMIR e in Italia dopo l'8 settembre 1943 nel Corpo Italiano di Liberazione.\nNel 2011 si costituisce un comitato per proporre la candidatura di Eugenio Corti al Premio Nobel per la letteratura; la Provincia di Monza e Brianza e la Regione Lombardia approvano mozioni di sostegno all'iniziativa, Fran\u00e7ois Livi, ordinario di lingua e letteratura italiana alla Sorbona di Parigi, ne \u00e8 l'entusiasta sostenitore a livello accademico (\u00abUn autore scomodo, un testimone, un vero profeta del Novecento. Meriterebbe ampiamente di vincere il Nobel della letteratura\u00bb, Intervista a Fran\u00e7ois Livi).\nEugenio Corti resta molto realistico sulle possibilit\u00e0 di vedersi attribuito il Nobel:\n\u00abLi ringrazio molto, ma per un cattolico oggi \u00e8 molto difficile ricevere questo premio. C'\u00e8 grande difficolt\u00e0 ad accettare la cultura cristiana. Il Nobel \u00e8 un'istituzione prestigiosa, ma in anni recenti \u00e8 stato premiato anche chi con la cultura ha poco a che fare\u2026 A me basta che le mie opere siano conosciute e che magari Il cavallo rosso venga letto nelle scuole. Poi penso sempre che se non hanno dato il Nobel a Tolstoj, posso star tranquillo\u2026 \u00bb.\nIl pensiero sull'aldil\u00e0 \u00e8 presente in maniera molto serena; nella stessa intervista citata poche righe fa gli viene chiesto se si vede ancora scrittore dopo la morte:\n\u00abNo\u2026 Penso di aver scritto abbastanza. In cielo vorrei soltanto riabbracciare i miei genitori, i miei fratelli, tutti quelli che ho amato sulla terra. Ho sempre ammirato la carit\u00e0 irraggiungibile di mio fratello, missionario in Ciad e di un altro, medico, che ha fondato un ospedale in Uganda. Io mi sono impegnato con la penna a trasmettere la verit\u00e0. Ma fino a che punto ci son riuscito \u00e8 un punto interrogativo. Per me la cosa pi\u00f9 importante \u00e8 la misericordia divina. Ho fatto tanti errori, ma quando mi presenter\u00f2 a Dio credo che mi riterr\u00e0 ancora uno dei suoi\u00bb.\nIl 4 febbraio 2014 muore a Besana in Brianza a seguito di complicazioni dovute all'avanzata et\u00e0.\nRiconoscimenti e iniziative.\nEugenio Corti \u00e8 stato insignito del Premio Internazionale Medaglia d'Oro al merito della Cultura Cattolica nel 2000.\nNel maggio 2005 si \u00e8 costituita a Milano l'Associazione Culturale Internazionale \"Eugenio Corti\". Si tratta di un network di lettori che ha lo scopo di far conoscere Eugenio Corti al mondo della cultura e al grande pubblico e, pi\u00f9 in generale, di fare cultura ispirandosi alla sua figura e alle sue opere.\nIl 7 dicembre 2007 il Comune di Milano ha conferito ad Eugenio Corti l'Ambrogino d'oro.\nIl 18 dicembre 2009 la Provincia di Milano ha conferito ad Eugenio Corti il Premio Isimbardi, destinato a cittadini e associazioni autori di iniziative benemerite svolte a favore della comunit\u00e0 milanese.\nIl 9 febbraio 2010 la Regione Lombardia ha conferito ad Eugenio Corti il premio La Lombardia per il Lavoro, riconoscimento pubblico per l'impegno, l'operosit\u00e0, la creativit\u00e0 e l'ingegno di cittadini che abbiano significativamente contribuito allo sviluppo economico e sociale della Lombardia nel mondo del lavoro, dell'impresa e delle professioni. In particolare ad Eugenio Corti \u00e8 stata conferita la Benemerenza per meriti culturali.\nNel 2010 \u00e8 stato realizzato un film documentario per la regia di Claudio Costa dal titolo \"Uno scrittore al fronte\", basato su una lunga intervista ad Eugenio Corti, che ha raccontato la sua esperienza di guerra, prima nelle file dell'Armir in Russia e dopo l'8 settembre nel CIL durante la guerra di liberazione. Nel maggio del 2020 \u00e8 stata distribuita una nuova edizione integrale del film.\nIl 21 gennaio 2011, in occasione del novantesimo compleanno di Eugenio Corti, l'astronauta italiano Paolo Nespoli ha inviato dallo spazio una sua foto che lo ritrae all'interno della Stazione Spaziale Internazionale con in mano un biglietto di auguri di buon compleanno per lo scrittore.\nIl 3 ottobre 2011 la Provincia di Monza e Brianza gli conferisce il Premio Beato Talamoni, assegnato per la prima volta e destinato a cinque eccellenze del territorio che si sono distinte nel mondo dell'impresa, della cultura, dell'arte, del sociale, dello sport o in altri settori.\nIl 25 marzo 2013 il Presidente della Repubblica italiana ha conferito ad Eugenio Corti la Medaglia d'oro ai benemeriti della cultura e dell'arte.\nIl 29 e 30 gennaio 2016 l'Universit\u00e9 Paris-Sorbonne gli dedica un convegno internazionale di studio dal titolo \"Le r\u00e9cit par images. Eugenio Corti (1921-2014)\".\nProposta di candidatura al Premio Nobel per la letteratura.\nIl 6 marzo 2010, in occasione del Convegno \"Eugenio Corti, la Brianza, il mondo: la riscoperta del modello brianzolo per la societ\u00e0 globale del Terzo millennio\", tenutosi presso l'Associazione Industriali di Monza, tramite la lettura di un Documento Programmatico \u00e8 stata presentata ufficialmente la proposta di candidare Eugenio Corti al Premio Nobel per la letteratura, per la quale si \u00e8 costituito un comitato. Pochi giorni dopo viene approvata dal Consiglio della Provincia di Monza e Brianza una mozione di sostegno all'iniziativa. Nel mese di settembre del 2010, il Consiglio della Regione Lombardia approva una mozione di simile contenuto.\nIl 31 gennaio 2011 sono state inviate agli Accademici di Svezia le oltre firme raccolte e una lettera d'accompagnamento contenente le motivazioni di tale richiesta. Il Premio Nobel per la letteratura 2011 \u00e8 stato poi assegnato allo scrittore svedese Tomas Transtr\u00f6mer.\nBibliografia.\nIn italiano:\nIn francese:"}
{"id": "580405", "revid": "7336", "url": "https://it.wikipedia.org/wiki?curid=580405", "title": "Circoscrizoni di decentramento comunale", "text": ""}
{"id": "580409", "revid": "7336", "url": "https://it.wikipedia.org/wiki?curid=580409", "title": "Quartieri", "text": ""}
{"id": "580411", "revid": "161374", "url": "https://it.wikipedia.org/wiki?curid=580411", "title": "G-91", "text": ""}
{"id": "580415", "revid": "1318658", "url": "https://it.wikipedia.org/wiki?curid=580415", "title": "Circoscrizione di decentramento comunale", "text": "La circoscrizione di decentramento comunale (detta anche, nel linguaggio corrente, \"circoscrizione comunale\" o semplicemente \"circoscrizione\", indicata ancor pi\u00f9 semplicemente con termini come \"zona\" e simili) \u00e8, nell'ordinamento italiano, un organismo di partecipazione, consultazione e gestione dei servizi di base, nonch\u00e9 di esercizio di funzioni delegate, istituito dal comune con competenza su una parte del suo territorio comprendente una o pi\u00f9 frazioni contigue.\nAlcuni statuti comunali hanno denominato diversamente tali organismi che, ad esempio, prendono il nome di \"municipi\" a Roma, Milano, Bari e Genova, di \"municipalit\u00e0\" a Venezia e Napoli e di \"quartieri\" a Firenze e Bologna. Oltre alle precedenti, solo Torino e Verona, tra le citt\u00e0 delle regioni a statuto ordinario, superano il limite di abitanti che la legge fissa per l'istituzione delle circoscrizioni, che quindi sono state mantenute. Le regioni a statuto speciale hanno fissato regole proprie, per cui sono suddivise in tali organismi Trento, Bolzano e Trieste, mentre in Sardegna sono state soppresse, con l'eccezione di Pirri a Cagliari e della circoscrizione unica di Sassari (ex 4\u00aa, che raggruppa le frazioni), cos\u00ec come in Sicilia, dove rimangono solo a Palermo, Catania e Messina.\nNatura giuridica e disciplina.\nLe circoscrizioni comunali non sono enti locali, in quanto prive di personalit\u00e0 giuridica, ma organi del comune, seppur complessi e dotati di autonomia (e, quindi, di una certa soggettivit\u00e0 giuridica, se si tiene questo concetto distinto dalla personalit\u00e0).\nLa loro disciplina \u00e8 ora contenuta nell'art. 17 del D.Lgs. 18 agosto 2000, n. 267 (Testo unico delle leggi sull'ordinamento degli enti locali).\nLe circoscrizioni devono essere istituite dai comuni con popolazione superiore a 250.000 abitanti, sempre che la popolazione media delle circoscrizioni non sia inferiore a 30.000 abitanti.\nNei comuni con popolazione superiore a abitanti lo statuto pu\u00f2 prevedere particolari e pi\u00f9 accentuate forme di decentramento di funzioni e di autonomia organizzativa e funzionale, determinando altres\u00ec gli organi, lo status dei componenti e le modalit\u00e0 di elezione, nomina o designazione.\nLe circoscrizioni furono introdotte nell'ordinamento italiano nel 1976, recependo le istanze di decentramento espresse dai \"consigli di quartiere\", organismi spontanei sorti fin dagli anni sessanta. Sono state quindi disciplinate dall'art. 13 della legge 8 giugno 1990, n. 142, sull'ordinamento delle autonomie locali, ora confluito nel citato art. 17 del D.Lgs. 267/2000.\nVa notato che, mentre la legge 8 aprile 1976, n. 278 conteneva una disciplina dettagliata delle circoscrizioni, la legge 142/1990 e il D.lgs. 267/2000 si limitano ai principi, demandando allo statuto comunale e ad apposito regolamento comunale la disciplina circa l'organizzazione e le funzioni delle circoscrizioni.\nOrgani.\nLa legge 278/1976 prevedeva quali organi della circoscrizione:\nIn genere gli statuti e i regolamenti dei singoli comuni, disciplinando l'organizzazione delle circoscrizioni, hanno mantenuto gli organi previsti dalla legge 278/1976: il consiglio circoscrizionale (o di municipio, municipalit\u00e0, zona, quartiere ecc.), eletto dai cittadini residenti nella circoscrizione, con funzioni deliberative, e il presidente dello stesso, eletto in alcuni comuni (ad es. Torino) da e tra i suoi membri, in altri (ad es. Roma) direttamente dal corpo elettorale. Alcuni comuni, peraltro, hanno anche previsto un organo collegiale intermedio, sul modello della giunta degli enti locali; a Roma, ad esempio, tale organo prende il nome di \"giunta di municipio\" e i suoi membri, diversi dal presidente del consiglio, sono denominati \"assessori\"; a Torino, invece, la \"giunta circoscrizionale\" \u00e8 costituita dal presidente del consiglio circoscrizionale e dai \"coordinatori\" delle commissioni di lavoro permanenti del consiglio.\nIl sindaco, previa comunicazione al prefetto, pu\u00f2 delegare l'esercizio delle funzioni di ufficiale del Governo, esclusa l'emanazione delle ordinanze contingibili ed urgenti, al presidente del consiglio circoscrizionale; solo ove non siano costituiti gli organi di decentramento comunale, il sindaco pu\u00f2 conferire la delega ad un consigliere comunale per l'esercizio delle funzioni nei quartieri e nelle frazioni (il cosiddetto \"prosindaco\").\nFunzioni.\nLe funzioni attribuite alle circoscrizioni di decentramento comunale variano da comune a comune. A Roma, ad esempio, sono le seguenti:"}
{"id": "580416", "revid": "77358", "url": "https://it.wikipedia.org/wiki?curid=580416", "title": "Porpora cardinalizia", "text": ""}
