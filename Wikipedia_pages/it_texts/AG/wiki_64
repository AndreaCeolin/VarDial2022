{"id": "597820", "revid": "15756", "url": "https://it.wikipedia.org/wiki?curid=597820", "title": "Tribunale penale internazionale per l'ex-Jugoslavia", "text": "Il Tribunale penale internazionale per l'ex-Jugoslavia (TPIJ) \u00e8 stato un organo giudiziario delle Nazioni Unite a cui \u00e8 stato affidato il compito di perseguire i crimini commessi nell'ex-Jugoslavia negli anni successivi al 1991.\nIntroduzione.\nIl tribunale \u00e8 una corte \"ad hoc\" istituita il 25 maggio 1993 con la risoluzione 827 del Consiglio di sicurezza dell'ONU, ed \u00e8 situata all'Aia, nei Paesi Bassi. \u00c8 la prima corte per crimini di guerra costituita in Europa dalla seconda guerra mondiale ed \u00e8 chiamata a giudicare gli eventi avvenuti in 4 differenti conflitti: in Croazia (1991-95), in Bosnia-Erzegovina (1992-95), in Kosovo (1998-99) e in Macedonia (2001).\nI reati perseguiti e giudicati sono principalmente 4:\nLa corte pu\u00f2 processare solamente persone fisiche, quindi nessuno Stato, partito politico o organizzazione ricade sotto la sua giurisdizione; la pena massima applicabile \u00e8 l'ergastolo. Entro il 31 dicembre 2004 la procura deve terminare le indagini, entro il 2008 tutti i primi gradi e nel 2010 chiude tutto, tranne che per Ante Gotovina, Ratko Mladi\u0107 e Radovan Karad\u017ei\u0107.\nNome.\nIl nome completo del tribunale, in lingua inglese, \u00e8 \"\"International Tribunal for the Prosecution of Persons Responsible for Serious Violations of International Humanitarian Law Committed in the Territory of the Former Yugoslavia since 1991\", o abbreviato \"International Criminal Tribunal for the former Yugoslavia\" (ICTY). La traduzione italiana \u00e8: \"Tribunale internazionale per il perseguimento di persone responsabili di gravi violazioni del diritto umanitario internazionale commesse nel territorio dell'ex-Jugoslavia dal 1991\", o pi\u00f9 semplicemente \"Tribunale penale internazionale per l'ex-Jugoslavia\"\".\nOrganizzazione.\nIl tribunale impiega circa 1.200 persone e le sue componenti principali sono:\nAttuale presidente del Tribunale penale internazionale per l'ex Jugoslavia \u00e8 il giudice Theodor Meron, USA. Suoi predecessori sono stati Patrick Robinson (Giamaica; 2008 \u2013 2011), Fausto Pocar (Italia; 2005 - 2008), Theodor Meron (USA; 2002-2005), Claude Jorda (Francia; 1999-2002), Gabrielle Kirk-McDonald (USA; 1997-1999) e Antonio Cassese (Italia; 1993-1997).\nDal 1\u00ba gennaio 2008 \u00e8 procuratore Serge Brammertz (Belgio). Suoi predecessori sono stati Ram\u00f3n Escovar Salom (Venezuela, 1993\u20131994), Richard J. Goldstone (Sud Africa, 1994\u20131996), Louise Arbour (Canada, 1996\u20131999) e Carla Del Ponte (Svizzera, 1999\u20132007), che \u00e8 stata contemporaneamente anche procuratore per il Tribunale penale internazionale per il Ruanda fino al 2003.\n&lt;br&gt;\nIl tribunale ha cessato la propria attivit\u00e0, come da mandato, il 31 dicembre 2017.\nFonti del diritto.\nIl Tribunale ha dovuto affrontare problemi giuridici sotto due aspetti fondamentali: la determinazione delle regole procedurali e l'individuazione del \"corpus\" di norme da applicare.\nPer quanto attiene al primo profilo, con le \"Norme di procedura e deposizione\" adottate nel 1994, il Tribunale opt\u00f2 per l'adozione di un sistema misto, in cui si intersecano elementi propri della tradizione giuridica anglosassone (common law) con altri propri dei sistemi continentali di civil law (cui apparteneva anche il sistema socialista dell'ex Jugoslavia).\nCome gi\u00e0 nello storico processo di Norimberga, sotto l'aspetto procedurale venne preferita l'impostazione del rito accusatorio di common law, nel quale accusa e difesa si trovano sullo stesso piano ed espongono ad una giuria imparziale le rispettive ragioni presentando in udienza prove e testimonianze.\nNel sistema ibrido adottato dal Tribunale dell'Aja, la Procura conduce le indagini e predispone l'atto di accusa, che viene sottoposto alla conferma della Corte (formata da 3 giudici senza giuria), la quale sente i testimoni indicati dalle parti.\nUna delle questioni pi\u00f9 controverse \u00e8 relativa all'istituto del patteggiamento. Diversamente da quanto accade nei sistemi di civil law, infatti, la corte non \u00e8 obbligata a comminare gli anni patteggiati dall'imputato, la qual cosa ha creato non poca confusione sia tra gli accusati sia tra gli stessi giudici e avvocati formati nei sistemi di tradizione continentale.\nPer quanto riguarda il secondo aspetto, al Tribunale si poneva il problema della mancanza di un \"codice penale internazionale\", cio\u00e8 di un corpus omogeneo di norme sanzionatorie di diritto internazionale applicabili ai singoli individui. Le uniche norme direttamente applicabili dalla Corte erano le poche previsioni contenute in alcune convenzioni internazionali. Di conseguenza le fattispecie di reato non hanno una definizione univoca e le relative pene sono altrettanto aleatorie.\nImputati.\nA novembre 2017, il Tribunale dichiara che sono ancora in corso i processi per 7 imputati, mentre sono stati conclusi quelli a carico di 154 di essi. Le sentenze di condanna definitiva sono state 83, 19 quelle di assoluzione, 37 imputati hanno visto le accuse contro di essi ritirate o sono morti durante a processo ancora in corso, 13 sono stati deferiti alle rispettive corti statali e 2 sono in attesa di un nuovo processo presso il Meccanismo residuale per i Tribunali Penali Internazionali (MTPI): l'organo creato appositamente per succedere al TPIR e al TPIY consolidando l'attivit\u00e0 di questi ultimi dopo il loro scioglimento.\nGli accusati vanno da soldati semplici a generali e comandanti di polizia, fino a politici di primo piano e perfino capi di governo.\nLa seguente lista elenca gli imputati di maggior rilievo:\nGli imputati e i condannati sono detenuti nel carcere sito nello stadsdeel di Scheveningen.\nGiudici.\nCi sono 16 giudici permanenti e 12 giudici ad litem che servono il tribunale. Essi sono eletti per quattro anni dall'Assemblea generale delle Nazioni Unite. Essi possono essere rieletti.\nIl 17 novembre 2008, il giudice Patrick Lipton Robinson (Giamaica), \u00e8 stato eletto il nuovo presidente del Tribunale permanente da giudici in una sessione plenaria straordinaria. Il giudice O-Gon Kwon (Corea del Sud) \u00e8 stato eletto nuovo vicepresidente.\nLista di giudici fornita dagli organi del Tribunale: https://web.archive.org/web/20090222002235/http://www.un.org/icty/glance-e/index.htm\nCritiche al TPI.\nDiverse sono le critiche che sono state rivolte all'operato del Tribunale, da punti di vista diversi.\nRetroattivit\u00e0.\nPoich\u00e9 il TPI \u00e8 stato istituito con la Risoluzione del Consiglio di Sicurezza n\u00b0827 del 1993, \u00e8 stato sostenuto da parte di alcuni studiosi che la presa in carico da parte del TPI di casi risalenti al periodo 1991-93 potesse violare il principio di nullum crimen sine lege, in quanto il TPI stesso si sarebbe trovato a giudicare casi commessi prima della sua stessa istituzione.\nIn realt\u00e0, lo statuto del TPI prevede che il tribunale applichi il diritto umanitario internazionale che \u00e8 parte del diritto consuetudinario, in modo da evitare il problema dell'aderenza di alcuni ma non di tutti gli Stati a convenzioni specifiche.\nParzialit\u00e0 e riconciliazione.\nIl Tribunale penale internazionale per l'ex-Jugoslavia \u00e8 stato oggetto di critiche che lo accusavano di essere un tribunale a \"senso unico\", fortemente manovrato dagli Stati Uniti e che ha voluto colpire soprattutto l'etnia serba. Lo stesso \u0160e\u0161elj commentando il numero alto di serbi rispetto alle altre etnie comment\u00f2 \"Il Tribunale dell'Aja somiglia molto di pi\u00f9 all'Inquisizione, che a un organo di diritto internazionale\".\nSecondo l'esperta Janine N. Clark l'operato del Tribunale dell'Aja ha rafforzato narrazioni concorrenti e contrapposte rivendicazioni di vittimismo etnico. Resta importante lavorare sulla riconciliazione regionale tramite strumenti di giustizia transizionale.\nSecondo Refik Hod\u017ei\u0107, il Tribunale dell'Aja per l'ex Jugoslavia ha svolto un ruolo fondamentale, ma non ha tenuto abbastanza in conto l'interesse delle vittime come dimostrato dalle recenti sentenze Gotovina e Peri\u0161i\u0107 e non ha saputo offrire una narrazione comune del conflitto in ex Jugoslavia."}
{"id": "597827", "revid": "1452073", "url": "https://it.wikipedia.org/wiki?curid=597827", "title": "Acido ibotenico", "text": "L'acido ibotenico \u00e8 una tossina presente nell' \"Amanita muscaria\" e nell' \"Amanita pantherina\".\nIn particolare \u00e8 stato osservato che l\u2019acido ibotenico, strutturalmente correlato all\u2019acido glutammico, causa eccitazione, a differenza del muscimolo essendo pi\u00f9 simile al GABA, esercita un effetto depressivo. L\u2019effetto allucinogeno del muscimolo \u00e8 circa 5 volte superiore rispetto a quello dell\u2019acido ibotenico,\nMeccanismo d'azione e quadro clinico.\nL'acido ibotenico \u00e8 un agonista del recettore glutammato, Nel ratto la somministrazione intraperitoneale di un estratto acquoso di Amanita muscaria (contenente acido ibotenico), induce alterazioni a carico\ndi alcuni parametri emato-chimici. In particolare, si osserva ridotta attivit\u00e0 dell\u2019acetilcolinesterasi, riduzione dei livelli\nepatici di glicogeno con conseguente incremento della glicemia e riduzione dell\u2019azotemia. Non viene invece modificata\nl\u2019attivit\u00e0 delle transaminasi seriche e non sono compromessi organi vitali quali fegato e reni. Nel giro di sei ore i valori\nmodificati dalla ingestione del fungo tendono a normalizzarsi.\nL'intossicazione da acido ibotenico si manifesta con scoppi d'ira e di ilarit\u00e0, e allucinazioni alle quali segue uno stato di torpore e spossatezza.\nLegislazione.\nIn Italia n\u00e9 l\u2019acido ibotenico, n\u00e9 il muscimolo ed il muscazone sono inseriti nelle Tabelle\ncontenenti le sostanze stupefacenti o psicotrope sottoposte alla vigilanza ed al controllo di cui all\u2019articolo 14 del Decreto\ndel Presidente della Repubblica 309/90 e successive modifiche. In molti paesi europei (Svezia, Norvegia, Olanda, Finlandia,\nDanimarca, Inghilterra) i funghi che contengono queste molecole possono essere legalmente comprati, venduti e posseduti.\nIn Canada i funghi non risultano sottoposti a controllo. Negli Stati Uniti, in particolare nello stato della Louisiana, l\u2019utilizzo non \u00e8 legale se riferito all\u2019uomo, mentre la legge permette il possesso per scopi rigorosamente estetici, paesaggistici e decorativi."}
{"id": "597830", "revid": "2233979", "url": "https://it.wikipedia.org/wiki?curid=597830", "title": "Creampie", "text": "Creampie \u00e8 un termine dello slang inglese (letteralmente: \"torta alla crema\" o \"torta alla panna\") usato soprattutto in pornografia per indicare che un uomo eiacula all'interno della vagina della sua partner o nell'ano del/della partner (in tal caso si usa pi\u00f9 propriamente il termine \"anal creampie\"). \nIl 31 ottobre \u00e8 la giornata mondiale del creampie.\n\"Creampie\" e pornografia.\nL'uso della parola \"creampie\" nel titolo o nella confezione del supporto dei film pornografici, specialmente statunitensi, ha probabilmente solo una funzione pubblicitaria. Una scena \"creampie\" presenta generalmente poche differenze rispetto a una scena non \"creampie\": il pene del protagonista rimane dentro la vagina o l'ano del o della partner nel momento dell'eiaculazione e, subito dopo l'orgasmo, quando l'attore rimuove il suo pene, solitamente il cameraman effettua un primo piano della vagina o dell'ano per filmare la fuoriuscita dello sperma (per evidenziare che l'attore non stava simulando il rapporto). Viene erroneamente definito \"creampie\" l'atto dell'estrarre in parte il pene subito prima dell'eiaculazione, che deposita parte dello sperma vicino all'apertura dell'orifizio ma in realt\u00e0 in questo caso il filmato/scena non possono considerarsi appartenenti al genere, in quanto l'eiaculazione avviene comunque all'esterno e non all'interno come dovrebbe essere.\nOvviamente una scena \"creampie\" non comprende altre scene pi\u00f9 o meno usuali nella pornografia, come l'attrice/attore che agevola l'orgasmo del partner con la masturbazione o il sesso orale; e solitamente non comprende \"cum shot\";\nQuest'ultimo, qualora presente, prende il nome di \"cum on pussy/anus\" (una variante del \"creampie\")\nVariazioni del \"creampie\".\n\"Creampie eating\".\nIl \"creampie eating\" \u00e8 una pratica sessuale che consiste nel bere lo sperma che fuoriesce dall'ano o dalla vagina del/della partner.\nSolitamente in questa pratica figurano diversi \"ruoli\": due \"padroni (un uomo e una donna o due uomini) e una \"schiava/o\" che riceve lo sperma dal pene dell'uomo (con maggior frequenza nell'ano). L'uomo, dopo l'eiaculazione, estrae il pene dall'orifizio dello/della \"schiava/o\", mentre il/la \"padrone/a\" avvicina la bocca all'orifizio e attende che lo sperma fuoriesca.\nUna variante \u00e8 quella in cui i due \"padroni\" (uomo e donna o due uomini) copulano sopra la faccia di uno \"schiavo\" o di una \"schiava\", che ha il compito di leccarli. Quando i due raggiungono l'orgasmo, rimangono seduti sulla faccia dello \"schiavo\" o della \"schiava\", che li \"pulisce\" con la bocca, ingoiando lo sperma e i fluidi vaginali che fuoriescono.\n\"Chocolate creampie\".\nIl \"chocolate creampie\" \u00e8 una pratica sessuale che consiste nell'eiaculare nell'ano del/della partner, in modo da mettere lo sperma a contatto con le feci: lo sperma subisce un cambiamento di colore (oltre che di sapore), che (con molta fantasia) simula l'aspetto della crema al cioccolato. Il \"chocolate creampie\" \u00e8 una forma di feticismo: vi sono video e film specificamente dedicati.\n\"Creampie gang bang\".\nIl \"creampie gang bang\" \u00e8 una pratica sessuale che consiste nell'eiaculazione in successione di pi\u00f9 uomini nell'ano o nella vagina di un/una partner. Gli uomini si masturbano in presenza del/della partner, che attende passivamente di ricevere lo sperma. Il numero dei partecipanti pu\u00f2 variare da un minimo di 4 a numeri molto elevati.\nSi parla invece di \"felching\" quando lo sperma viene succhiato da un'altra persona.\n\"Gloryhole creampie\".\nSolitamente il gloryhole prevede il sesso orale, ma se durante tale pratica avviene un'eiaculazione interna nell'ano o nella vagina si parla di gloryhole creampie.\n\"Cum on pussy/anus\".\n\u00c8 una via di mezzo tra un \"creampie\" e un \"cumshot\".\nNel momento dell'eiaculazione, il pene viene estratto e l'uomo eiacula sulla vagina/ano della/del partner. Lo sperma pu\u00f2 eventualmente essere indirizzato verso la vagina attraverso: la masturbazione (white fingering: dita unte di sperma), il pene madido di sperma, l'utilizzo di imbuti, tubi, siringhe senz'ago, speculum.\nFilm hard famosi con tema il \"creampie\".\n\"5 Guy Cream Pie\" (\"Una torta alla crema da 5\") e \"50 Guy Cream Pie\" (\"Una torta alla crema da 50\"), girati in Germania, sono stati i film pionieri di questa pratica."}
{"id": "597831", "revid": "446353", "url": "https://it.wikipedia.org/wiki?curid=597831", "title": "HMS Queen Elizabeth (00)", "text": "La HMS \"Queen Elizabeth\" fu la prima nave della sua classe della Royal Navy, cos\u00ec battezzata in onore della regina Elisabetta I d'Inghilterra. Prest\u00f2 servizio in entrambe le guerre mondiali.\nStoria.\nPrima guerra mondiale.\nVenne varata il 16 ottobre 1913 a Portsmouth, nell'Hampshire ed entr\u00f2 in servizio nel gennaio 1915, durante la prima guerra mondiale\nMentre stava ancora eseguendo le prove nel mar Mediterraneo venne inviata nei Dardanelli per partecipare al tentativo alleato di eliminare l'impero Ottomano dalla guerra. La \"Queen Elizabeth\" fu l'unica nave da battaglia moderna a partecipare, sebbene furono coinvolti diversi incrociatori da battaglia e navi da battaglia pre-dreadnought. Divenne la nave ammiraglia per le operazioni preliminari delle operazioni navali della campagna dei Dardanelli, alla testa della prima linea di navi da battaglie britanniche della battaglia decisiva del 18 marzo 1915. Durante l'invasione militare di Gallipoli del 25 aprile fu la nave ammiraglia del generale Ian Standish Monteith Hamilton, comandante della Mediterranean Expeditionary Force. Comunque dopo l'affondamento del HMS \"Goliath\" da parte di una torpediniera turca del 12 maggio, fu immediatamente ritirata su una posizione pi\u00f9 sicura.\nSi un\u00ec al 5th Battle Squadron dell'ammiraglio Hugh Evan-Thomas (composto dalle navi da battaglia della sua classe) della \"Grand Fleet\" con base a Scapa Flow, ma non partecip\u00f2 alla battaglia dello Jutland, poich\u00e9 si trovava in cantiere per operazioni di manutenzione.\nPrimo dopoguerra.\nTra le due guerre mondiali fu la nave ammiraglia della \"Atlantic Fleet\" dal 1919 al 1924. Dal 1924 fu la nave ammiraglia della \"Mediterranean Fleet\". Fu estensivamente ricostruita ed equipaggiata con una nuova sovrastruttura, i suoi cannoni da 6\" (152\u00a0mm) furono rimossi e rimpiazzati con 20 cannoni da 4.5\"/45 (114\u00a0mm) QF Marks III e con numerosi cannoni antiaerei. Venne anche equipaggiata a centronave con una catapulta per il lancio di aerei.\nSeconda guerra mondiale.\nDurante la seconda guerra mondiale fece parte della \"Mediterranean Fleet\". Il 18 dicembre 1941 venne minata e affondata da uomini rana italiani della X\u00aa Flottiglia MAS mentre si trovava nelle acque del porto di Alessandria d'Egitto, ma grazie al fondale basso i suoi ponti rimasero emersi. Gli attaccanti italiani furono catturati. La marina britannica mantenne l'illusione che fosse ancora operativa, nascondendo la loro debole posizione nel Mediterraneo fino a che non pot\u00e9 essere fatta riemergere e rabberciata per il viaggio fino ai cantieri navali statunitensi di Norfolk dove venne riparata. Venne quindi inviata nell'oceano Pacifico dove giunse il 30 gennaio 1944, partecipando a raid contro le basi Giapponesi in Indonesia. Ritorn\u00f2 in Gran Bretagna nel luglio 1945 e venne venduta per lo smantellamento nel marzo 1948."}
{"id": "597833", "revid": "287204", "url": "https://it.wikipedia.org/wiki?curid=597833", "title": "Hockey Club Roma", "text": "Squadra di hockey su prato di Roma.\nOriginata dai vecchi Centri Coni dell\u2019Eur, lHockey Club Roma nasce nel 1968 fondata dal Prof. Mario Carrus. Da subito, supportata dall\u2019impegno economico di Romeo Lancia, partecipa ai campionati nazionali, sia assoluti che giovanili, esprimendosi ai massimi livelli e avvicinandosi, gi\u00e0 agli inizi degli anni \u201970 alla conquista dello scudetto italiano giungendo per tre volte seconda.\nGli anni \u201980 sono costellati pi\u00f9 dalle vittorie delle squadre giovanili che dalle imprese della squadra senior. A poco a poco per\u00f2 l\u2019HC Roma riesce a ritornare ai massimi livelli nazionali e nel 1991 vince il suo primo scudetto prato sotto la super visione di Antonio Vargiu. \nGli anni \u201990 sono caratterizzati dal cambio di propriet\u00e0 della societ\u00e0. Grazie alla guida di Vincenzo Corso e all\u2019apporto finanziario del patron Mario De Sisti, tra il 2000 e il 2011 l\u2019HC Roma domina il palcoscenico hockeistico italiano vincendo 6 scudetti prato (2001-2002-2006-2007-2010-2011); 6 scudetti indoor (2000-2001-2003-2004-2006-2007) e 2 coppe Italia (2005-2010) con un fantastico double scudetto-Coppa Italia nel 2010. \nPer 12 anni consecutivi \u00e8 stata protagonista in campo Europeo: vincendo 2 coppe campioni prato divisione C (2002-2007); 1 coppa dei campioni indoor divisione B (2005) e 2 coppe delle Coppe (2004-2006). Dopo alcune stagioni nell\u2019anonimato nel 2014 torna a vincere lo scudetto indoor a conclusione di un ciclo vincente durato quindici anni. \nAttualmente l\u2019HC Roma continua quell\u2019opera di cambio generazionale gi\u00e0 in atto da un paio di anni puntando, come sua tradizione, sia sui giovani talenti e sul loro entusiasmo, sia sui senatori della squadra desiderosi di trasmettere loro quella mentalit\u00e0 vincente propria dei campioni per provare a iniziare un nuovo ciclo vincente.\nOrganico 2020/21.\nStaff tecnico.\nAllenatore.\n Mirko Chionna\nCollaboratore tecnico.\n Luciano Pepe\nPreparatore portieri.\n Massimiliano Ragni\nPreparatore atletico.\n Salvatore Manganaro\nFisioterapista.\n Andrea Pierini\nOrganico 2019/20.\nStaff tecnico.\nAllenatore.\n Mirko Chionna\nCollaboratore tecnico.\n Luciano Pepe\nPreparatore portieri.\n Massimiliano Ragni\nPreparatore atletico.\n Salvatore Manganaro\nFisioterapista.\n Andrea Pierini\nOrganico 2018/19.\nStaff tecnico.\nAllenatore.\n Mirko Chionna\nCollaboratore tecnico.\n Luciano Pepe\nPreparatore portieri.\n Massimiliano Ragni\nPreparatore atletico.\n Salvatore Manganaro\nFisioterapista.\n Andrea Pierini\nOrganico 2017/18.\nStaff tecnico.\nAllenatore.\n Mirko Chionna\nCollaboratore tecnico.\n Luciano Pepe\nPreparatore portieri.\n Massimiliano Ragni\nPreparatore atletico.\n Salvatore Manganaro\nFisioterapista.\n Daniele Budassi\nOrganico 2016/17.\nStaff Tecnico.\nAllenatore.\n Mirko Chionna\nCollaboratore tecnico.\n Luciano Pepe\nPreparatore portieri.\n Massimiliano Ragni\nPreparatore atletico.\n Salvatore Manganaro\nFisioterapista.\n Andrea Pierini"}
{"id": "597835", "revid": "110157", "url": "https://it.wikipedia.org/wiki?curid=597835", "title": "House of Pain (album)", "text": "House of Pain \u00e8 l'album di debutto del gruppo rap omonimo, uscito nel 1992. Il logo presente sulla copertina, \"Fine Malt Lyrics\", \u00e8 spesso confuso come il titolo del disco.\nL'album ha avuto un enorme successo soprattutto grazie alla hit \"Jump Around\", che permise al trio irlandese di raggiungere la cima delle classifiche mondiali.\nIl disco ha due versioni: quella regolare ha quindici tracce, mentre la versione estesa ha in pi\u00f9 le due brevi \"Commercial\" \"1\" e \"2\" e due remix."}
{"id": "597840", "revid": "287204", "url": "https://it.wikipedia.org/wiki?curid=597840", "title": "Solcometro", "text": "Il solcometro \u00e8 uno strumento per la misurazione della velocit\u00e0 delle imbarcazioni.\nTipologie.\nNe esistono due forme principali:\nIl solcometro a barchetta veniva gettato in mare, trattenuto da una sagola marcata con dei nodi posti a una distanza di 15,433 metri l\u2019uno dall\u2019altro, ovvero il percorso che farebbe una barca in 30 secondi se percorresse un miglio nautico ogni ora:\nformula_1\nOgni nodo filato nei trenta secondi della clessidra corrispondeva quindi a una velocit\u00e0 di un miglio nautico all'ora. Per questo motivo l'unit\u00e0 di misura della velocit\u00e0 nautica \u00e8 chiamata \"nodo\".\nIl solcometro nella letteratura.\nNel romanzo \"Moby Dick\" di Herman Melville, ambientato nel XIX secolo, il capitano Achab, nella fase in cui - spinto dalla sua cieca ossessione - si avvicina all'equatore in cerca della balena bianca, \u00e8 costretto a ricorrere al solcometro quale unico strumento disponibile a supporto della navigazione: le bussole, infatti, erano state messe fuori uso dai campi magnetici nel corso di una tempesta e il capitano stesso aveva precedentemente distrutto il quadrante, in uno dei suoi attacchi di follia."}
{"id": "597842", "revid": "1870933", "url": "https://it.wikipedia.org/wiki?curid=597842", "title": "Roberto Vitiello", "text": "Biografia.\n\u00c8 fratello di Leandro, anch'egli calciatore. Sono originari di Santa Maria la Bruna, frazione di Torre del Greco.\nSposato con la ballerina Ilaria Castellano, ha due figlie.\nCaratteristiche tecniche.\n\u00c8 un terzino destro con un passato da difensore centrale.\nCarriera.\nGiocatore.\nDopo essere cresciuto nella Scuola Calcio G.S. Rinascita di Torre del Greco (NA), arriva alle giovanili del nel 1997-1998. Debutta nel calcio professionistico nel 2002 nel , disputandovi 29 partite con un gol.\nNell'estate del 2003 approda al insieme al tecnico Giuseppe Iachini e al compagno Davide Biondini; in tre stagioni sotto i Colli Berici, sono 107 le sue presenze con 10 gol, indossando pi\u00f9 volte la fascia di capitano della squadra vicentina, ereditata da Stefan Schwoch.\nNel luglio del 2006 viene acquistato dal ; si avvicina ai play-off promozione nella 2006-2007 e 2007-2008, e scende di categoria al termine della stagione 2008-2009.\nDopo un campionato in Serie C1, il 9 giugno 2010 viene ingaggiato dal di Antonio Conte con cui conquista la promozione in Serie A. Esordisce in massima serie l'11 settembre 2011, in Catania-Siena (0-0). Il 22 settembre 2011 sigla il suo primo gol in Serie A all'Olimpico contro la Roma fissando il risultato sull'1-1.\nIl 7 gennaio 2014, da svincolato, si accasa al Palermo, in Serie B. Esordisce in maglia rosanero l'8 febbraio 2014 in Palermo- (1-0) della 24\u00aa giornata, entrando in campo al 93' al posto di Kyle Lafferty. Per la gara della 29\u00aa Palermo-Brescia (2-0) gioca per la prima volta da titolare col Palermo. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo. Chiude l'annata con 9 presenze in campionato, terminando anzitempo la stagione agonistica a causa di un forte trauma contusivo con edema sottofasciale al ginocchio destro. A fine anno ottiene il premio \"Memorial Vincenzo Bellavista\" durante il \"Gran Gal\u00e0 Top 11 Serie B\". Nella stagione 2014-2015 gioca la prima partita da titolare il 17 gennaio 2015 in Palermo-Roma (1-1) della 19\u00aa giornata, conquistando il posto nell'undici iniziale. Il 29 aprile seguente realizza la prima marcatura in maglia rosanero, nella gara della 33\u00aa giornata Palermo-Torino (2-2), mentre due giornate dopo, il 10 maggio, veste per la prima volta la fascia di capitano del Palermo dopo l'uscita dal campo di Sini\u0161a An\u0111elkovi\u0107 date le assenze di \u00c9dgar Barreto, Stefano Sorrentino e Paulo Dybala.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nIl 22 agosto 2017 viene ceduto dopo tre anni in Sicilia alla dove firma un contratto annuale. \nIl 4 settembre 2017 fa il suo esordio con la squadra umbra nel posticipo contro la , subentrando nel secondo tempo.\nAd agosto 2018 firma un contratto biennale con la Juve Stabia. Con la maglia gialloblu, vince il campionato di Serie C e l'anno successivo torna nuovamente a giocare in Serie B. \nNel campionato successivo, retrocede da capitano della Juve Stabia in Serie C. Ad agosto 2020 annuncia il ritiro dell'attivit\u00e0 agonistica. \nAllenatore.\nDa settembre entra nello staff tecnico di Giuseppe Iachini, allenatore della Fiorentina con lui a Palermo, e inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nDal 12 luglio 2021, entra nello staff tecnico del allenato da Enzo Maresca, nel ruolo di vice allenatore.\nStatistiche.\nPresenze e reti nei club.\n\"Statistiche aggiornate al 30 giugno 2020.\""}
{"id": "597843", "revid": "228587", "url": "https://it.wikipedia.org/wiki?curid=597843", "title": "HMS Queen Elizabeth", "text": ""}
{"id": "597844", "revid": "292162", "url": "https://it.wikipedia.org/wiki?curid=597844", "title": "Coppa dei Campioni 1987-1988", "text": "La Coppa dei Campioni 1987-1988 fu la trentatreesima edizione del torneo, con la partecipazione di 32 squadre. Il torneo venne vinto per la prima volta dal PSV Eindhoven, che sconfisse in finale il Benfica.\nRisultati.\nSedicesimi di finale.\nEverton \nIl sorteggio fu effettuato il 9 luglio 1987."}
{"id": "597848", "revid": "1833487", "url": "https://it.wikipedia.org/wiki?curid=597848", "title": "Federica Fontana", "text": "Biografia.\nSin da giovanissima inizia a partecipare a campagne pubblicitarie e televisive. A 18 anni, nel 1995, arriva seconda a \"Miss Buona Domenica\" e terza a \"Bellissima\", partecipando come valletta a \"La sai l'ultima?\". Nel 1997 colleziona delle apparizioni in TV nelle trasmissioni \"Mai dire Gol\", \"Volevo Salutare\", \"Strettamente Personale\" su TMC e, come conduttrice, a \"Slurpiamo\", programma per ragazzi in onda su Junior TV. Nel 1998 \u00e8 nel cast di \"Scatafascio\", \"Paperissima\" (edizione 1998-99), e \"Un Anno di Sport\" con Valentino Rossi. Nel 1999-2000 la Fontana si alterna con altre showgirl nell'affiancare Massimo De Luca nella trasmissione \"Pressing Champions League\".\nNel 2000-2001 Federica Fontana partecipa a \"Il processo del luned\u00ec\" al fianco di Aldo Biscardi e a \"Mai dire Maik\". Dal[2001 al 2006 ha condotto, insieme ad Alberto Brandi, \"Guida al campionato\", in onda su Italia 1 tutte le domeniche in cui si \u00e8 giocato il campionato di calcio italiano. In seguito a quella partecipazione Federica ha acquisito notevole popolarit\u00e0. Nel 2003 \u00e8 stata chiamata a comparire, insieme ad Elisabetta Canalis, nel programma comico \"Ciro presenta Visitors\" e, in estate, a \"Bande sonore\", in veste di conduttrice.\nHa posato senza veli per un calendario sexy del 2003 della rivista GQ assieme alla modella brasiliana Fernanda Lessa e per quello del 2004 della rivista \"Controcampo\", prestando la sua immagine anche ad altri calendari e a varie campagne pubblicitarie. Nell'ottobre 2004 partecipa a \"Super Ciro\", andato in onda su Italia 1. Nel 2006 ha condotto poi un reality su SKY Vivo intitolato \"Bar Wars\" assieme a Tommy Vee. Nel 2006-2007 segue Alberto Brandi in \"Controcampo - Diritto di replica\", programma televisivo in onda tutte le domeniche del campionato di calcio italiano, lasciando cos\u00ec \"Guida al Campionato\" dopo cinque anni.\nNel febbraio 2013 apre il blog \"runfederun\". Dal 15 settembre 2013 torna in TV conducendo su Cielo la trasmissione domenicale dedicata al calcio \"Stop &amp; gol\", e due anni dopo, su MTV8 lo speciale Europa League. Dal 22 dicembre 2016 fino all'8 gennaio 2017 \u00e8 stata l'host del film \"PAW Patrol al cinema\", in cui insegnava i sei bambini appassionati di PAW Patrol con l'aiuto di Ryder il protagonista del cartone animato di grande successo.\nNella stagione 2021-2022 torna in tv come ospite di \"Pressing - Prima serata\" su Rete 4 e di \"Pressing\" su Italia 1.\nVita privata.\n\u00c8 sposata con un produttore pubblicitario ed \u00e8 madre di due figli. Tifosa del , \u00e8 stata valletta durante la presentazione della squadra per la stagione 1997-98."}
{"id": "597855", "revid": "256896", "url": "https://it.wikipedia.org/wiki?curid=597855", "title": "ICTY", "text": ""}
{"id": "597868", "revid": "58166", "url": "https://it.wikipedia.org/wiki?curid=597868", "title": "Leor Dimant", "text": ""}
{"id": "597871", "revid": "599013", "url": "https://it.wikipedia.org/wiki?curid=597871", "title": "Hq", "text": ""}
{"id": "597875", "revid": "486946", "url": "https://it.wikipedia.org/wiki?curid=597875", "title": "'Abd All\u0101h al-'Azz\u0101m", "text": ""}
{"id": "597876", "revid": "1782831", "url": "https://it.wikipedia.org/wiki?curid=597876", "title": "HS", "text": ""}
{"id": "597885", "revid": "599013", "url": "https://it.wikipedia.org/wiki?curid=597885", "title": "Hv", "text": ""}
{"id": "597886", "revid": "599013", "url": "https://it.wikipedia.org/wiki?curid=597886", "title": "Hw", "text": ""}
{"id": "597888", "revid": "599013", "url": "https://it.wikipedia.org/wiki?curid=597888", "title": "Hx", "text": ""}
{"id": "597890", "revid": "599013", "url": "https://it.wikipedia.org/wiki?curid=597890", "title": "Hy", "text": ""}
{"id": "597899", "revid": "287204", "url": "https://it.wikipedia.org/wiki?curid=597899", "title": "Lingue celtiche insulari", "text": "Le lingue celtiche insulari sono le lingue celtiche parlate nelle isole dell'arcipelago britannico e sulla costa atlantica della Francia, nella regione storica della Bretagna.\nDistribuzione geografica.\nLe lingue celtiche insulari, che si contrappongono alle lingue celtiche continentali, sono attestate in Gran Bretagna, Irlanda, Isola di Man e sulla costa atlantica della Francia.\nComplessivamente si stima che le lingue celtiche insulari siano parlate da circa 900.000 persone. La pi\u00f9 diffusa \u00e8 la lingua gallese, con 526.000 locutori censiti nel Regno Unito nel 2011. Segue la lingua bretone, che contava 206.000 locutori nel 2007. La lingua gaelica irlandese, o semplicemente lingua irlandese, \u00e8 parlata da 106.210 persone, di cui 72.000 censite nel 2006 nella Repubblica d'Irlanda. Per la lingua gaelica scozzese si stimano 63.130 locutori. La lingua cornica e la lingua mannese, un tempo considerate estinte, al censimento del Regno Unito del 2011 risultavano essere la lingua principale, rispettivamente, di 557 e 33 persone.\nLa lingua gaelica iberno-scozzese era diffusa in Irlanda e Scozia, ma \u00e8 ritenuta estinta dal XVIII secolo.\nClassificazione.\nSecondo \"Ethnologue\", la classificazione delle lingue celtiche insulari \u00e8 la seguente: \nSistema di scrittura.\nPer la scrittura si utilizza l'alfabeto latino."}
{"id": "597905", "revid": "110157", "url": "https://it.wikipedia.org/wiki?curid=597905", "title": "Carmarthenshire", "text": "Il Carmarthenshire (IPA: , ) \u00e8 un'area principale, e contea storica, del Galles.\nGeografia fisica.\nConfina a ovest con il Pembrokeshire, a nord con il Ceredigion, a est con il Powys e Neath Port Talbot e a sud-est con il distretto unitario di Swansea.\nA sud si affaccia sulla baia di Carmarthen, che \u00e8 parte del canale di Bristol.\nIl territorio \u00e8 prevalentemente collinare, specie nel nord caratterizzato dalle propaggini meridionali dei monti Cambrici e nell'est \u00e8 interessato dai rilievi collinosi delle \"Black Mountain\", propaggine occidentale del Brecon Beacons.\nNell'area centro-meridionale il territorio digrada in una fascia pianeggiante alternata a basse colline.\nIl fiume principale \u00e8 il Tywi che nasce nei monti Cambrici ed entra in Carmarthershire dopo aver formato al confine con il Ceredigion il vasto lago artificiale di Llyn Brianne.\nIl Tywi scorre nel Carmarthenshire dapprima verso sud, poi in una ampia vallata verso ovest (dove riceve da nord l'Afon Clothi) e infine nuovamente verso sud per sfociare con un ampio estuario nella baia di Carmarthen.Il fiume Teifi segna buona parte del confine settentrionale con il Ceredigion.\nIl fiume Loughor che nasce nelle \"Black Mountain\" segna parte del confine orientale prima di sfociare nell'amplissimo estuario che separa la costa meridionale del Carmarthenshire dalla penisola di Gower.\nIl fiume Usk nasce nell'est dell'area e poco dopo le sorgenti alimenta il lago artificiale della \"Usk Reservoir\", posto al confine con il Powys.\nLe coste hanno spiagge sabbiose e in prossimit\u00e0 dell'estuario del Tywy sono interessate da numerose zone umide rifugio di moltissimi uccelli migratori.\nLa parte centro-orientale dell'area ricade nel parco nazionale del Brecon Beacons.\nIl capoluogo \u00e8 Carmarthen situata al centro dell'area sul fiume Tywi.\nLa citt\u00e0 pi\u00f9 grande \u00e8 Llanelli posta nel sud-est, sull'estuario del Loughor.\nCentri importanti del nord sono Llandovery, posta sul fiume Tywi nel nord-est, e Newcastle Emlyn, posta sul fiume Teifi al confine con il Ceredigion. Altre cittadine di una certa importanza del sud dell'area sono: St Clears, Burry Port, Ammanford e Llandeilo.\nAmministrazione.\nDal 1974 al 1996 il Carmarthenshire assieme al Pembrokeshire ed al Ceredigion faceva parte della contea non metropolitana di Dyfed.\nNel 1996, in attuazione del \"Local Government (Wales) Act\" del 1994, il Carmarthenshire ha riguadagnato la sua autonomia amministrativa divenendo un distretto unitario che in larga misura corrisponde alla contea storica di Carmarthenshire ed \u00e8 governato da un consiglio di contea.\nLista delle comunit\u00e0.\nL'autorit\u00e0 unitaria Carmarthenshire \u00e8 suddivisa nelle seguenti 72 comunit\u00e0: "}
{"id": "597906", "revid": "287204", "url": "https://it.wikipedia.org/wiki?curid=597906", "title": "Same as It Ever Was", "text": "Same as It Ever Was \u00e8 il secondo album in studio degli House of Pain, pubblicato nel 1994."}
{"id": "597907", "revid": "287204", "url": "https://it.wikipedia.org/wiki?curid=597907", "title": "Piramide (calcio)", "text": "La piramide (o 2-3-5) \u00e8 un modulo di gioco del calcio ormai caduto in disuso. \u00c8 una delle pi\u00f9 antiche tattiche applicate nel gioco del calcio.\nStoria.\nIl calcio delle origini.\nIl calcio assunse la sua forma e molte delle sue regole attuali nell'Inghilterra di met\u00e0 Ottocento. Nei giorni del calcio pionieristico non esistevano strategie o tattiche precise, ma una sola regola: il \"calcia e corri\" (\"kick and rush\"), per la quale i pochi difensori effettuavano lanci lunghi, mentre gli attaccanti colpivano la palla nel tentativo di calciarla in rete. Gli schemi di gioco erano semplici e decisamente votati al gioco offensivo; vi era inoltre scarsa collaborazione tra i reparti, poich\u00e9 i difensori badavano principalmente a tenere lontano il pallone dalla propria porta, mentre gli attaccanti erano soliti attaccare con azioni personali, tenendo in poca considerazione i compagni. La prima partita ufficialmente considerata tra squadre nazionali fu disputata il 30 novembre 1872 tra Inghilterra e Scozia: gli inglesi adottavano un modulo del tipo 1-1-8, vale a dire un difensore, un centrocampista e otto attaccanti; lo schema scozzese era un pi\u00f9 prudente 2-2-6. A dispetto della vocazione d'attacco delle due formazioni la gara termin\u00f2 0-0.\nCambridge.\nUno dei primi tentativi di dare agli undici giocatori un gioco corale \u00e8 dovuto all'iniziativa della squadra del \"college\" di Cambridge, che tenne a battesimo quella che fu nota in seguito come \"piramide di Cambridge\" o, pi\u00f9 semplicemente, \"piramide\". L'avvento di questo schema fu dovuto all'introduzione del \"passing game\" (gioco di passaggi), ovvero un tipo di gestione della palla che, sostituendo il \"calcia e corri\", coinvolgeva tutti i giocatori della squadra, che non tendevano pi\u00f9 a portare avanti iniziative esclusivamente personali ma a servire i compagni.\nIl perch\u00e9 del nome \"piramide\" \u00e8 presto spiegato: i giocatori disposti sul campo parevano disegnare una piramide (o triangolo) rovesciata, avente la base nella linea degli attaccanti e il vertice nel portiere.\nLa definizione di uno schema comport\u00f2 anche una primissima suddivisione in ruoli e reparti tra loro distinti.\nGli attaccanti, innanzitutto, erano cinque. In inglese erano detti \"forwards\" o \"avanti\", come venne in seguito italianizzato il termine, e costituivano la cosiddetta \"prima linea\". I due attaccanti pi\u00f9 esterni erano detti \"wings\", cio\u00e8 \"ali\"; l'attaccante centrale prese il nome di \"centre-forward\": \"centravanti\" o \"centrattacco\". I due giocatori che si posizionavano tra le ali e il centravanti erano detti \"inside-forwards\": in italiano \"interni\" o \"mezze ali\".\nSe nella concezione inglese del tempo met\u00e0 della squadra era detta \"avanti\", specularmente l'altra met\u00e0 non poteva che chiamarsi \"indietro\" (\"backs\"). I \"backs\" a loro volta si suddividevano in quelli che erano l'embrione del centrocampo (\"half-backs\") e della difesa (\"full backs\").\nIl centrocampo era detto anche \"seconda linea\", ed era costituito da tre giocatori, che in Italia si chiamarono \"mediani\": il destro, il sinistro ed il centromediano.\nLa difesa, infine, era detta \"terza linea\", per cui i difensori, che nella piramide erano due, in italiano presero anche il nome di \"terzini\".\nNon vi \u00e8 una vera e propria fase offensiva, poich\u00e9 il modulo \u00e8 di suo gi\u00e0 offensivo. Tuttavia, in difesa, le ali d'attacco erano solite ad abbassarsi, mentre il regista (il centrale di centrocampo) arretrava in difesa, spesso tra i due difensori, nacque cos\u00ec la concezione di difensore libero, che in attacco poteva avanzare e in difesa arretrare, oltre ad impostare il gioco. Nella fase difensiva, il modulo si trasforma in quello che oggi \u00e8 conosciuto come 3-4-3, con un attacco sempre potente, un centro campo pi\u00f9 vasto e una difesa pi\u00f9 sicura.\nDai Blackburn Rovers all'Uruguay.\nLa prima squadra di alto livello ad applicare compiutamente il modulo della piramide fu il , che lo utilizz\u00f2 per la prima volta nel 1884 e arriv\u00f2 a vincere cinque coppe d'Inghilterra tra gli anni Ottanta e Novanta dell'Ottocento. Sulla scorta di questi successi la tattica della piramide conobbe ininterrotta fortuna nelle isole britanniche e, di riflesso, nel mondo intero per oltre un trentennio. Questa tattica venne messa in crisi alla radice nel 1926 dalla modifica della regola del fuorigioco (il numero di giocatori per mantenere in gioco un attaccante scese da 3 a 2). In Europa la piramide cedette rapidamente il passo di fronte al simultaneo avvento del \"metodo\" e del \"sistema\".\nAnche in America meridionale la piramide venne accantonata, ancorch\u00e9 pi\u00f9 tardi la tattica sia stata adottata, negli anni venti, dalle Nazionali di Uruguay e Argentina, vere e proprie superpotenze del calcio continentale e mondiale fino agli anni trenta. In quegli anni le due nazionali \"platensi\" furono capaci di dominare numerose edizioni della Copa Am\u00e9rica, le Olimpiadi del (1924 e del 1928) e nel 1930 la prima edizione del mondiali di calcio.\nI numeri della Piramide.\nQuando sulle maglie di calcio non c'erano sponsor n\u00e9 i nomi dei calciatori, esisteva comunque una numerazione (per rendere facilmente riconoscibile il giocatore) che nella piramide era fissa e nasceva dalla disposizione della formazione partendo dal portiere e poi leggendo ogni linea da destra verso sinistra:\nTuttavia, non era raro per un giocatore importante chiedere (ed ottenere) l'assegnazione di un numero a cui fosse \"affezionato\" diverso da quello che rappresentava il suo ruolo.\nDa questo sistema, uno dei pi\u00f9 antichi, sono derivati tutti gli altri moduli di gioco e quindi anche la numerazione ha sub\u00ecto modifiche continue, fino alla numerazione personale negli anni novanta."}
{"id": "597910", "revid": "60251", "url": "https://it.wikipedia.org/wiki?curid=597910", "title": "Piramide di Cambridge", "text": ""}
{"id": "597911", "revid": "842", "url": "https://it.wikipedia.org/wiki?curid=597911", "title": "Magnetic Resonance Imaging", "text": ""}
{"id": "597913", "revid": "292162", "url": "https://it.wikipedia.org/wiki?curid=597913", "title": "UEFA Champions League 2001-2002", "text": "La UEFA Champions League 2001-2002 fu vinta dal Real Madrid, che nella finale di Glasgow sconfisse il per 2-1. Per i madrileni fu la nona vittoria nella manifestazione.\nSi ricorda un particolare a proposito della prima giornata della fase a gironi, prevista per marted\u00ec 11 e mercoled\u00ec 12 settembre: il marted\u00ec si verific\u00f2 l'attacco alle Twin Towers, ma l'UEFA decise di non rinviare le gare facendo osservare un minuto di raccoglimento nei campi interessati. Le gare del giorno seguente furono invece posticipate di un mese.\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "597918", "revid": "1652635", "url": "https://it.wikipedia.org/wiki?curid=597918", "title": "Scuola franco-fiamminga", "text": "In storia della musica, si intende per scuola franco fiamminga l'insieme delle attivit\u00e0 musicali che ebbero a risultare prevalenti a cavallo fra il XV e il XVI secolo, e che ebbero per maggiori esponenti artisti per l'appunto provenienti da Francia e Belgio. La portata di queste attivit\u00e0 raggiunse la dimensione continentale, esitando in un riferimento internazionale di centrale importanza.Il primo e forse anche il pi\u00f9 importante compositore della scuola fiamminga \u00e8 Guillaume Dufay (1397-1474).\nStoria.\nNel '400, l'estendersi dei traffici commerciali che interessavano in Nord Europa e la nascita, nelle Fiandre (una regione che occupava all'incirca il territorio degli attuali Belgio, Paesi Bassi e Francia settentrionale), di importanti centri manifatturieri (in particolare nel tessile) cre\u00f2 in queste regioni una situazione di prosperit\u00e0 che favoriva lo sviluppo delle arti in generale e della musica in particolare. Allo stesso tempo, lo scatenarsi della guerra dei cent'anni tra Inghilterra e Francia sottrasse risorse umane ed economiche a quest'ultimo paese, che vide perci\u00f2 scemare la posizione centrale che aveva occupato nella cultura europea dei secoli precedenti.\nAlcuni tra i pi\u00f9 importanti contributi dati alla polifonia del \u2018400 vennero quindi dalle Fiandre e dalla regione francese della Borgogna (che non fu coinvolta nella guerra dei cent'anni) nella quale era fiorita la scuola musicale borgognona. Nel corso di due secoli, il centro geografico di riferimento di questo stile si spost\u00f2 pi\u00f9 volte (e alla fine del XVI secolo avrebbe traslocato in Italia): comunque la maggior parte degli artisti erano originari dell'Hainaut, delle Fiandre e del Brabante.\nIl centro dello sviluppo della scuola polifonica fiamminga (o fiammingo-borgognona) era spesso la cappella della cattedrale della citt\u00e0, di solito finanziata dalla borghesia benestante. Gli allievi, inizialmente ammessi come cantori, avevano l'opportunit\u00e0 di seguire un percorso di apprendimento musicale completo, in maniera simile a quello che accadeva altrove negli \"studium\" di arti liberali, in quello che fu uno dei primi esempi di scuola compositiva nella storia della musica occidentale.\nI musicisti fiamminghi erano viaggiatori ed emigrarono in Italia, Spagna, Francia e Germania, facendo conoscere il loro stile che, anche grazie all'invenzione della stampa si diffuse rapidamente, dando vita al primo vero stile internazionale dai tempi del canto gregoriano nel IX secolo.\nCaratteristiche compositive.\nIl carattere della polifonia fiamminga fu fortemente influenzato dalla scuola Inglese. Quest'ultima, caratterizzata da sovrapposizioni di terze, soprattutto nel falsobordone era arrivata in Francia in seguito all'occupazione inglese di alcune regioni della Francia durante la Guerra dei cento anni. In particolare, la Borgogna, alleata degli inglesi, ospit\u00f2 artisti provenienti dall'isola. Qui incontrarono un notevole successo le composizioni di un musicista, matematico e astronomo inglese, John Dunstable, autore di brani sacri e profani, che fu uno dei pi\u00f9 influenti compositori inglesi di tutti i tempi.\nFu dalla produzione inglese che i compositori fiamminghi mutuarono le sovrapposizioni di terza e sesta che ancora corrispondono alla nostra sensibilit\u00e0 acustica, abbandonando le successioni di quarta, quinta e ottava caratteristiche dell'Ars antiqua e dell'Ars nova.\nCentrale alla composizione fiamminga \u00e8 la triade, cio\u00e8 la sovrapposizione di terze, accompagnando e introducendo una nuova attenzione allo sviluppo verticale della polifonia, l'embrione di quello che - molto pi\u00f9 tardi - sar\u00e0 il fondamento dell'armonia. Alcune delle moderne regole compositive vedono la luce in quest'epoca, e tra le pi\u00f9 note possiamo citare:\nSe gi\u00e0 nel \u2018300, la polifonia iniziava ad utilizzare la tecnica imitativa (ad esempio nelle cacce francesi) il \u2018400 fiammingo fa dell'imitazione, codificata nella forma chiamata canone, il procedimento fondante della composizione polifonica. I fiamminghi portarono il canone al suo massimo sviluppo, esaurendone tutte le possibilit\u00e0 e codificandone un gran numero di varianti (diretto, per moto contrario, retrogrado, inverso, inverso-retrogrado, mensurale, alla mente, enigmatico).\nQuest'ansia di classificazione normativa fin\u00ec per sfociare in un formalismo fine a se stesso che avrebbe segnato l'esaurimento dell'esperienza fiamminga. Non a caso nel \u2018500 il musicista italiano Adriano Banchieri scrisse una parodia del canto enigmatico alla mente intitolato \"contrappunto bestiale alla mente\", in cui ogni voce \u00e8 affidata ad un verso di animale. \nI fiamminghi praticarono in maniera innovativa le forme del passato ed in particolar modo la messa (costruita sulle varie parti dell\u2019\"ordinarium\": Kyrie, Gloria, Credo, Sanctus, Agnus Dei). Il primo e forse il pi\u00f9 grande compositore della scuola fiamminga, Guillaume Dufay (1397-1474), in coerenza con la ricerca di una nuova omogeneit\u00e0 e razionalit\u00e0 della composizione, introduce la messa ciclica, in cui ogni parte dell'ordinarium missae ha lo stesso tenor. Anche in questo campo prevalse una spinta alla classificazione che distingueva diversi tipi di \"missae\", generalmente fondate sulla linea del tenor, che a volte veniva preso da altre composizioni e addirittura da canzoni profane (famoso il tenor de l'homme arm\u00e9).\nUn'altra forma che affascin\u00f2 i compositori fiamminghi fu il mottetto che divenne il luogo privilegiato della sperimentazione contrappuntistica, sviluppandosi fino a composizioni di incredibile complessit\u00e0 del mottetto \"Deo Gratias\" di Johannes Ockeghem, a 36 voci a parti reali (cio\u00e8 senza alcun raddoppio di voci): un vero e proprio grattacielo sonoro, che qualcuno ha paragonato alle guglie delle cattedrali gotiche. Proprio a causa della loro monumentale complessit\u00e0, i mottetti fiamminghi (specie i pi\u00f9 tardi) vennero considerate composizioni aride e artificiose (e i musicisti italiani non le amarono).\nL'ultima tra le forme pi\u00f9 frequenti della musica fiamminga del '400 fu la chanson profana, di derivazione francese e per lo pi\u00f9 a carattere amoroso, a 3 voci e caratterizzata da una polifonia molto semplice.\nLe sei generazioni.\nNella produzione fiamminga quattrocentesca si \u00e8 soliti distinguere 6 periodi, o generazioni, distanziate di circa vent'anni e ognuna associata al nome di uno o pi\u00f9 compositori significativi. Si tratta naturalmente di una classificazione di comodo: l'evoluzione del linguaggio musicale fu (come sempre) continua attraverso tutto il periodo.\nAnteriormente alla prima generazione, si pu\u00f2 considerare una \"generazione zero\", formata da compositori quali Johannes Ciconia, Johannes de Limburgia, Hugo de Lantins e altri. Questi musicisti, pur non risentendo della \"contenance angloise\", cio\u00e9 non essendo influenzati dai compositori d'oltremanica, presentano comunque delle caratteristiche comuni agli artisti delle generazioni successive, quali l'esperienza italiana e la provenienza geografica. Possono essere quindi considerati dei precursori della scuola franco-fiamminga.\nNel 1600, molti dei polifonisti erano italiani o di altri paesi europei e lo stile fiammingo era diventato eredit\u00e0 di tutta l'Europa."}
{"id": "597923", "revid": "465169", "url": "https://it.wikipedia.org/wiki?curid=597923", "title": "Angel Dust", "text": ""}
{"id": "597926", "revid": "114638868", "url": "https://it.wikipedia.org/wiki?curid=597926", "title": "Regolatore lineare quadratico", "text": "Il regolatore lineare quadratico (LQR), nell'ambito del controllo ottimo, e pi\u00f9 in generale dei controlli automatici e dei sistemi dinamici lineari tempoinvarianti, \u00e8 un compensatore dinamico ottenuto a seguito della minimizzazione di un indice di costo formula_1 funzione dello stato formula_2 e del controllo formula_3. \ncon formula_5 e formula_6 matrici simmetriche e semi definite positive e formula_7 simmetrica e definita positiva.\nValidit\u00e0 ipotesi iniziali.\nAver considerato matrici simmetriche non fa perdere di generalit\u00e0 il problema; infatti, qualunque forma quadratica \u00e8 equivalente ad un'altra con matrice simmetrica. Si dimostra facilmente:\nLa matrice formula_9 \u00e8 simmetrica mentre formula_10 risulta anti simmetrica e quindi genera una forma quadratica nulla.\nLa matrice R \u00e8 definita positiva altrimenti esisterebbero per formula_11 infinite soluzioni, caso poco interessante in campo ingegneristico per cui si predilige che l'ingresso ottimo formula_12 sia unico.\nTeorema: esistenza soluzione.\nPer ogni matrice Q semidefinita positiva e per ogni matrice R definita positiva esiste sempre una soluzione formula_13 del problema di controllo ottimo LQR che minimizza l'indice di costo formula_14.\nTeorema: esistenza soluzione stabilizzante.\nSe il sistema LTI \u00e8 stabilizzabile e rilevabile, allora minimizzando l'indice di costo (rendendolo limitato) si stabilizza anche il sistema.\nIl controllo ottenuto formula_15 \u00e8 funzione lineare dello stato e di alcune matrici tra cui P(t) soluzione della DRE (equazione differenziale di Riccati) se il controllo \u00e8 a tempo finito, o P (costante) soluzione della ARE (equazione algebrica di Riccati) se il controllo \u00e8 a tempo infinito.\nEssenzialmente fare un controllo su intervallo finito o infinito significa solo far tendere all'infinito (formula_22\u2192\u221e) l'estremo superiore dell'integrale che definisce formula_14. L'effetto di un controllo su tempo infinito \u00e8 un controllore stazionario (indipendente dal tempo), ovvero una matrice formula_24 costante e ottima rispetto all'indice che si voleva minimizzare.\nTeorema: robustezza intrinseca.\nSi pu\u00f2 dimostrare che il controllo LQR \u00e8 robusto di per s\u00e9 per una gamma di variazioni parametriche \u2202formula_25 relative al processo nominale formula_25 con upperbound costante in frequenza e pari a formula_27.\nIn altre parole permette il controllo per tutte le variazioni che modificano la matrice di trasferimento riferimento-uscita formula_28 prestazione di sensibilit\u00e0 del controllo fino ad un valore massimo tale che il massimo valore singolare di questa matrice sia minore di 2 (prestazione di sensibilit\u00e0 del controllo)."}
{"id": "597928", "revid": "287204", "url": "https://it.wikipedia.org/wiki?curid=597928", "title": "Cratere Hauptmann", "text": "Hauptmann \u00e8 un cratere d'impatto presente sulla superficie di Mercurio, a 23,72\u00b0 di latitudine sud e 180,33\u00b0 di longitudine ovest. Il suo diametro \u00e8 pari a 118\u00a0km.\nIl cratere \u00e8 stato battezzato dall'Unione Astronomica Internazionale in onore del romanziere e drammaturgo tedesco Gerhart Hauptmann."}
{"id": "597930", "revid": "729019", "url": "https://it.wikipedia.org/wiki?curid=597930", "title": "Insufficienza epatica acuta", "text": "Si definisce insufficienza epatica fulminante o atrofia gialla acuta del fegato l'insufficienza epatica che conduce all'encefalopatia epatica nel giro di 2-3 settimane.\nEziologia.\nLa sindrome pu\u00f2 essere causata da diversi agenti eziologici, i quali possono operare su soggetti sani o con patologie epatiche preesistenti. Le cause pi\u00f9 comuni comprendono cause infettive, cause esogene (intossicazioni) o patologie sistemiche.\nInfezione.\nGli agenti eziologici che inducono un'insufficienza epatica fulminante di origine virali sono i cosiddetti \"virus epatici\":\nOltre ai virus epatici, esistono casi pi\u00f9 rari di infezione da parte di altri virus, in particolare su soggetti immunocompromessi. Tali agenti comprendono specie appartenenti alla famiglia degli herpes virus(Herpes simplex 1 e 2, virus varicella-zoster, citomegalovirus, virus di Epstein-Barr) e alcuni adenovirus.\nUn'infezione batterica raramente conduce ad un'insufficienza epatica fulminante: questa rientra infatti in uno dei possibili effetti di una sepsi sistemica.\nIntossicazione.\nLa principale causa di insufficienza epatica fulminante di origine esogena \u00e8 l'intossicazione da paracetamolo. Questa sostanza infatti, assunta in dosaggi errati, soprattutto se presente una patologia epatica pregressa (alcolismo, infezioni croniche, patologie congenite, ecc), pu\u00f2 provocare la sindrome a causa di un metabolita epatotossico del farmaco, l\"'N-acetyl-p-benzoquinoneimina\" (NAPQI). Il paracetamolo \u00e8 la causa principale della sindrome nei paesi nordici e anglosassoni, a causa dell'utilizzo meno controllato in tali aree. Altri farmaci che inducono la patologia comprendono alotano, farmaci antitubercolari (rifampicina, isoniazide), antidepressivi (IMAO). Oltre ai farmaci altre sostanze possono provocare insufficienza epatica fulminante: MDMA, agenti industriali (tetracloruro di carbonio) e veleno di funghi (sindrome falloidea).\nPatologie.\nVarie patologie possono provocare un'insufficienza epatica fulminante; queste possono essere patologie a carico del distretto cardiovascolare, sindromi genetiche, patologie tumorali. Per le sindromi cardiocircolatorie, la patogenesi \u00e8 dovuta ad un'ischemia dell'organo che conduce a necrosi ipossica del tessuto epatico, secondaria ad una serie di patologie dell'apparato cardiocircolatorio (es. infarto cardiaco, tamponamento cardiaco, shock, trombosi dell'arteria epatica); in questo quadro si pu\u00f2 ricondurre anche la sindrome di Budd-Chiari. Tra le cause tumorali, oltre la patologia propria del fegato, alcuni carcinomi hanno una affinit\u00e0 per l'infiltrazione metastatica epatica. Fra questi vi sono il carcinoma della mammella e il melanoma. Le sindromi genetiche che invece possono provocare insufficienza epatica fulminante sono la malattia di Wilson e la sindrome di Reye.\nMorfologia e istologia.\nIl fegato pu\u00f2 contrarsi nell'arco di pochi giorni fino a pesare 500-700 gr. (dai 1400-1600 gr. del fegato normale), risultando flaccido e assumendo un colorito che va dal giallo intenso al rossastro, \u00e8 rivestito da una capsula che, non riuscendo ad adattarsi alla brusca diminuzione di volume, diviene grinzosa ed opaca. Al suo interno si repertano aree necrotiche di aspetto fangoso con chiazze di bile. Da un punto di vista istologico si osserva la scomparsa dei lobuli epatici con liquefazione degli epatociti e la trama reticolinica collassata (impedendo la possibilit\u00e0 di una corretta rigenerazione). La reazione infiammatoria \u00e8 sorprendentemente scarsa.\nSe il soggetto riesce a sopravvivere, gli epatociti superstiti vanno incontro a rigenerazione secondaria, che nella maggioranza dei casi avviene in maniera disordinata conducendo alla \"cirrosi macronodulare post-necrotica\", caratterizzata dalla presenza di masse nodulari di epatociti separate da ampie bande di tessuto cicatriziale.\nDiagnosi e decorso clinico.\nL'insufficienza epatica fulminante pu\u00f2 esordire con ittero, encefalopatia e \"fetor hepaticus\". Le complicazioni possono essere: coagulopatia ed emorragia, insufficienza renale, instabilit\u00e0 cardiovascolare, disturbi elettrolitici, sindrome da \"distress\" respiratorio dell'adulto e sepsi.\nIn assenza di trapianto di fegato, la mortalit\u00e0 varia dal 25 al 90%."}
{"id": "597932", "revid": "599013", "url": "https://it.wikipedia.org/wiki?curid=597932", "title": "Ika", "text": ""}
{"id": "597933", "revid": "4712626", "url": "https://it.wikipedia.org/wiki?curid=597933", "title": "\u0160koda 9tr", "text": ""}
{"id": "597935", "revid": "122987", "url": "https://it.wikipedia.org/wiki?curid=597935", "title": "Self-Organizing Map", "text": "Le self-organizing map (SOM) sono un tipo di organizzazione di processi di informazione in rete analoghi alle reti neurali artificiali.\nSono addestrate usando l'apprendimento non supervisionato per produrre una rappresentazione dei campioni di training in uno spazio a bassa dimensione preservando le propriet\u00e0 topologiche dello spazio degli ingressi. Questa propriet\u00e0 rende le SOM particolarmente utili per la visualizzazione di dati di dimensione elevata. Il modello fu inizialmente descritto dal professore finlandese Teuvo Kohonen e spesso ci si riferisce a questo modello come Mappe di Kohonen.\nStruttura della rete.\nLe self-organizing map sono reti neurali a connessioni laterali dove i neuroni di uscita sono organizzati in griglie di bassa dimensione (generalmente 2D o 3D). Ogni ingresso \u00e8 connesso a tutti i neuroni di uscita. A ogni neurone \u00e8 associato un vettore dei pesi della stessa dimensione dei vettori d'ingresso. La dimensione del vettore d'ingresso \u00e8 generalmente molto pi\u00f9 alta della dimensione della griglia di uscita. Le SOM sono principalmente usate per la riduzione della dimensione piuttosto che per l'espansione.\nL'algoritmo di apprendimento.\nL'obiettivo dell'apprendimento nelle self-organizing map \u00e8 di specializzare parti differenti del reticolo SOM a rispondere similmente a particolari pattern d'ingresso. Questo \u00e8 in parte motivato da come le informazioni sensoriali visive, uditive o di altro tipo sono gestite da parti separate della corteccia cerebrale nel cervello umano.\nI pesi dei neuroni sono inizializzati o a numeri casuali piccoli o a valori campionati uniformemente dal sottospazio attraversato dai due autovettori associati alle due componenti principali pi\u00f9 grandi. L'ultima alternativa velocizza significativamente l'addestramento perch\u00e9 i pesi iniziali sono gi\u00e0 una buona approssimazione dei pesi della SOM.\nL'addestramento utilizza l'apprendimento competitivo. Quando viene passato un campione di training in ingresso alla rete, viene calcolata la sua distanza euclidea da tutti i vettori dei pesi. Il neurone col vettore dei pesi pi\u00f9 simile all'ingresso \u00e8 chiamato Best Matching Unit (BMU). I pesi del BMU e dei neuroni vicini a questo nel reticolo SOM vengono avvicinati al vettore d'ingresso. L'intensit\u00e0 dell'avvicinamento decresce nel tempo e in funzione della distanza dei neuroni dal BMU. La formula utilizzata per l'aggiornamento dei pesi Wv di un neurone \u00e8:\ndove \u03b1(t) \u00e8 un coefficiente di apprendimento monotono decrescente e D(t) \u00e8 il vettore d'ingresso. La funzione che definisce il vicinato \u0398(v,t) dipende dalla distanza nel reticolo fra il BMU e il neurone \"v\". Nella forma semplificata (rete competitiva) \u00e8 1 per tutti i neuroni abbastanza vicini al BMU e 0 per gli altri, ma la scelta pi\u00f9 comune \u00e8 una funzione gaussiana. Indipendentemente dalla funzione utilizzata, la funzione vicinato si riduce nel tempo. Inizialmente, quando il vicinato \u00e8 ampio, l'auto-organizzazione avviene su scala globale \"(ordering phase)\". Quando il vicinato \u00e8 ridotto a solo pochi neuroni i pesi convergono in una stima locale \"(tuning phase)\".\nQuesto processo \u00e8 ripetuto, per ogni vettore d'ingresso, per un numero di cicli variabile (generalmente ampio). \nCome la maggior parte delle reti neurali artificiali, la SOM ha due modalit\u00e0 di funzionamento:\nEsempio di algoritmo.\nDefinizioni preliminari.\nL'effettivo algoritmo di training della rete \u00e8 il vector quantization.\nPer spiegare l'algoritmo in profondit\u00e0, creiamo un array 10x10 di nodi. Ogni nodo conterr\u00e0 un vettore di pesi, e sar\u00e0 pienamente a conoscenza della sua \"locazione fisica\", cio\u00e8 della sua locazione nell'array. Il vettore dei pesi contenuto in ogni nodo avr\u00e0 la stessa dimensione dei seguenti vettori d'ingresso. (N.B. I pesi sono inizializzati con valori casuali).\nOra abbiamo bisogno d'ingressi da dare in pasto alla mappa. (Nota: la mappa generata e gli ingressi esistono in sottospazi differenti).\nCome di consueto, creiamo tre vettori per rappresentare colori nel formato RGB (red, green, blue). Pertanto i nostri vettori d'ingresso avranno tre componenti, ognuna corrispondente ad uno spazio dei colori. I nostri vettori d'ingresso saranno cos\u00ec:\n R = &lt;255, 0, 0&gt;\n G = &lt;0, 255, 0&gt;\n B = &lt;0, 0, 255&gt;\nAlcune variabili.\n I vettori verranno indicati in grassetto\n t = iterazione corrente\n \u03bb = limite nel tempo d'iterazione\n Wv = vettore dei pesi corrente\n D = ingresso desiderato\n \u0398(v,t) = limite dovuto alla distanza dal BMU \n \u03b1(t) = limite di apprendimento dovuto al tempo\nInterpretazione.\nCi sono due modi per interpretare una SOM:"}
{"id": "597936", "revid": "767487", "url": "https://it.wikipedia.org/wiki?curid=597936", "title": "Underneath the Colours", "text": "Underneath the Colours \u00e8 il secondo album della band australiana INXS, pubblicato per la prima volta in Australia il 19 ottobre 1981."}
{"id": "597939", "revid": "287204", "url": "https://it.wikipedia.org/wiki?curid=597939", "title": "Cratere Hawthorne", "text": "Hawthorne \u00e8 un cratere d'impatto presente sulla superficie di Mercurio, a 51,31\u00b0 di latitudine sud e 115,36\u00b0 di longitudine ovest. Il suo diametro \u00e8 pari a 120\u00a0km.\nIl cratere \u00e8 stato battezzato dall'Unione Astronomica Internazionale in onore del romanziere statunitense Nathaniel Hawthorne."}
{"id": "597940", "revid": "287204", "url": "https://it.wikipedia.org/wiki?curid=597940", "title": "Hawthorne", "text": ""}
{"id": "597941", "revid": "32658", "url": "https://it.wikipedia.org/wiki?curid=597941", "title": "Cardinale Gennaro Portanova", "text": ""}
{"id": "597942", "revid": "292162", "url": "https://it.wikipedia.org/wiki?curid=597942", "title": "Coppa dei Campioni 1988-1989", "text": "La Coppa dei Campioni 1988-1989, trentaquattresima edizione del torneo, vide la partecipazione di 31 squadre. Il torneo venne vinto per la terza volta dal , che sconfisse in finale la a sedici anni dal suo ultimo successo internazionale, e a venti dal suo ultimo titolo continentale.\nRisultati.\nPrimo turno.\nPSV Eindhoven \nLiverpool "}
{"id": "597944", "revid": "339392", "url": "https://it.wikipedia.org/wiki?curid=597944", "title": "Clan Hyuga", "text": ""}
{"id": "597949", "revid": "287204", "url": "https://it.wikipedia.org/wiki?curid=597949", "title": "Cratere Haydn", "text": "Haydn \u00e8 un cratere d'impatto presente sulla superficie di Mercurio, a 27,27\u00b0 di latitudine sud e 71,45\u00b0 di longitudine ovest. Il suo diametro \u00e8 pari a 251\u00a0km.\nIl cratere \u00e8 stato battezzato dall'Unione Astronomica Internazionale in onore del compositore austriaco Franz Joseph Haydn."}
{"id": "597952", "revid": "287204", "url": "https://it.wikipedia.org/wiki?curid=597952", "title": "Cratere Heine", "text": "Heine \u00e8 un cratere d'impatto presente sulla superficie di Mercurio, a 32,53\u00b0 di latitudine nord e 125,39\u00b0 di longitudine ovest. Il suo diametro \u00e8 pari a 73\u00a0km.\nIl cratere \u00e8 stato battezzato dall'Unione Astronomica Internazionale in onore del poeta tedesco Heinrich Heine."}
{"id": "597953", "revid": "682118", "url": "https://it.wikipedia.org/wiki?curid=597953", "title": "Heine", "text": ""}
{"id": "597956", "revid": "287204", "url": "https://it.wikipedia.org/wiki?curid=597956", "title": "Cratere Hesiod", "text": "Hesiod \u00e8 un cratere d'impatto presente sulla superficie di Mercurio, a 58,24\u00b0 di latitudine sud e 34,22\u00b0 di longitudine ovest. Il suo diametro \u00e8 pari a 101\u00a0km.\nIl cratere \u00e8 stato battezzato dall'Unione Astronomica Internazionale in onore del poeta greco Esiodo."}
{"id": "597958", "revid": "486946", "url": "https://it.wikipedia.org/wiki?curid=597958", "title": "Unione Sportiva Grosseto", "text": ""}
{"id": "597959", "revid": "767487", "url": "https://it.wikipedia.org/wiki?curid=597959", "title": "Evereve", "text": "Gli Evereve sono una band gothic metal formata nel 1993 in Germania.\nIl nome deriva dalla serie di romanzi di J. R. R. Tolkien \"Il Signore degli Anelli\", in cui Evereve \u00e8 un luogo di colline e fontane cantato da Bilbo Baggins nella \"Canzone di E\u00e4rendil\". , la band ha scelto questo nome palindromo perch\u00e9 \u00e8 un acronimo delle parole \u201cForever evening\u201d, che tratteggiano lo spirito del gruppo.\nStoria.\nLa loro casa discografica fu Nuclear Blast fino al 2001, quando la band pass\u00f2 alla Massacre Records con l'album \"E.netics\".\nStile.\nLo stile del cantante \u00e8 \u201cpulito\u201d, senza utilizzo di growl; generalmente canta in inglese (escluse alcune eccezioni come \"Abraza La Luz\" cantata in spagnolo).\nPredomina l'uso del sintetizzatore a differenza dei tipici gruppi metal, occasionalmente fanno uso del campionatore per introdurre i loro canzoni (sebbene questa tecnica abbia cominciato a declinare negli ultimi anni).\nGli Evereve escrivono il loro stile come cyber-goth."}
{"id": "597960", "revid": "27723", "url": "https://it.wikipedia.org/wiki?curid=597960", "title": "Hesiod", "text": ""}
{"id": "597963", "revid": "767487", "url": "https://it.wikipedia.org/wiki?curid=597963", "title": "Cratere Hiroshige", "text": "Hiroshige \u00e8 un cratere d'impatto presente sulla superficie di Mercurio, a 13,4\u00b0 di latitudine sud e 26,7 \u00b0 di longitudine ovest. Il suo diametro \u00e8 pari a 138\u00a0km. \nIl cratere \u00e8 stato battezzato dall'Unione Astronomica Internazionale in onore dell'artista giapponese Hiroshige."}
{"id": "597965", "revid": "287204", "url": "https://it.wikipedia.org/wiki?curid=597965", "title": "Cratere Hitomaro", "text": "Hitomaro \u00e8 un cratere d'impatto presente sulla superficie di Mercurio, a 16,07\u00b0 di latitudine sud e 15,72\u00b0 di longitudine ovest. Il suo diametro \u00e8 pari a 105\u00a0km.\nIl cratere \u00e8 stato battezzato dall'Unione Astronomica Internazionale in onore del poeta giapponese Kakinomoto no Hitomaro."}
{"id": "597966", "revid": "36426", "url": "https://it.wikipedia.org/wiki?curid=597966", "title": "Hitomaro", "text": ""}
{"id": "597970", "revid": "287204", "url": "https://it.wikipedia.org/wiki?curid=597970", "title": "Cratere Holbein", "text": "Holbein \u00e8 un cratere d'impatto presente sulla superficie di Mercurio, a 36,11\u00b0 di latitudine nord e 29,74\u00b0 di longitudine ovest. Il suo diametro \u00e8 pari a 115\u00a0km.\nIl cratere \u00e8 stato battezzato dall'Unione Astronomica Internazionale in onore dei pittori tedeschi Hans Holbein il vecchio e Hans Holbein il giovane."}
{"id": "597972", "revid": "106908", "url": "https://it.wikipedia.org/wiki?curid=597972", "title": "Holbein", "text": ""}
{"id": "597975", "revid": "287204", "url": "https://it.wikipedia.org/wiki?curid=597975", "title": "Cratere Holberg", "text": "Holberg \u00e8 un cratere d'impatto presente sulla superficie di Mercurio, a 67,37\u00b0 di latitudine sud e 59,59\u00b0 di longitudine ovest. Il suo diametro \u00e8 pari a 64\u00a0km.\nIl cratere \u00e8 stato battezzato dall'Unione Astronomica Internazionale in onore dello scrittore danese e norvegese Ludvig Holberg."}
{"id": "597977", "revid": "729019", "url": "https://it.wikipedia.org/wiki?curid=597977", "title": "7,7 cm FK 16", "text": "Derivato dal precedente 7,7 cm FK 96 nA, in servizio all'inizio della prima guerra mondiale, il Feldkanone M. 16 fu il cannone campale principale dell'Esercito tedesco dal 1916 fino alla fine del conflitto.\nProduzione.\nQuando l'esercito tedesco si riequipaggi\u00f2 di nuove artiglierie campali, alla fine del XIX secolo, scelse il calibro inconsueto di 77 mm, per un motivo molto semplice: i potenziali avversari, la Francia e la Russia, avevano artiglierie da 75 e 76,2 mm, che i tedeschi avrebbero potuto catturare, ritubare o addirittura riutilizzarne direttamente le scorte di munizioni, mentre non sarebbe stato possibile il contrario, in base al principio che il pi\u00f9 piccolo entra nel pi\u00f9 grosso ma non vale il contrario.\nCos\u00ec venne scelto il nA (\"neues Art\") K/96, con il cannone installato sopra l'affusto dell'obice C/96, gi\u00e0 in servizio.\nIl nuovo FK 96 era un buon pezzo, ancorch\u00e9 pesante per il suo (insolito) calibro. Durante le fasi iniziali della Prima guerra mondiale, venne rilevato che per\u00f2 possedeva una gittata ridotta, che lo metteva in condizioni di superiorit\u00e0 leggera solo contro le artiglierie britanniche. Cos\u00ec nacquero programmi di miglioramento, che verterono alla fine nel nuovo cannone FK 16, con proiettile aerodinamico e canna pi\u00f9 lunga, che consentivano di portare il raggio da 6000 a 10300 metri.\nErano disponibili anche proiettili illuminanti, nebbiogeni e chimici. Questa vasta scelta di munizioni veniva portata al seguito del cannone con lo stesso rimorchio.\nServizio.\nNe vennero costruiti circa 3500.\nCon l'avvento dei carri inglesi i pezzi da 77 mm si dimostrarono anche degli ottimi anticarro, quando gli artiglieri, dopo i primi momenti di panico, cominciarono a sparare sui grossi e goffi mezzi inglesi, protetti solo contro le fucilate, e malgrado il peso e il modesto angolo di direzione i pezzi da 77 mm fecero strage. Solo i carri successivi, del tipo FCM 2C francese, ebbero corazze adatte a resistere ai 77 mm, ma arrivarono troppo tardi e poi pesavano davvero troppo.\nNel dopoguerra l'esercito tedesco si ritrov\u00f2 senza artiglieria pesante, a causa del Trattato di Versailles, ma ancora con l'FK 16, e lo mantenne, spesso con il calibro portato a 75 mm, mentre altri cannoni vennero esportati. Durante la Seconda guerra mondiale molte artiglierie di questo tipo combatterono ancora, come d'altro canto accadde a quasi tutte le loro coetanee."}
{"id": "597978", "revid": "36426", "url": "https://it.wikipedia.org/wiki?curid=597978", "title": "Holberg", "text": ""}
{"id": "597980", "revid": "767487", "url": "https://it.wikipedia.org/wiki?curid=597980", "title": "Cratere Homer", "text": "Homer \u00e8 un cratere d'impatto presente sulla superficie di Mercurio, a 1,26\u00b0 di latitudine sud e 36,58\u00b0 di longitudine ovest. Il suo diametro \u00e8 pari a 319\u00a0km.\nIl cratere \u00e8 stato battezzato dall'Unione Astronomica Internazionale in onore del poeta epico greco Omero."}
{"id": "597981", "revid": "57872", "url": "https://it.wikipedia.org/wiki?curid=597981", "title": "Porto Longone", "text": ""}
{"id": "597982", "revid": "92723", "url": "https://it.wikipedia.org/wiki?curid=597982", "title": "Uso dei rimedi farmacologici cinesi", "text": "L'uso dei rimedi farmacologici cinesi pu\u00f2 avvenire in molti modi diversi per ottenere da essi la massima efficacia terapeutica e per raggiungere l'obiettivo nel pi\u00f9 breve tempo possibile.\nIl principale metodo di utilizzo dei rimedi \u00e8 il decotto, poi vi sono le polveri, le pillole, gli sciroppi, gli estratti, i cerotti, ecc.\nMetodi di assunzione.\nDecotto (\"Tang\").\n\u00c8 un metodo di utilizzazione dei rimedi che si fonda sull'ebollizione degli stessi per ottenerne l'estrazione dei principi attivi. Rappresenta la forma di assunzione pi\u00f9 diffusa, pi\u00f9 efficace e pi\u00f9 rapida nell'ottenere l'effetto terapeutico.\nSi prepara inserendo in un contenitore di terracotta, vetro pirex o acciaio, la composizione dei rimedi che vengono successivamente coperti di acqua. Questa deve essere pura e ne va impiegato un quantitativo almeno tale da ricoprire i rimedi.\nSi inizia la decozione con un fuoco vivace e forte per raggiungere l'ebollizione, raggiunta la quale il fuoco viene moderato al fine di procedere, per un tempo di 15-20 minuti, con un placido sobbollire. Questa ebollizione delicata, evita il deperimento dei rimedi.\nTrascorso questo tempo si procede a filtrare il prodotto dell'ebollizione ma non si gettano i rimedi appena cotti. Infatti si aggiunge dell'altra acqua come in precedenza e si prosegue l'ebollizione per altri 30-40 minuti per ottenere dai rimedi tutte quelle sostanze non rilasciate durante la prima ebollizione.\nTerminata la seconda fase, si filtra e si uniscono i prodotti delle due decozioni.\n\u00c8 da ricordare che le sostanze minerali o legnose, vanno decotte con anticipo rispetto a sostanze delicate come i fiori o le foglie. Infatti questa decozione deve iniziare almeno 20-25 minuti prima di aggiungere i rimedi pi\u00f9 delicati. Ad esempio \"Shi Gao\" (Gypsum), che \u00e8 un minerale, viene decotto 30 minuti prima di essere unito agli altri rimedi.\nDiversamente le sostanze aromatiche, come \"Mu Xiang\", \"Sha Ren\" e \"Gou Teng\", vengono aggiunte alla decozione negli ultimi 5-10 minuti dell'ebollizione, poich\u00e9 le sostanze volatili, racchiuse in essi, potrebbero essere disperse proprio da una lunga ebollizione e si perderebbero quelle caratteristiche energetiche che contraddistinguono quei rimedi.\nPu\u00f2 capitare che alcune sostanze, per la loro azione irritante sulle mucose, sia orale che gastrica, debbano essere decotte avvolte da un panno, di cotone o di altro materiale, per evitare proprio le irritazioni alle mucose.\nSolitamente il decotto si assume due volte al giorno lontano dai pasti o prima di essi, per fare in modo che l'intestino sia in grado di assumere, con la massima accuratezza, tutte le sostanze ottenute con la decozione. Infatti se il decotto fosse assunto dopo il pasto, l'intestino avrebbe qualche difficolt\u00e0 ad assimilare quelle sostanze pi\u00f9 complesse che potrebbero essere quindi disperse; dispersione che causerebbe un ritardo nel raggiungimento dell'obiettivo terapeutico.\nIl decotto ha un sapore che pu\u00f2 disgustare e per favorire l'assunzione \u00e8 possibile procedere all'utilizzazione di uno o due cucchiaini di miele, altrimenti si consiglia di assumere il decotto appena estratto dal frigorifero, per cui la bassa temperatura impedisce di percepire per intero il sapore.\nOggi, specie in occidente, il decotto \u00e8 un metodo in rapida estinzione per motivi non fondamentali. Per lo pi\u00f9 \u00e8 la fretta e la presunta mancanza di tempo o il fatto che i vapori della decozione lascino odori strani nell'abitazione, a far preferire ai pazienti altri metodi di assunzione dei rimedi della farmacologia cinese, tuttavia occorre ricordare che per l'ottenimento di importanti e rapidi risultati terapeutici, il Decotto \u00e8 ancora un metodo dall'efficacia insuperata.\nPolvere (\"San\").\nRappresenta il risultato della macinazione, molto fine, dei rimedi che verrebbero altrimenti impiegati per il decotto. Il prodotto della macinazione viene impiegato sia per uso generale che per uso topico in aggiunta a miele, acqua od altri eccipienti.\nLa polvere pu\u00f2 essere assunta disciolta in acqua, o inserita in una cialda o amalgamata a miele per formare un globo.\nPer uso esterno la polvere pu\u00f2 essere unita a vari tipi di oli e creme per massaggio o per medicazione di ferite.\nIn genere la polvere ha un'azione meno potente ed i tempi della risposta terapeutica si allungano, tuttavia la sua assunzione \u00e8 pi\u00f9 pratica e meno costosa.\nPolvere micronizzata.\nQueste polveri micronizzate sono una recente novit\u00e0 e sono il prodotto della decozione dei rimedi della farmacologia cinese. Il liquido estratto viene poi disidratato per l'ottenimento di una polvere finissima e idrosolubile o di un granulato anch'esso assolutamente idrosolubile.\nQuesta liofilizzazione fa s\u00ec che in un cucchiaino di questa polvere vi sia un'altissima concentrazione di principi attivi pronti all'uso in forma estremamente pratica ed efficace.\nQuesta metodica ha permesso di ottenere polveri micronizzate di singoli rimedi o di formulazioni classiche e tradizionali, permettendo al terapeuta di impiegare praticamente delle formulazioni classiche, ma di poterle completare con le opportune modifiche per il trattamento del singolo paziente.\nPillola (\"Wan\").\n\u00c8 una forma di presentazione di enorme diffusione ed \u00e8 ottenuta dalla polvere di macinazione dei rimedi. Questa polvere, opportunamente compressa e addizionata di addensanti, naturali o meno, viene poi lavorata al fine di ottenere un gran numero di sferette di pratica assunzione e di facile conservazione. Infatti se i rimedi grezzi sono preziosi e molto instabili, nonch\u00e9 facilmente aggredibili dai fattori batterici e fungini che ne determinano la distruzione, le pillole ottenute con la polvere dei medesimi rimedi, sono stabili, resistenti, economiche e di pratica assunzione.\nDal punto di vista clinico le pillole, in genere, vengono prescritte al termine di un ciclo di terapia affrontato con i decotti, per mantenere il risultato terapeutico nel tempo. Sono altres\u00ec prescritte per i pazienti con apparato digerente indebolito o con patologie croniche.\nTuttavia le pillole hanno il principale difetto nel rallentato raggiungimento dell'effetto terapeutico. Se con il decotto i primi segni di mutazione terapeutica intervengono gi\u00e0 al secondo giorno, con le pillole sono necessari almeno 4 giorni. Infatti, se per ottenere un certo effetto curativo sono necessari 50 g di rimedi grezzi, ne occorrono 10 g in polvere per la produzione di circa 80 pillole da assumere nella giornata e, non potendo proporre alla persona un'assunzione cos\u00ec smodata di pillole, si \u00e8 costretti a scendere a quantitativi pi\u00f9 modesti con inevitabile calo del quantitativo giornaliero di rimedi farmacologici, e conseguente ritardo terapeutico.\nPer questo motivo, alcune case farmaceutiche cinesi hanno dato avvio a una pericolosa produzione di pillole di erbe cinesi con aggiunta di molecole farmacologiche di sintesi per accelerare il processo di guarigione, provocando per\u00f2 la comparsa di alcune decine di casi di tossicosi da farmaci cinesi (vedi paragrafo dedicato).\nSciroppo (\"Tang Jiang\").\nDopo aver ottenuto il decotto di un composto farmacologico, si aggiunge dello zucchero di canna fino a saturazione, in modo da ottenere un liquido molto denso.\nQuesto procedimento viene ottenuto a caldo o a freddo mescolando il composto prolungatamente per omogeneizzare il tutto.\nQuesta forma di presentazione farmacologica viene per lo pi\u00f9 indicata nei pazienti pediatrici e per il trattamento delle malattie polmonari o influenzali, soprattutto per il buon sapore delle composizioni.\nVino medicinale (\"Jiu\").\nIn questa forma di presentazione medicinale, le sostanze proprie dei rimedi vengono estratte per azione dell'alcol contenuto nel vino bianco o di riso. \nI rimedi vengono lasciati in ammollo dentro il vino, per un periodo variabile e comunque mai inferiore ai 30 giorni. Dopo questo periodo si procede a filtrare la composizione e si \u00e8 ottenuto il vino medicinale.\nIn genere i vini medicinali hanno funzioni disostruenti sui canali e sui collaterali e funzioni toniche per il trattamento delle patologie da deficit.\nCerotti medicati (\"Gao\").\nSono forme di presentazione medicinale ad esclusivo uso topico. Alcuni rimedi, ridotti in polvere finissima, vengono addizionati di sostanze adesive, poi il tutto viene collocato su strisce di tessuto e queste vengono tagliate in forma, generalmente, rettangolare.\nQuesti cerotti medicati vengono applicati sulla pelle, ed in precise aree scelte dal terapeuta, per il trattamento di malattie artrosiche o artritiche, per il trattamento di distorsioni e traumi, ma non possono essere applicati su aree cutanee lesionate o scarificate.\nLa formulazione.\nPer ottenere gli effetti terapeutici desiderati, \u00e8 possibile utilizzare i rimedi sia singolarmente sia in associazione tra loro.\nMentre nella prescrizione semplice si sfruttano tutte le caratteristiche del rimedio prescelto, ma con azione limitata sul quadro patologico, la prescrizione composta prevede l'unione di diversi rimedi per il trattamento di quadri patologici complessi.\nLa prescrizione composta, poich\u00e9 \u00e8 costituita di vari elementi, richiede la conoscenza delle caratteristiche di ognuno di essi affinch\u00e9 non si verifichino guai tossicologici o mancati risultati per inidonea combinazione.\nLa combinazione di due o pi\u00f9 rimedi pu\u00f2 indurre:\nSinergismo (\"Xiang Xu\").\nAvviene qualora vengano uniti due rimedi che hanno la stessa azione principale ed uniti assieme potenziano questa azione maggiormente che se agissero singolarmente.\nMolte combinazioni sinergizzano tra loro come:\nPotenziamento reciproco (\"Xiang Shi\").\nAvviene quando vengono uniti due rimedi che, nonostante le azioni diverse, ottengono azioni unidirezionali e molto potenti. Alcuni esempi sono:\nOpposizione (\"Xiang Wei\").\nAvviene quando un rimedio, unito ad altri, determina una riduzione della tossicit\u00e0 di questi ultimi. Classici esempi sono:\nSoppressione (\"Xiang Sha\").\nQuando un rimedio elimina la tossicit\u00e0 di un altro o di altri, si dice che sopprime.\nAntagonismo reciproco (\"Xiang Wu\").\nInterviene allorquando un rimedio, unito ad un altro, determina la neutralizzazione delle propriet\u00e0 di quest'ultimo o di altri rimedi. Sono descritti 9 antagonismi:\nIncompatibilit\u00e0 (\"Xiang Fan\").\nSi verifica quando due sostanze vengono unite assieme ed in seguito a questa unione si verificano effetti collaterali e/o tossici che non si avrebbero se i componenti venissero usati singolarmente. Sono descritte 18 incompatibilit\u00e0: \nSono da evitare associazioni tra alcuni alimenti ed alcuni rimedi.\nIn gravidanza vanno limitate le assunzioni di fitoprodotti in generale, ed alcuni vanno totalmente evitati e precisamente i seguenti:\nMolta attenzione va posta all'assunzione di:\nTao Ren, Hong Hua, Zhi Shi, Da Huang, Mang Xiao, Fu Zi, Rou Gui, Gan Jiang. \nQuesti rimedi sono mobilizzatori del sangue, rimedi purganti drastici e rimedi dalla natura troppo calda, e potrebbero determinare l'aborto.\nDosaggio.\nLa stragrande maggioranza dei rimedi viene impiegata in un dosaggio che va dai 3 ai 12 g al giorno, tuttavia vanno tenuti in conto i dosaggi specifici e:\nSe un rimedio \u00e8 di sapore blando ed il suo carattere \u00e8 mite, il dosaggio aumenta rispetto a quelli a capacit\u00e0 terapeutica pi\u00f9 incisiva.\nI rimedi di peso minore, come foglie e fiori, hanno un dosaggio inferiore rispetto a quelli pi\u00f9 pesanti. I fiori e le foglie, infatti, si introducono in quantit\u00e0 decisamente minore rispetto alle conchiglie o ai fossili.\nSe il rimedio va assunto in polvere, il suo dosaggio sar\u00e0 di molto inferiore a quello dello stesso rimedio assunto decotto.\nIl rimedio somministrato da solo va a dosaggio elevato mentre se fosse inserito all'interno di una ricetta complessa, il suo dosaggio sarebbe minore. Rispetto agli altri componenti, se un rimedio \u00e8 principale, il suo dosaggio sar\u00e0, in genere, quello massimo.\nOgni rimedio viene prescritto in dose maggiore quanto pi\u00f9 la malattia \u00e8 acuta e grave, mentre se il paziente \u00e8 fortemente provato dalla malattia e molto indebolito, il dosaggio cala in proporzione per evitare il sovraffaticamento dello stomaco e dell'intestino. Solo quando il paziente ha aumentato le sue forze, il rimedio potr\u00e0 essere dosato in maggior quantit\u00e0.\nNell'anziano le dosi sono minori rispetto a quelle prescritte per una persona giovane. Nel bambino i dosaggi vanno dimezzati, se egli ha un'et\u00e0 superiore ai 5 anni, mentre diventano un quarto per et\u00e0 inferiori.\nMetodo della gerarchia.\nPer poter organizzare correttamente una composizione farmacologica, si pu\u00f2 utilizzare il metodo che Zhang Zhong Jing introdusse nel III secolo e basato sulla \"gerarchia istituzionale\" per cui \u00e8 previsto un rimedio imperatore, uno o due ministri, uno o pi\u00f9 consiglieri e uno o pi\u00f9 ambasciatori.\nAd esempio la famosissima ricetta \"Ban Xia Xie Xin Tang\" o \"Decotto di Pinellia\" per drenare l'epigastrio \u00e8 composta dai seguenti rimedi:\n\u00c8 quel rimedio che caratterizza la ricetta e ne permette l'identificazione. In genere svolge la funzione terapeutica primaria e il suo dosaggio, all'interno della ricetta, \u00e8 massimo. \nBan Xia \u00e8 l'imperatore della ricetta e la caratterizza per via della sua forte azione sul riscaldatore medio e per l'azione di contrasto sul \"Qi\" ribelle di stomaco.\n\u00c8 quel rimedio che, nonostante la sua minore importanza e potenza, aiuta il sovrano a intensificare la sua azione, a collocarsi meglio nei luoghi destinatari ed a prolungare l'effetto terapeutico. Ritornando all'esempio fatto sopra, se Ban Xia \u00e8 l'imperatore della ricetta, Gan Jiang \u00e8 il Ministro e favorisce l'azione di Ban Xia sul riscaldatore medio che provvede a riscaldare e liberare dai catarri.\n\u00c8 quel rimedio che pur rafforzando l'azione del rimedio sovrano, ottiene risultati di notevole importanza. Esso modera gli eventuali effetti nocivi, cura i sintomi esteriori e pi\u00f9 eclatanti e il dosaggio \u00e8 inferiore ai precedenti.\nNella ricetta presa ad esempio, Huang Qin e Huang Lian sono i Consiglieri. Aiutano ad evitare gli effetti nocivi dell'Imperatore e del Ministro, effetti nocivi determinati dalla natura calda dei due rimedi capitali, infatti Huang Qin e Huang Lian hanno natura fredda.\nAnche Ren Shen \u00e8, in questo caso, un rimedio Consigliere. Ha funzioni tonificanti sul Riscaldatore medio ed evita che i rimedi finora descritti, abbiano un effetto eccessivamente disperdente.\nAl pari del vero ambasciatore, che media, pacifica e armonizza le relazioni internazionali della propria nazione, cos\u00ec il rimedio ambasciatore della ricetta farmacologica, svolge funzioni di mediazione e armonizzazione nelle relazioni tra ricetta e organismo. Pu\u00f2 altres\u00ec avere funzioni vettoriali, favorendo il raggiungimento delle aree colpite da disturbo, da parte dei rimedi principali.\nNell'ambito della ricetta presa ad esempio, Gan Cao e Da Zao, hanno funzioni d'ambasciata, favorendo l'armonizzazione della ricetta e l'aumentare della tolleranza dell'organismo nei confronti dell'intera composizione.\nPericoli ed effetti indesiderati.\n ma, come tutte le cose, non totalmente privo di inconvenienti. \nGli incidenti derivati dall'uso dei rimedi cinesi, sia in forma grezza che in forma confezionata e raffinata, possono essere di due tipi:\nIncidenti prescrittivi.\nSono relativi ad uno scorretto impiego clinico dei rimedi cinesi. In altre parole, i rimedi sono stati impiegati a seguito di una diagnosi non corretta o sbagliata, in seguito a una cattiva scelta dei rimedi migliori per il trattamento del singolo caso clinico, in seguito a una scorretta associazione dei rimedi, in seguito ad un'impropria gestione temporale della terapia, in seguito ad uno sconsiderato sovradosaggio dei rimedi ed infine, in seguito a un'inadeguata gestione di tutta la terapia.\nSi evidenzia il fatto che gli incidenti derivati da queste inadeguatezze, sono solo da imputare al terapeuta ed il paziente pu\u00f2 conoscere il vero responsabile del fallimento terapeutico o degli effetti collaterali sgradevoli.\nGli incidenti prescrittivi non sono solo relativi alla comparsa di sintomi e alterazioni ex novo nel paziente, o relativi ad eventi drammatici di gravi tossicosi, ma sono anche relativi al semplice insuccesso terapeutico che, comunque, \u00e8 un effetto indesiderato e il fallimento terapeutico \u00e8 pressoch\u00e9 sempre imputabile a un'inadeguata gestione del paziente e della sua malattia.\nPer questo \u00e8 opportuno che ogni terapeuta che voglia praticare la farmacologia cinese, compia adeguati studi e tirocini presso accreditate scuole italiane o estere, che sia sotto la guida costante di altri pi\u00f9 esperti colleghi e che compia un ininterrotto aggiornamento in varie sedi.\nIncidenti chimici.\nGli incidenti di tipo chimico, possono essere dovuti alla costituzione propria del rimedio che interagisce, negativamente, con alcune strutture dell'organismo umano o alla presenza, in una data miscela pronta di rimedi cinesi, di una o pi\u00f9 sostanze di origine chimica.\nGli incidenti indotti, invece, dalla presenza nella formulazione di una o pi\u00f9 molecole chimiche, \u00e8 dovuta al fatto che alcune case farmaceutiche che producono formulazioni pronte di rimedi farmacologici cinesi, introducono al loro interno veri e propri farmaci per velocizzare il risultato terapeutico. Queste aggiunte illecite sono state ritrovate, per lo pi\u00f9, in formulazioni pronte per il trattamento delle patologie influenzali, infatti in esse sono state rinvenute molecole di acido acetilsalicilico, paracetamolo, ketoprofene e altre.\nIn altre preparazioni pronte sono stati rinvenuti diversi altri agenti tossici. I principali sono arsenico, mercurio, piombo, efedrina, metilsalicilato, acido benzoico, eudesmolo, magnololo, acetaminofene, clorfeniramina, stricnina, diazepam, ed altri.\nGli incidenti farmacologici possono essere evitati non totalmente, tuttavia se il terapeuta si attiene all'osservanza di alcuni punti, si pu\u00f2 ridurre di molto il rischio."}
{"id": "597986", "revid": "446353", "url": "https://it.wikipedia.org/wiki?curid=597986", "title": "Cannone Ehrhardt", "text": ""}
{"id": "597987", "revid": "88740", "url": "https://it.wikipedia.org/wiki?curid=597987", "title": "Carlo Zen", "text": "Biografia.\nLo Zen fu un uomo quanto mai \"altalenante\": comp\u00ec numerose imprese che lo consacrarono ad eroe ma, allo stesso tempo, non riusc\u00ec mai a giungere ai vertici della repubblica veneziana perch\u00e9 si mostr\u00f2 pure traditore e disposto a passare al miglior offerente.\nFiglio di Piero Zeno e con dieci fratelli (tra i quali i noti navigatori Antonio e Nicol\u00f2), rimasto orfano in giovane et\u00e0 e destinato dalla famiglia alla carriera ecclesiastica, venne spedito a Padova a studiare.\nDedito pi\u00f9 alle donne ed alla bella vita che allo studio, rimasto senza un soldo, s'arruol\u00f2 in una banda di mercenari e torn\u00f2 a Venezia solo dopo quattro o cinque anni.\nInviato come sacerdote a Patrasso la sorte gli mise davanti un percorso diverso: la citt\u00e0 venne attaccata dai turchi ed egli prima riusc\u00ec a distinguersi per il valore, poi a farsi cacciare per aver ammazzato un cavaliere cristiano con cui aveva avuto un alterco.\nSi dice che, colpito durante uno scontro, stesse quasi per esser sepolto e si fosse salvato per caso. \nTrasferitosi a Costantinopoli, si spos\u00f2 e visse come un mercante.\nPer un motivo ancor oggi ignoto nel 1376 si trov\u00f2 a Tenedo, appena divenuta veneziana, quando i genovesi attaccarono e per questo fece rapida carriera e si ritrov\u00f2 a comandare 18 galee spedite a salvare Venezia dall'assedio genovese nel 1379.\nLo Zen giunse solo il 1\u00ba gennaio 1380 in citt\u00e0, con un ritardo per molti sospetto, quasi avesse atteso di vedere chi avesse pi\u00f9 speranze di vittoria.\nComunque le imprese successive lo consacrarono come un valente e fedele soldato e presto fece carriera.\nNel 1400 si parl\u00f2 di lui anche come futuro Doge di Venezia ma alla fine venne eletto Michele Steno.\nNel 1403 sconfigge una flotta genovese al largo di Modone.\nQuasi che lo Zen non fosse in grado di gestire il successo senza cadere nella polvere, compromise la sua situazione quando, nel 1404, comandante dell'esercito veneziano, si fece corrompere dai nemici di Venezia per evitare che dirigesse l'esercito verso Padova.\nNonostante la difesa appassionata di certi storici ottocenteschi pare quasi sicura la sua colpa dal momento che restitu\u00ec la somma ricevuta e pass\u00f2 un anno in carcere.\nImpossibilitato a far carriera in seguito a questa vicenda, dal 1405 viaggi\u00f2 per il Mediterraneo trovando il tempo di combattere alcune guerre, dietro compenso, e di sposarsi (e restar vedovo) per tre volte.\nOrmai vecchio e malato torn\u00f2 a Venezia e concluse la sua avventurosa vita nel 1418.\nAveva 84 anni quando Venezia perse questo valoroso condottiero: al momento della sua morte Carlo Zen mostrava ancora ben 35 cicatrici visibili sul corpo nudo, che la Serenissima chiese di poter contemplare fino al passaggio nella camera ardente quando, seguito da un corteo di nobili e sostenitori, venne sepolto colui che con coraggio ed ardimento senza eguali difese Venezia dalla presa di Genova, contribuendo cos\u00ec alla rinascita e allo splendore della citt\u00e0.\nRiconoscimenti.\nNel 2018, a circa 600 anni dalla sua morte, lo scrittore Nicola Bergamo gli dedica un libro dal titolo \"Carlo Zen- L\u2019eroe di Chioggia\", il quarto titolo della collana \"I condottieri\", curata dal professor Gaetano Passarelli. Nel libro vengono evidenziate non solo le qualit\u00e0 ben note di uno tra i pi\u00f9 brillanti condottieri della Serenissima, ma al contempo vengono messe in evidenza anche alcune doti sconosciute del grande ammiraglio, come l\u2019avere avuto il merito della creazione del primo salotto intellettuale veneziano, sede di ritrovi di studiosi ed intellettuali italiani e bizantini."}
{"id": "597988", "revid": "1305772", "url": "https://it.wikipedia.org/wiki?curid=597988", "title": "Horace", "text": ""}
{"id": "597989", "revid": "292162", "url": "https://it.wikipedia.org/wiki?curid=597989", "title": "Coppa dei Campioni 1989-1990", "text": "La Coppa dei Campioni 1989-1990, trentacinquesima edizione del torneo, vede la partecipazione di 32 squadre. Il torneo fu vinto per la quarta volta dal Milan, che sconfisse in finale il Benfica per 1-0. Fu l\u2019ultima volta che dei campioni in carica riuscirono a difendere il titolo fino al 2017.\nRisultati.\nSedicesimi di finale.\nArsenal "}
{"id": "597990", "revid": "287204", "url": "https://it.wikipedia.org/wiki?curid=597990", "title": "Cratere Horace", "text": "Horace \u00e8 un cratere d'impatto presente sulla superficie di Mercurio, a 69,31\u00b0 di latitudine sud e 49,9\u00b0 di longitudine ovest. Il suo diametro \u00e8 pari a 56\u00a0km.\nIl cratere \u00e8 stato battezzato dall'Unione Astronomica Internazionale in onore del poeta latino Quinto Orazio Flacco."}
{"id": "597991", "revid": "287204", "url": "https://it.wikipedia.org/wiki?curid=597991", "title": "Coro di Ragazzi di Basilea", "text": "Il Coro di Ragazzi di Basilea (\"Knabenkantorei Basel\", KKB in tedesco) \u00e8 un coro polifonico con sede nella citt\u00e0 svizzera di Basilea, diretto da Markus Teutschbein. Fondato nel 1927, ha celebrato il 75\u00ba anniversario nel 2002. Il coro, in passato chiamato \"Coro della Chiesa Evangelica Riformata di Basilea\", attualmente non \u00e8 legato a nessuna denominazione religiosa e canta sia senza che con accompagnamento musicale (orchestra e strumento solista). Il suo repertorio di musica sacra e profana spazia dal Rinascimento alla musica contemporanea.\nNegli ultimi anni sono state eseguite le seguenti opere: il \"Magnificat\" e la \"Passione secondo Marco\" di Carl Philipp Emanuel Bach; la \"Passione secondo Matteo\", la \"Passione secondo Giovanni\" e l\"Oratorio di natale\" di Johann Sebastian Bach; \"San Nicola\" di Benjamin Britten; il \"Messiah\" di George Frideric Handel; il \"Requiem\" e la \"Messa di Incoronazione\" di Wolfgang Amadeus Mozart e l\"Elijah\" di Felix Mendelssohn.\nIl KKB organizza il proprio programma di concerti, canta insieme ad altri cori ed accetta inviti ad esibirsi in Svizzera e all'estero: Maastricht (Paesi Bassi), San Pietroburgo (Russia), New York, Seton Hall, Filadelfia (Stati Uniti), Ungheria, Germania, Finlandia ed Estonia. Nella primavera del 1998 il coro celebr\u00f2 il settantesimo anniversario con un tour in Sudafrica. Nel 1999 i ragazzi andarono nella Repubblica Ceca, l'anno successivo tennero concerti a Berlino, Potsdam e Pozna\u0144. Nell'estate del 2002 il coro si rec\u00f2 in tour in Brasile per il 75\u00ba anniversario.\nIl coro canta regolarmente in messe ed eventi profani, oltre che nell'opera ed in produzioni speciali. Registrazioni di CD, trasmissioni in TV e radio in Svizzera ed all'estero sono parte integrante dell'attivit\u00e0 del coro. Il KKB far\u00e0 gli onori di casa al Festival Europeo dei Cori Giovanili del 2007.\nDal 1983 al 2007, il coro era diretto da Beat Raaflaub, dal 2007 da Markus Teutschbein."}
{"id": "597996", "revid": "615334", "url": "https://it.wikipedia.org/wiki?curid=597996", "title": "Campeonato Sudamericano de Selecciones", "text": ""}
{"id": "597997", "revid": "419471", "url": "https://it.wikipedia.org/wiki?curid=597997", "title": "Rinascita Basket Rimini", "text": "Rinascita Basket Rimini, nota anche con l'acronimo RBR, \u00e8 una societ\u00e0 di pallacanestro italiana con sede a Rimini.\nFondata nel 2018, RBR rilev\u00f2 nel maggio 2020 lo storico codice di affiliazione del vecchio Basket Rimini, a sua volta nato ufficialmente nel 1947.\nNel periodo 1978-2011 il club disput\u00f2 32 stagioni fra la prima e la seconda serie nazionale, con una sola eccezione in Serie B1 nel 1990-91.\nStoria.\nGli inizi.\nSebbene si consideri ufficialmente e comunemente il 1947 come anno di fondazione della societ\u00e0, la nascita del club avvenne di fatto nel 1950 con la creazione della sezione cestistica della polisportiva Libertas Rimini, che si iscrisse al campionato di Serie C. All'epoca la sede societaria era \u2013 e lo fu anche per i successivi decenni \u2013 un edificio di via Dante che fino al secolo precedente svolgeva la funzione di cappella religiosa, mentre il primo campo da gioco era rappresentato da uno spazio all'aperto situato proprio in prossimit\u00e0 della sede.\nNella stagione 1963-64 la squadra, guidata dal ventisettenne Filippo \"Pippo\" Manduchi nella doppia veste di giocatore e di allenatore, inizi\u00f2 a giocare i propri incontri casalinghi presso uno spazio adibito a palestra rappresentato dalla Sala Mostre del Teatro Galli. L'anno successivo, con Dido Guerrieri al suo unico anno da allenatore di Rimini, la squadra arriv\u00f2 vicina per la prima volta alla promozione in seconda serie, obiettivo sfumato solo alla fase interregionale contro Genova. Nei tre anni a seguire il tecnico fu l'ex nazionale Luigi Rapini, poi nel 1968-69 Manduchi torn\u00f2 per un anno ad avere il ruolo di allenatore-giocatore.\nNel 1969-70 il tecnico Lelli venne esonerato a stagione in corso e sostituito dal professor Gian Luigi Rinaldi, insegnante di educazione fisica alla scuola media \"Panzini\": egli allen\u00f2 dal 1960 al 2002 occupandosi prevalentemente delle squadre giovanili, tuttavia nel 1971-72 condusse la prima squadra alla conquista della prima storica promozione dalla Serie C alla Serie B dell'epoca. L'esordio nella seconda serie nazionale coincise anche con l'avvento del primo sponsor, l'azienda di cucine Sarila, destinata a campeggiare sulle maglie riminesi per otto anni. Al debutto in Serie B Rimini si salv\u00f2, ma altrettanto non riusc\u00ec a fare l'anno successivo, quando la squadra non solo retrocedette in Serie C per via del penultimo posto in classifica, ma fu addirittura punita con la Serie D d'ufficio a causa del tentativo di illecito con il playmaker del G.D. Bologna Di Nallo, il quale sarebbe stato contattato per influenzare (inutilmente) il risultato dell'importante partita contro i felsinei.\nPer la ripartenza dalla Serie D venne ingaggiato come allenatore Alberto Bucci, che nel giro di un anno riusc\u00ec a riportare la squadra in Serie B grazie anche al regolamento dell'epoca che consentiva un doppio salto di categoria.\nIl Flaminio e la Serie A2.\nNell'estate del 1977 si ritir\u00f2 il capitano Riccardo Cervellini, il quale inizi\u00f2 a rivestire quel ruolo di direttore tecnico che mantenne per pi\u00f9 di vent'anni al fianco del gi\u00e0 DS Gian Maria Carasso. Il 1977-78 fu un anno di svolta nella storia del Basket Rimini, poich\u00e9 nella cornice del nuovissimo Palasport Flaminio i ragazzi di coach Bucci disputarono la stagione della prima promozione in Serie A2, arrivata matematicamente il 9 aprile 1978 sul campo dell'Olimpia Firenze.\nL'esordio in A2 coincise anche con l'arrivo dei primi giocatori stranieri, due da regolamento: la dirigenza opt\u00f2 per Mark Crow e Steve Mitchell, ma quest'ultimo mor\u00ec a dicembre per un mix di alcol e droga proprio durante la sua permanenza al Basket Rimini. Al suo posto venne chiamato l'atletico Otis Howard, gi\u00e0 autore di un provino pochi mesi prima, che chiuder\u00e0 quel campionato con 26,8 punti e 13,5 rimbalzi di media a gara, oltre ad avere un 57,3% al tiro.\nL'ambizione della societ\u00e0 port\u00f2 per il 1979-80 a ingaggiare l'allenatore Arnaldo Taurisano, che solo nel marzo precedente aveva condotto per la terza volta Cant\u00f9 a vincere la Coppa delle Coppe. Oltre a lui, fu confermato Howard e arrivarono tra gli altri anche i giocatori della nazionale Domenico Zampolini e Renzo Vecchiato, ma nonostante le aspettative la Sarila chiuse solo al decimo posto. Ci\u00f2 port\u00f2 Taurisano ad essere esonerato nel successivo precampionato malgrado avesse ancora un anno di contratto.\nNelle tre stagioni seguenti cambi\u00f2 lo sponsor (il marchio Sarila fu sostituito da quello dell'acqua minerale Sacramora) e cambiarono gli allenatori, prima Filippo Faina e poi il suo vice Paolo Rossi che aveva chiuso a Rimini la sua carriera da giocatore, ma in tutti e tre i casi la squadra rimase fuori dai play-off.\nLa conquista dell'A1.\nLa rosa della stagione 1983-84 venne allestita con un budget minore rispetto a quello degli anni precedenti. Fu la prima annata dello sponsor Marr, societ\u00e0 di distribuzione di prodotti alimentari fondata da Corrado Sberlati, il quale divenne poi anche uno storico patron del club. Allo stesso tempo, fu la prima annata anche per il nuovo tecnico Piero Pasini, altra figura destinata a scrivere pagine di storia del basket riminese. A livello di stranieri, il confermato Gig Sims venne affiancato dall'altro lungo Ernst Wansley. Dopo un avvio difficile con sole 3 vittorie su 9 partite, un ruolino di 8 vittorie su 9 incontri riport\u00f2 i biancorossi in piena corsa per il quarto posto che significava promozione. L'8 aprile 1984 la Marr sbanc\u00f2 il campo di Vigevano con il punteggio di 68-74 e pot\u00e9 festeggiare l'agognato salto di categoria davanti a oltre mille riminesi giunti in Lombardia per l'occasione. \nIn vista dell'A1 la societ\u00e0 si accord\u00f2 con il centro Michael Cage, appena scelto con la 14\u00aa scelta al draft NBA 1984, il quale sbarc\u00f2 effettivamente a Rimini per qualche giorno d'estate per poi per\u00f2 tornare negli Stati Uniti per iniziare una lunga carriera in NBA. Il suo sostituto fu Reggie Johnson che, reduce da quattro stagioni in NBA, and\u00f2 a formare una coppia di lunghi con il confermato Wansley. La prima partita nel massimo campionato italiano vide la Marr andare a vincere in trasferta per 90-92 sul campo dei futuri campioni d'Italia della Simac Milano di coach Dan Peterson. Il bilancio di fine stagione fu di 14 vittorie e 16 sconfitte.\nNell'estate del 1985 il Basket Rimini conquist\u00f2 a Viterbo il suo primo titolo nazionale giovanile, quello della categoria Propaganda riservata ai nati nel 1972. Negli anni a seguire arrivarono i titoli anche nelle categorie Ragazzi (1986), Allievi (1987), Cadetti (1989) e Juniores (1991), sempre con il gruppo di giocatori che comprendeva i vari Massimo Ruggeri, Franco Ferroni, Renzo Semprini e, in quelle categorie che includevano anche i nati nel 1971, Carlton Myers. Il responsabile di quel settore giovanile era lo spezzino Claudio Papini, che giunse nel club nel 1979 insieme a Taurisano, rimanendovi fino al 1998.\nPer il campionato 1985-86 venne riconfermato gran parte del blocco dell'anno precedente dell'esordio in A1: oltre a coach Pasini rimasero infatti sia gli americani Johnson e Wansley, che gli italiani Benatti, Cecchini, Ferro, Ottaviani e Dal Seno. I biancorossi vinsero la met\u00e0 delle partite (15 vittorie e 15 sconfitte) e chiusero la regular season all'ottavo posto. Agli ottavi di finale dei play-off i ragazzi di Pasini eliminarono la Cantine Riunite Reggio Emilia del trentacinquenne Bob Morse, che proprio nella decisiva gara 3 al Flaminio persa dai reggiani per 83-80 (in quella che fu la sua ultima partita in carriera) divenne il nuovo miglior marcatore della storia della Serie A. L'avventura della Marr in quei play-off termin\u00f2 ai quarti di finale contro la Simac Milano, formazione che qualche settimana pi\u00f9 tardi sigill\u00f2 un nuovo scudetto.\nL'estate del 1986 coincise con una vera e propria rivoluzione visto che, oltre allo sponsor, cambi\u00f2 anche la guida tecnica e parte della rosa: la panchina venne affidata a Dado Lombardi, mentre furono ingaggiati la guardia Jeff Lamp (proveniente dall'NBA, dove poi torn\u00f2 a fine stagione), il giovane centro Olden Polynice (che dopo Rimini collezion\u00f2 presenze in NBA), il naturalizzato ex Milano e Pesaro Mike Sylvester e il centro della nazionale Marco Ricci. Nonostante la dispendiosa campagna acquisti, l'Hamby si rese protagonista di una disastrosa annata da 4 vittorie e 26 sconfitte, chiudendo ampiamente all'ultimo posto in classifica e scendendo dunque in Serie A2. Eloquente fu la striscia di 16 sconfitte consecutive iniziata alla 12\u00aa giornata di andata (quando la stagione era gi\u00e0 compromessa) e interrotta solo alla 13\u00aa giornata di ritorno.\nLa ripartenza dalla A2 nel 1987-88 fu anch'essa difficile, si adott\u00f2 un basso profilo complice anche l'iniziale assenza di uno sponsor, e infatti il campionato dei biancorossi cominci\u00f2 con un -33 in trasferta contro la Fortitudo Bologna. Dopo la seconda giornata, lo jugoslavo Rajko \u017di\u017ei\u0107 fu tagliato e rimpiazzato dagli americani Dave Hoppen e Andre Goode, che si alternarono in campo per qualche giornata fintanto che al fianco di Mark Smith non venne definitivamente scelto lo stesso Goode. L'ultimo posto in classifica con 1 vittoria e 8 sconfitte spinse la dirigenza a esonerare Claudio Vandoni in favore dello statunitense John McMillen, mentre l'azienda di caldaie Biklim divenne il nuovo sponsor. Un buon girone di ritorno permise alla truppa di McMillen di giocarsi la salvezza matematica all'ultima giornata al Flaminio contro la diretta concorrente Dentigomma Rieti, partita decisa dal canestro allo scadere fuori equilibrio di Maurizio Ferro. La coppia Smith-Goode rimase anche l'anno successivo, culminato con una comoda salvezza.\nIl campionato 1989-90 vide l'esonero di McMillen dopo la sesta giornata, sostituito da Ezio Cardaioli. I risultati continuarono tuttavia a non arrivare, quindi il centro Paul Fortier prese il posto di Brad Wright. La situazione di classifica rimase deficitaria, ma una mini-striscia di tre vittorie nelle ultime tre giornate consent\u00ec alla Marr di chiudere penultima a pari punti con la Braga Cremona. Il regolamento dell'epoca non considerava gli scontri diretti, cos\u00ec venne disputato uno spareggio salvezza in gara secca al PalaVerde di Treviso. A nove secondi dalla fine, sul 60-59 per i lombardi, gli arbitri fischiarono un discutibile quinto fallo a Mark Smith che aveva appena catturato il rimbalzo: questa decisione provoc\u00f2 un lancio di oggetti dal settore di pubblico riminese, con giocatori cremonesi ed arbitri che corsero ad imboccare il tunnel degli spogliatoi. La partita termin\u00f2 ufficialmente 20-0 a tavolino e Rimini scese in Serie B1.\nLa permanenza in terza serie fu per\u00f2 breve. In panchina torn\u00f2 Piero Pasini, l'allenatore della promozione in A1, e si inizi\u00f2 un nuovo ciclo. La Marr si piazz\u00f2 al primo posto in regular season, dunque nel play-off promozione fu opposta alla Burghy Modena quarta in classifica. Gara 1 al Flaminio fin\u00ec 77-76 per i padroni di casa, ma in gara 2 i modenesi pareggiarono i conti. Si arriv\u00f2 cos\u00ec alla decisiva gara 3 a Rimini, che promosse i biancorossi che si imposero con un perentorio 80-57 con 23 punti di un ventenne Carlton Myers. Lo stesso Myers e i ragazzi della nidiata dei nati nel 1972 vinsero nel frattempo il titolo nazionale Juniores, battendo al PalaFiera di Forl\u00ec la Stefanel Trieste che annoverava tra gli altri anche Fu\u010dka e De Pol.\nGli anni novanta e l'Europa.\nLa Marr Basket Rimini 1991-92 mantenne l'ossatura della stagione precedente, a cui si aggiunsero il playmaker statunitense ex NBA Darnell Valentine e il centro brasiliano Israel Andrade, inoltre torn\u00f2 Silvano Dal Seno. A dicembre si riaggreg\u00f2 alla prima squadra il giovane Franco Ferroni, che per problemi burocratici non pot\u00e9 realizzare il desiderio di giocare in NCAA. Nonostante fosse una neopromossa, la squadra di Pasini arriv\u00f2 terza e si qualific\u00f2 per la fase successiva. In un girone formato da due squadre di A1 e quattro di A2 che metteva in palio due posti per la A1 dell'anno seguente, Rimini vinse 9 partite su 10 e risal\u00ec, conquistando la seconda promozione nel giro di due anni. La matematica certezza arriv\u00f2 il 30 aprile 1992 con la vittoria esterna a Varese. \nLa Marr 1992-93 si riaffacci\u00f2 alla A1 senza coach Pasini, sostituito dal vice Massimo Bernardi, e senza la stella Carlton Myers, ceduto con una compropriet\u00e0 biennale alla Scavolini Pesaro per una cifra quantificata dai giornali in 5 miliardi di lire pi\u00f9 il prestito di Calbini. Il posto di Valentine fu invece preso da J.J. Eubanks, che gioc\u00f2 le prime quattro partite (con altrettante sconfitte) salvo poi essere tagliato a causa del suo stile di gioco nonostante una media di 32,5 punti a gara: al suo posto arriv\u00f2 Larry Middleton. All'inizio di gennaio Ferroni, l'ala piccola titolare, chiuse anzitempo la stagione per un infortunio alla caviglia. Il quartultimo posto evit\u00f2 la retrocessione diretta, ma nel girone di play-out (in cui Middleton strinse i denti giocando 6 partite su un legamento collaterale mediale lesionato) fu decisiva in negativo l'ultima partita, la trasferta contro la Mangiaebevi Bologna, persa con la complicit\u00e0 di una contestatissima infrazione di tre secondi sanzionata dall'arbitro Pallonetto ad Israel negli istanti finali. In quell'estate, i bolognesi vennero penalizzati di 6 punti da scontare nel campionato successivo per aver offerto un \"premio a vincere\" a giocatori e staff della Burghy Modena qualora nella terzultima giornata dei play-out fosse arrivata una vittoria modenese contro la Marr, risultato che effettivamente si concretizz\u00f2.\nNella stagione 1993-94 venne confermato gran parte del roster e dello staff, inclusi il tecnico Bernardi e gli stranieri Middleton e Israel, ma in precampionato a Ferroni venne diagnosticata una miocardite di origine virale che fin\u00ec per tenerlo fuori tutto l'anno. All'indomani della sconfitta a Pavia del 20 febbraio, Bernardi (che fin l\u00ec aveva un ruolino di 14-7) fu esonerato per Mauro Di Vincenzo. La promozione sfum\u00f2 nella fase a gironi di fine stagione, complice anche il canestro allo scadere di Donato Avenia da poco oltre met\u00e0 campo che decise in favore di Reggio Emilia un fondamentale confronto diretto.\nNell'estate del 1994 Carlton Myers, scaduta la compropriet\u00e0 biennale con Pesaro, torn\u00f2 a Rimini in cambio di 7 miliardi di lire, e per ragioni di mercato fu trattenuto a giocare in Serie A2 nonostante fosse reduce da un'annata da pi\u00f9 di 25 punti di media in A1 a Pesaro. Il 26 gennaio 1995, nella vittoria per 147-99 contro la Libertas Udine, Myers si rese protagonista di una partita da ben 87 punti all'attivo, stabilendo cos\u00ec un nuovo record italiano. La TeamSystem di coach Di Vincenzo si classific\u00f2 al primo posto al termine della fase a orologio, ma la serie finale dei play-off termin\u00f2 a sorpresa 0-3 in favore dei rivali dell'Olitalia Forl\u00ec al termine di tre sentitissimi derby, l'ultimo dei quali deciso al Flaminio da una tripla allo scadere di Andrea Niccolai.\nOltre alla cessione di Myers alla Fortitudo Bologna per 13 miliardi di lire, nell'estate 1995 fu ricostruita anche gran parte della rosa, vennero infatti confermati i soli Romboli, Semprini e il baby Righetti. Come nuovo tecnico venne scelto Giampiero Hruby. A dicembre, per l'unica casella da straniero disponibile in quell'anno, la guardia Doug Lee fu tagliata in favore del lungo John Fox. Dai primi di marzo, la panchina di Hruby venne affidata al trentottenne Piero Bucchi, promosso dal ruolo di vice. In regular season arriv\u00f2 un sesto posto, ma nelle semifinali play-off la Koncret riusc\u00ec a imporsi per tre volte in trasferta sul campo della Juvecaserta, vincendo la serie 3-2. Le finali furono contro una Reyer Venezia trascinata in campo dai canestri di Steve Burtt, autore per esempio di 41 punti nella decisiva gara 5 al Taliercio terminata 92-90 per i lagunari, i quali non si iscrissero comunque al campionato successivo per problemi economici.\nDopo le quattro promozioni sfumate beffardamente, il 1996-97 fu l'anno che vide i biancorossi riconquistare la Serie A1. Il numero di stranieri extracomunitari consentiti sal\u00ec a due, furono ingaggiati dunque i lunghi Joe Wylie e Derrick Chandler. Intanto si imposero sempre pi\u00f9 due giovani, l'oriundo Germ\u00e1n Scarone e il riminese Alex Righetti. La Koncret chiuse la regular season da capolista solitaria, poi ai play-off elimin\u00f2 nuovamente la Juvecaserta (questa volta con un netto 3-0), infine si sbarazz\u00f2 della CHC Montecatini con un altro 3-0 nella serie, chiusa il 18 maggio 1997 tra le mura amiche.\nSolamente undici giorni dopo la partita della promozione, la citt\u00e0 fu scossa dall'annuncio congiunto del patron riminese Corrado Sbarlati e del patron forlivese Angelo Rovati sulla fusione tra i due rispettivi club, storicamente divisi da un'accesissima rivalit\u00e0. L'accordo prevedeva la creazione della nuova societ\u00e0 Romagna Basket, la quale avrebbe disputato la Serie A1 a Forl\u00ec (piazza che era appena scesa in A2), con eventuali partite giocate negli anni a seguire a Rimini qualora venisse edificato un nuovo impianto da posti. La notizia caus\u00f2 fortissime proteste, raccolte di firme e comitati, specialmente a Rimini, al punto tale che il 5 giugno Sberlati e Rovati comunicarono la decisione di non dare seguito al progetto.\nDal 1997-98 il nuovo sponsor fu Pepsi, e le divise assunsero il colore blu e bianco tipiche della livrea della bevanda. Ad agosto Andrej Fetissov si ruppe il piatto tibiale e rientr\u00f2 solo a dicembre, cos\u00ec per i primi mesi torn\u00f2 Wylie. A novembre Scarone si infortun\u00f2 al ginocchio a Reggio Emilia e rimase fuori causa per due mesi. A gennaio Anthony Tucker venne sostituito da Boris Gorenc e fu ingaggiato inoltre il comunitario Dan Callahan. La squadra lott\u00f2 per la salvezza, e l'ultima giornata in casa contro Reggio Calabria rappresent\u00f2 una sorta di spareggio: fu la Pepsi ad imporsi 79-70, con i calabresi ultimi e retrocessi in A2. La formula dell'epoca tuttavia qualificava per i play-off tutte e 12 le squadre che avevano ottenuto la salvezza: in gara 1 contro la Mash Verona i riminesi sbancarono il palasport veneto 82-88, poi chiusero i conti al Flaminio garantendosi un posto ai quarti di finale e alla fase a gironi della successiva Coppa Kora\u0107. L'eliminazione dai play-off giunse poi per mano di Varese.\nLa Pepsi 1998-99 ebbe una rosa notevolmente diversa: Scarone pass\u00f2 a Montecatini e arriv\u00f2 il pivot Alan Tomidy, ma nelle prime giornate vennero ceduti anche i titolari Ferroni e Romboli (per l'ala grande Marko Tu\u0161ek) e successivamente anche Gorenc, complice un ginocchio malandato e la volont\u00e0 del giocatore di rinegoziare il contratto (il suo posto lo prese Antonio Granger). Nel frattempo la prima parentesi europea in Coppa Kora\u0107 termin\u00f2 alla fase a gironi. In campionato la squadra veleggi\u00f2 spesso intorno a met\u00e0 classifica, e chiuse decima. In gara 1 degli ottavi di finale dei play-off i riminesi espugnarono per la prima volta il PalaBigi di Reggio Emilia per 86-89, e sigillarono la qualificazione tra le mura amiche con un 95-92. Per il secondo anno di fila fu dunque qualificazione ai quarti di finale e qualificazione europea. Cos\u00ec come l'anno precedente, ad estromettere la squadra romagnola dai play-off fu ancora la Varese di Pozzecco e Andrea Meneghin, che fin\u00ec per vincere quello scudetto.\nNell'estate del 1999 Bucchi venne nominato nuovo tecnico della Benetton Treviso, cos\u00ec sulla panchina riminese ritorn\u00f2 Massimo Bernardi per una seconda parentesi. Allo stesso tempo furono ceduti Ruggeri e Rossi. Dopo la dodicesima giornata, il bilancio di 2-10 cost\u00f2 il posto a Bernardi, e per la nuova guida tecnica venne promosso Paolo Carasso che l'anno prima aveva ereditato da Claudio Papini il ruolo di responsabile del settore giovanile. Intanto per rinforzare la rosa furono ingaggiate le ali Glenn Sekunda e Bill Jones e il playmaker Chris Corchiani. In Coppa Kora\u0107 la squadra super\u00f2 sia la fase a gironi che i sedicesimi di finale contro gli israeliani del Maccabi Haifa, poi usc\u00ec contro gli spagnoli del Girona. In campionato la Pepsi arriv\u00f2 terzultima, ma la salvezza matematica venne comunque raggiunta con due giornate di anticipo. L'avversaria ai play-off fu proprio la Benetton Treviso di coach Bucchi, che si impose per 2-1 nella serie nonostante la vittoria riminese di gara 2. A fine stagione, lo storico DS Gian Maria Carasso rassegn\u00f2 le dimissioni, e il figlio Paolo lasci\u00f2 il ruolo di capo allenatore per tornare alle redini del settore giovanile. Ci fu anche l'addio di Riccardo Cervellini, direttore tecnico dal 1977.\nSalvaguardata l'iscrizione a seguito della richiesta di aiuto economico da parte della propriet\u00e0, per la stagione 2000-01 come nuovo tecnico venne nominato Giampiero Ticchi, gi\u00e0 vice negli ultimi quattro anni, mentre il nuovo general manager fu Renzo Vecchiato. A fronte delle numerose partenze, la rosa era composta da numerosi giovani cresciuti nel vivaio, con l'aggiunta del confermato Sekunda e dei nuovi arrivi Buford, Washington, Beard e Ciosici. Lo stesso Rodney Buford trascin\u00f2 la squadra a met\u00e0 classifica per dieci partite con i suoi 24,1 punti, ma all'indomani della vittoria sull'Adecco Milano (in cui segn\u00f2 30 punti) fugg\u00ec dall'Italia per tornare a giocare in NBA, con la societ\u00e0 riminese che riusc\u00ec a contattarlo solo poco prima dell'imbarco. Per cinque partite i biancorossi giocarono con uno straniero in meno, poi ingaggiarono Tony Dumas, che fu tagliato dopo nove gare. Fu la volta poi di Tony Smith, che torn\u00f2 in patria dopo neanche un mese. Dal 25 febbraio al 14 aprile arrivarono dieci sconfitte consecutive di fila, che portarono la squadra sul fondo della classifica. Oltre ad altri innesti comunitari e italiani, l'ultimo ingaggio fu quello di Isaac Fontaine per le ultime quattro partite, ma la sconfitta dell'ultima giornata al PalaDozza contro la Paf Bologna coincise con la retrocessione.\nGli anni duemila in Legadue.\nLa ripartenza dalla Legadue 2001-02 avvenne con la nuova denominazione e il nuovo marchio Basket Rimini Crabs, ideati da Gianluca Sberlati (figlio del patron Corrado) che mor\u00ec in un tragico incidente stradale nel corso della stessa estate. Alla prima giornata arriv\u00f2 una sconfitta esterna sul campo della neopromossa Bergamo. L'esordio casalingo invece si concluse con una debacle ancora pi\u00f9 pesante, ovvero un 65-113 in favore di Ragusa. La rosa venne rinforzata con qualche innesto e rientrarono alcuni infortunati, ma la prima vittoria giunse solo alla nona giornata. Nel girone di ritorno cambi\u00f2 anche l'allenatore, con Stefano Michelini per Franco Ciani. La stagione termin\u00f2 con la salvezza.\nNell'estate del 2002 la societ\u00e0 venne rilevata dall'agente sportivo Luciano Capicchioni, che port\u00f2 alcuni suoi assistiti tra cui il brasiliano Marcelinho Machado, reduce dal Mondiale 2002 in cui fu il quarto miglior realizzatore dell'intera competizione, anche se in realt\u00e0 la sua parentesi riminese non si rivel\u00f2 particolarmente positiva. Prima di Natale, dopo una striscia negativa di sei partite, Trullo venne esonerato e sostituito dal turco Murat Didin. Il 2 febbraio 2003 i biancorossi giocarono la loro prima partita ufficiale al 105 Stadium, nuovo impianto da posti, e nell'occasione si imposero su Scafati. La salvezza in questo caso si concretizz\u00f2 alla penultima partita, quando la diretta concorrente Capo d'Orlando fu sconfitta grazie anche a un canestro di Derek Moore a 37 secondi dal termine.\nNel 2003-04 la truppa di coach Didin si classific\u00f2 settima in regular season, mentre ai play-off fu eliminata per 0-3 ai quarti di finale dall'Agricola Gloria Montecatini. A fine anno, Paolo Carasso lasci\u00f2 il proprio ruolo nel settore giovanile. Nel 2004-05, con lo sloveno Mehmed Be\u010dirovi\u010d come allenatore, il piazzamento finale fu un sesto posto, ma ai quarti di finale dei play-off arriv\u00f2 un altro 0-3, questa volta nella serie contro l'Eurorida Scafati.\nL'estate 2005 fu quella del ritorno \u2013 con un contratto quinquennale \u2013 di Germ\u00e1n Scarone, a sette anni di distanza dalla sua partenza da Rimini. Altri ritorni furono quelli di Paolo Rossi nelle vesti di allenatore, e dei lunghi Guarasci e Bagnoli. La Coopsette fin\u00ec la regular season al quarto posto, ma ai quarti di finale fu eliminata dalla Premiata Montegranaro.\nNel 2006-07 ci fu un parziale disimpegno di Capicchioni, mentre in panchina torn\u00f2 Giampiero Ticchi. La Coopsette inizi\u00f2 bene con cinque vittorie di fila, ma rimase in lotta per la prima posizione per tutto il campionato. I biancorossi arrivarono all'ultima giornata con la possibilit\u00e0 di ottenere promozione diretta, qualora avessero vinto in trasferta a Casale Monferrato e al tempo stesso avessero perso sia Caserta che Rieti. I ragazzi di Ticchi si imposero per 71-76 con 27 punti di Tim Pickett e 10 rimbalzi di Omar Thomas, e Caserta and\u00f2 a perdere a Pavia: Rieti fu protagonista di un finale di partita punto a punto sul campo di Pesaro, la tripla di Robert Fultz per il possibile sorpasso pesarese sulla sirena si infranse sul ferro, e furono cos\u00ec i laziali a festeggiare la promozione in virt\u00f9 della classifica avulsa. Dopo i quarti di finale vinti a fatica su Casale, la stagione si concluse con l'eliminazione nelle semifinali proprio ad opera di Pesaro che schierava gli ex Carlton Myers e Mauro Morri.\nSi ripart\u00ec nel 2007-08 con buona parte della rosa e dello staff dell'anno prima (cambi\u00f2 per esempio uno dei due americani, con Bell per Pickett), ma l'esito della regular season fu nettamente diverso tanto che per ottenere il nono posto \u2013 l'ultimo utile per la qualificazione ai play-off \u2013 fu necessaria una striscia di 8 vittorie nelle ultime 9 giornate. Ai quarti di finale, Caserta riusc\u00ec comunque ad imporsi agevolmente per 3-0. La stagione 2008-09 inizi\u00f2 con la promozione a capo allenatore per Massimo Galli, esonerato per\u00f2 dopo sei giornate con un bilancio di 1-5. Sotto la guida del nuovo allenatore Giancarlo Sacco la squadra invert\u00ec parzialmente la tendenza, e fin\u00ec al settimo posto con 15 vittorie e 15 sconfitte. Per l'ennesima volta la corsa play-off si interruppe ai quarti di finale, in quest'occasione fu Casale Monferrato a passare il turno.\nAlla vigilia della prima giornata della Legadue 2009-10 la societ\u00e0, alle prese con il persistere di problemi economici, annunci\u00f2 il passaggio di propriet\u00e0 ad una cordata, rappresentata nell'occasione dal portavoce modenese Luca Bergamini, che port\u00f2 il marchio del progetto Riviera Solare sulle canotte dei biancorossi come main sponsor. Una volta che le pratiche sarebbero state completate, il nuovo presidente sarebbe diventato l'ex coach Alberto Bucci. In campo, trascinata dall'eccentrico lungo ex Serie A Ndudi Ebi, dalla guardia Cameron Bennerman e dall'esperienza di Germ\u00e1n Scarone e di un Carlton Myers alla terza parentesi riminese, la squadra conquist\u00f2 7 vittorie nelle prime 8 giornate. Nel frattempo la rosa fu anche rinforzata dall'ex playmaker della nazionale Andrea Pecile. Fuori dal campo tuttavia continu\u00f2 a mancare la fumata bianca per il passaggio di propriet\u00e0, il quale fu pi\u00f9 volte rinviato. Il 2 febbraio 2010 il presidente Adriano Braschi annunci\u00f2 che il passaggio di propriet\u00e0 era definitivamente saltato per via del mancato rispetto degli impegni da parte della cordata di Bergamini. Intanto, complici anche le vicende societarie, la squadra perse progressivamente terreno in classifica, tanto da dover cambiare allenatore (a marzo Ticchi subentr\u00f2 a Sacco) e non qualificarsi neppure per i play-off.\nNonostante la situazione economica, i Crabs si iscrissero al campionato 2010-11 con il rientro in societ\u00e0 di Capicchioni e di Giorgio Corbelli, che si affiancarono all'esistente public company di Braschi. Lo stesso Corbelli port\u00f2 lo sponsor Immobiliare Spiga e il tecnico Attilio Caja, gi\u00e0 allenatore della sua squadra ai tempi di Roma e Milano, e a novembre fu nominato presidente. All'inizio di gennaio invece Scarone lasci\u00f2 i biancorossi. Trascinata dagli esperti stranieri Quadre Lollis e Du\u0161an Vuk\u010devi\u0107, dal giovane Terrence Roderick e dal ritorno di Demi\u00e1n Filloy, la formazione riminese riusc\u00ec a finire la regular season al terzo posto in classifica. Ai quarti di finale dei play-off contro la Prima Veroli si arriv\u00f2 a gara 5, affrontata da Rimini in casa senza l'infortunato Roderick, ma furono i ciociari a passare il turno. A fine stagione la societ\u00e0 continu\u00f2 ad avere una pesante situazione debitoria, ed entr\u00f2 in stato di liquidazione rinunciando ad iscriversi alla successiva Legadue.\nLiquidazione e ripartenza dal dilettantismo.\nEssendo stata messa in liquidazione senza ricorrere alle procedure di fallimento, Luciano Capicchioni pot\u00e9 iscrivere i Crabs alla Divisione Nazionale B (la vecchia Serie B2) riuscendo a mantenere la denominazione e il codice di affiliazione originale. Il roster, ufficializzato solo pochi giorni prima dell'inizio del campionato, fu guidato dal nuovo coach Fabrizio Ambrassa e composto in larga parte da un nucleo di giocatori cresciuti nel vivaio.\nEccetto le prime due partite casalinghe, giocate eccezionalmente al 105 Stadium, la squadra torn\u00f2 a giocare al Flaminio in pianta stabile. Il terzo posto in classifica accoppi\u00f2 i granchi all'Acmar Ravenna nei quarti di finale, ma furono i giallorossi ad aggiudicarsi la decisiva gara 3 grazie a una tripla sulla sirena.\nPi\u00f9 difficili furono le tre stagioni seguenti, che videro i biancorossi fuori dalla zona play-off: sia nel 2012-13 che nel 2013-14 (annata in cui in panchina torn\u00f2 Paolo Rossi prima del suo esonero in favore di Andrea Maghelli) il campionato fu archiviato con un quartultimo posto e un bilancio di 11 vittorie e 19 sconfitte, mentre nel 2014-15 (prima sotto la gestione di Renzo Galli e poi sotto quella di Georgi Mladenov) il piazzamento finale fu un decimo posto a fronte di 8 vittorie e 18 sconfitte. Il settimo posto del torneo 2015-16, ottenuto grazie a una striscia positiva di 13-2 iniziata con l'arrivo in panchina di Massimo Bernardi, riport\u00f2 Rimini ai play-off, dove per\u00f2 fu l'Unieuro Forl\u00ec a superare il turno. A fine stagione Bernardi decise di tornare ad allenare a Santarcangelo, e il suo posto venne preso dal ritorno di Andrea Maghelli. Il campionato 2016-17 termin\u00f2 con un nono posto, mentre l'anno successivo la squadra retrocesse in Serie C dopo aver perso i play-out contro l'Orva Lugo.\nProsecuzione con le sole giovanili e successiva cessione a RBR.\nNel corso dell'estate 2018, intanto, nacque Rinascita Basket Rimini (RBR), nuova squadra di Serie C creata in contrapposizione ai Crabs, tanto che la sua fondazione era stata preceduta dall'apertura pochi mesi prima della pagina Facebook \"Rivogliamo il Basket Rimini\" mirata a criticare Capicchioni e la sua gestione, giudicata dai contestatori come troppo distante dal territorio. Inizialmente lo stesso Capicchioni decise di iscrivere ugualmente alla Serie C i neoretrocessi Crabs, ma poi cambi\u00f2 idea prima dell'inizio del torneo continuando con la sola attivit\u00e0 giovanile, senza dunque iscrivere la prima squadra ad alcun campionato.\nIl 28 maggio 2020 venne annunciata la cessione delle societ\u00e0 Basket Rimini Crabs e Crabs 1947 da Capicchioni a RBR, con quest'ultima che dunque assorb\u00ec lo storico codice FIP 000122 del basket cittadino. Per via di alcune regole federali, tuttavia, almeno per la stagione 2020-2021 la prima squadra continu\u00f2 a giocare con la denominazione Rinascita Basket Rimini. Nei suoi primi due anni di vita prima di rilevare la storica matricola, RBR \u2013 guidata in panchina da Massimo Bernardi \u2013 domin\u00f2 il campionato di Serie C 2018-19 (21 vittorie e una sola sconfitta, oltre a un percorso netto ai play-off), mentre un anno dopo fu la pandemia di COVID-19 a portare la FIP a concludere in anticipo il campionato di Serie B 2019-20, congelando promozioni e retrocessioni. Il virus fu protagonista in negativo anche l'anno successivo, tanto che la squadra, dopo aver superato la JuVi Cremona per 3-0 nei quarti di finale dei play-off, dovette rinunciare a disputare le semifinali contro Piacenza per via di un focolaio di COVID-19 all'interno del gruppo, il quale decret\u00f2 di fatto la fine anticipata della stagione.\nCoppe europee.\nIl Basket Rimini ha disputato per due volte la Coppa Kora\u0107, nelle edizioni 1998-1999 e 1999-2000, uscendo rispettivamente al termine della fase a gruppi e agli ottavi di finale.\nAllenatori.\nQuesti gli allenatori del Basket Rimini a partire dal suo debutto nel basket professionistico, avvenuto nel 1978:\nRoster 2021-2022.\n\"Aggiornato al 1\u00ba febbraio 2022\""}
{"id": "597998", "revid": "419471", "url": "https://it.wikipedia.org/wiki?curid=597998", "title": "Crabs Rimini", "text": ""}
{"id": "598000", "revid": "339392", "url": "https://it.wikipedia.org/wiki?curid=598000", "title": "BL, 60 libbre", "text": ""}
{"id": "598003", "revid": "474175", "url": "https://it.wikipedia.org/wiki?curid=598003", "title": "Operazione Anthropoid", "text": "L'operazione Anthropoid fu la missione militare che ebbe come finalit\u00e0 l'uccisione dell'\"SS-Obergruppenf\u00fchrer\" Reinhard Heydrich durante la seconda guerra mondiale. Il nome, che in greco significa \u00abdall'aspetto umano\u00bb, voleva in effetti rimarcare la disumanit\u00e0 del \"Reichsprotektor\" di Boemia e Moravia Heydrich.\nL'ideazione del piano.\nIl 27 settembre 1941, a pi\u00f9 di due anni dallo smembramento della Cecoslovacchia, il generale delle SS Reinhard Heydrich venne mandato a Praga quale responsabile comandante dei territori cecoslovacchi gi\u00e0 occupati dal Reich, ovvero del cosiddetto Protettorato di Boemia e Moravia. A seguito dell'insurrezione del popolo ceco del 28 ottobre 1939, venne mandato per soffocare ogni possibile tentativo di resistenza da parte dei cechi.\nIl regime di terrore che instaur\u00f2 gli valse l'appellativo di \"Il macellaio di Praga\", e le uccisioni indiscriminate che ne derivarono (sia di oppositori all'occupazione nazista, sia di cittadini innocenti) obbligarono il governo ceco in esilio a Londra a cercare di attuare una risposta militare mirata e di sicuro effetto. L'azione venne concordata tra il governo ceco, la resistenza nazionale non comunista e il governo inglese.\nLa Royal Air Force (RAF) britannica addestr\u00f2 dei paracadutisti cechi in Scozia dal 1941 per questa azione: i paracadutisti erano divisi in due gruppi, per specifiche azioni differenti. C'era il gruppo \"Anthropoid\", composto dai caporalmaggiori Jan Kubi\u0161 e Jozef Gab\u010d\u00edk, che aveva come obiettivo l'eliminazione del generale delle SS Reinhard Heydrich, e il gruppo \"Silver A\", di cui facevano parte il tenente Alfred Bartos, il caporalmaggiore Josef Valcik e l'appuntato Jiri Potucek, il cui scopo era di supporto ad \"Anthropoid\" con spionaggio, attraverso la Resistenza Nazionale Ceca.\nL'attentato.\nSuccessivamente a questo gruppo di paracadutisti arrivati nel Protettorato, ne furono paracadutati degli altri: il tenente Adolf Op\u00e1lka, il sergente Jaroslav Svarc, il caporale Josef Bublic e il caporale Jan Hruby. I gruppi \"Anthropoid\" e \"Silver A\" vennero paracadutati nella notte tra il 28 e il 29 dicembre 1941.\nL'attentato venne eseguito il 27 maggio 1942; lasciata a casa la moglie - che era in attesa del quarto figlio - Heydrich si diresse verso il proprio ufficio con una Mercedes-Benz decapottabile, prendendo come al solito il posto a sedere di fianco all'autista SS-Oberscharf\u00fchrer Klein. In un punto del tragitto, in cima a una salita percorsa anche dai binari del tram, la via Holesovickach, nella zona di Praga Libe\u0148, presenta una angolo retto, dove le auto sono obbligate a rallentare. Dopo un segnale convenuto, il caporalmaggiore Jozef Gab\u010d\u00edk aveva provato a sparare con il mitra Sten alla Mercedes di Heydrich che si stava avvicinando, ma il mitragliatore si incepp\u00f2 (l'arma era stata smontata per essere posta in una valigetta e sepolta sotto uno strato d'erba). Il \"Reichprotecktor\", che aveva compreso quel che stava succedendo, estrasse la pistola. Un secondo uomo, il caporalmaggiore Jan Kubi\u0161, che era rimasto ritto sul marciapiede gett\u00f2 una bomba a mano sotto l'auto del generale, facendola saltare in aria. I due occupanti pur contusi, si gettarono sulla carreggiata facendo fuoco contro gli aggressori che si diedero alla fuga, i quali erano convinti che l'attentato fosse fallito.\nKlein, che stava inseguendo l'uomo con il mitragliatore, fu ferito alle gambe dallo sconosciuto che aveva avuto il tempo di tirar fuori una seconda arma, riuscendo poi a salire sul tram come un comune passeggero. Heydrich invece si era accorto di non avere pi\u00f9 munizioni mentre l'uomo della bomba scappava in bicicletta. Solo dopo egli si rese conto di essere gravemente ferito, e un poliziotto accorso sul luogo lo caric\u00f2 sull'auto del panettiere per poi portarlo all'ospedale.\nReinhard Heydrich sembrava ripresosi, ma mor\u00ec in ospedale il 4 giugno 1942 per setticemia dopo aver sofferto molto ed essere caduto in coma senza mai aver ripreso conoscenza. Due medici nazisti, Karl Gebhardt e Sauerbruch, controllarono che non si trattasse di un ulteriore attentato.\nRappresaglia tedesca.\nIl generale Kurt Daluege, che prese il posto di Heydrich, scaten\u00f2 il terrore contro la popolazione. Fu annunciata una ricompensa di dieci milioni di corone a chi avesse aiutato a trovare gli esecutori dell'attentato e la pena di morte per coloro che li avessero aiutati. Il giorno dopo i funerali di Heydrich il 9 giugno 1942, i tedeschi rasero al suolo il villaggio di Lidice per rappresaglia: fucilarono 199 uomini (173 uomini al villaggio e 26 a Praga), 95 bambini furono presi come prigionieri (81 di essi poi furono uccisi nei campi di sterminio in Polonia, 8 dati in adozione a famiglie tedesche), mentre 195 donne furono immediatamente deportate nel campo di concentramento di Ravensbr\u00fcck. Tutti gli adulti, sia uomini sia donne, nel villaggio di Le\u017e\u00e1ky furono uccisi. Entrambi i paesi furono dati alle fiamme e le rovine di Lidice livellate come se non fosse mai esistita.\nPrima di eseguire l'attentato, ci si pose il problema di dove i paracadutisti potessero nascondersi. A ci\u00f2 doveva pensare Petr Fafek, che lavorava nella lega contro la tubercolosi. Nello stesso ufficio lavorava Jan Sonneved, capo del Consiglio della Chiesa Ortodossa di Cirillo e Metodio di via Resslova, a Praga. Fafek chiese a Sonneved dove poteva nascondere i paracadutisti. Tutti pensavano fosse compito della Resistenza nazionale Ceca. Parlando con il prete ortodosso Vladimir Petrek, seppero che c'era una catacomba all'interno della chiesa di San Cirillo e Metodio, e attraverso una persona in contatto con i paracadutisti, Jan Zelenka-Hajsky, decisero di farli rifugiare l\u00ec.\nTutti si prestarono ad aiutare i paracadutisti: il prete superiore Vaclav Cikl, il sacrestano Vaclav Ornest e il vescovo Gorazd Matej Pavlik, anche se questi ultimi seppero molto tempo dopo che erano riparati nella catacomba. Uno degli ultimi arrivati tra i paracadutisti, Karel \u010curda, trad\u00ec i suoi commilitoni in cambio di una somma di denaro e di una nuova identit\u00e0. Egli non era a conoscenza del rifugio nella catacomba, ma confess\u00f2 diversi altri dettagli, sufficienti a consentire ai tedeschi di risalire alla chiesa dove erano nascosti. Il 18 giugno 1942, due battaglioni di SS (tra cui 360 SS di Praga), circondarono la chiesa, confrontandosi contro i sette paracadutisti alle 2:00 di notte. Gli ordini erano quelli di catturarli vivi. Opalka, Kubis e Bublik si difesero dal patio della chiesa fino alle 7:00 di mattina, per salvare gli altri quattro nascosti nella catacomba. Perirono tutti e tre, ma i tedeschi si accorsero del rifugio nella catacomba riprendendo quindi l'assalto. I paracadutisti si difesero fino all'ultima pallottola, con la quale si suicidarono per non cadere vivi nelle mani dei tedeschi.\nLe famiglie di Vaclav Ornest (sacrestano), Vaclav Cikl (prete superiore), Jan Sonneved (capo del consiglio della chiesa ortodossa di Cirillo e Metodio) vennero deportate a Mauthausen insieme con altre 254 persone, dove perirono. Il vescovo Gorazd venne torturato per tre mesi e poi condannato a morte in un processo farsa insieme con i preti Cikl e Petrek e il signor Sonneved. Con questa azione venne azzerato il vertice della Chiesa ortodossa di Boemia.\nFilmografia.\nNel corso degli anni l'Operazione Anthropoid \u00e8 stata raccontata in molti film:"}
{"id": "598006", "revid": "2730", "url": "https://it.wikipedia.org/wiki?curid=598006", "title": "Ordnance QF 4,5 in", "text": "Il 4,5in. \u00e8 stato un obice britannico standard di medio calibro, usato durante la prima guerra mondiale.\nStoria.\nAl tempo della guerra anglo-boera, gli inglesi si resero conto che avevano obici campali troppo pesanti e lenti in azione, cos\u00ec nel loro programma di rinnovo dell'artiglieria richiesero un nuovo obice da 114 mm, in una gara aperta non solo ai soliti arsenali di stato, ma anche a privati, e fu uno di questi progetti 'commerciali' che venne prescelto, realizzato dalla Coventry Ordnance Factory.\nL'obice era potente e capace, . Esso era servito da 3 pariglie di cavalli per il traino e 10 uomini per il tiro. Oltre ai 182 prodotti prima del 1914, ne vennero realizzati durante la guerra ben 3.177, che inizialmente sparavano per lo pi\u00f9 proiettili shrapnel, ancora retaggio della guerra mobile contro i boeri, poi finalmente solo proiettili HE.\nScoppi\u00f2 ad un certo punto anche uno scandalo politico in quanto la spoletta delle munizioni era di progettazione Krupp, ma senza diritti di riproduzione, cosicch\u00e9 nel dopoguerra essa fece causa al governo britannico per ogni singola spoletta prodotta, e vinse il processo!\nAltre vicissitudini erano tuttavia all'orizzonte: 400 obici vennero passati ai russi per combattere i tedeschi, e rimasero a lungo in servizio nel dopoguerra. Gli esemplari inglesi vennero anch'essi tenuti in servizio, nonostante la scarsa gittata, ma vennero dotati di pneumatici. I tedeschi ribattezzarono gli esemplari catturati ai russi Fh363(r), e per quelli persi dagli inglesi FH361(e), 96 dei quali vennero disposti sul Vallo Atlantico.\nL'Esercito finlandese impieg\u00f2 il pezzo durante la guerra d'inverno e la guerra di continuazione, sia come obice campale che installato nei semoventi BT-42 di produzione nazionale."}
{"id": "598009", "revid": "78273", "url": "https://it.wikipedia.org/wiki?curid=598009", "title": "Ignis Castelletto Ticino", "text": ""}
{"id": "598010", "revid": "767487", "url": "https://it.wikipedia.org/wiki?curid=598010", "title": "Qosmio", "text": "Qosmio \u00e8 una linea Toshiba di portatili.\nI modelli attuali si distinguino dalla loro scocca nera in policarbonato satinata.\nSono disponibili con processori Intel Pentium M (alcune con Core duo) e Schede grafiche Nvidia.\nAlcuni modelli utilizzano il S.O: Windows Media Center."}
{"id": "598011", "revid": "78273", "url": "https://it.wikipedia.org/wiki?curid=598011", "title": "Ignis Castelletto", "text": ""}
{"id": "598013", "revid": "729019", "url": "https://it.wikipedia.org/wiki?curid=598013", "title": "107 mm M1910", "text": "Il cannone da 107 mm Modello 1910 fu progettato dalle officine Putilov russe e fu la base per la produzione dello Schneider 105 mm Mle. 1913, allorch\u00e9 la ditta russa entr\u00f2 in stretta collaborazione con la grande industria francese.\nOrigini.\nLa Putilov, dopo la produzione delle artiglierie da 76,2 mm Modello 00/02, esegu\u00ec indagini tecniche per trovare un progetto migliore e pi\u00f9 potente. Quello che ne deriv\u00f2 sarebbe stato il candidato ideale per sostituire le vecchie artiglierie pesanti di produzione Krupp. L'arma di per s\u00e9 era potente, equilibrata e assai gradevole nelle forme.\nMa le difficolt\u00e0 economiche in cui le officine Putilov si venne a trovare ad inizio produzione furono molto pesanti, anche per la pi\u00f9 generale crisi economica russa; lo Zar pens\u00f2 quindi di attirare capitale straniero, e tra gli effetti vi fu l'arrivo della francese Schneider e il suo acquisto delle officine Putilov.Tra i progetti delle Putilov i francesi sottoposero all'attenzione del loro esercito il cannone Modello 1910 ma modificato in calibro 105mm, diventando il mle 1913, o pi\u00f9 brevemente, L13S.\nNel frattempo il cannone russo, combattuta la guerra nel fronte orientale, fu riprogettato nella forma del Modello 1910/30. Quest'artiglieria disponeva di canna pi\u00f9 lunga e venne utilizzata fino a quando scoppi\u00f2 ancora la guerra con la Germania e molti pezzi furono catturati dai tedeschi e ribattezzate \"10,7 cm K352(r)\", e finirono a difendere il Vallo Atlantico, in compagnia delle artiglierie francesi \"L13S da 105 mm\".\nIl pezzo fu infine sostituito dal 107 mm M1940."}
{"id": "598015", "revid": "2043251", "url": "https://it.wikipedia.org/wiki?curid=598015", "title": "Carlo Agostini", "text": "Biografia.\nMonsignor Carlo Agostini nacque a San Martino di Lupari il 22 aprile 1888.\nFormazione e ministero sacerdotale.\nStudi\u00f2 discipline umanistiche al seminario vescovile di Treviso. Nel 1906 fu inviato a Roma per proseguire gli studi. L\u00ec frequent\u00f2 il Pontificio istituto internazionale Angelicum dove consegu\u00ec il dottorato in filosofia e la Pontificia Universit\u00e0 Gregoriana dove consegu\u00ec il dottorato in teologia. Mentre studiava a Roma, svilupp\u00f2 una stretta amicizia con papa Pio X, che lo ricevette in diverse udienze private.\nIl 24 settembre 1910 fu ordinato presbitero per la diocesi di Treviso nel duomo di San Don\u00e0 di Piave da monsignor Andrea Giacinto Longhin. Il papa gli aveva concesso una dispensa in ragione della giovane et\u00e0. In seguito fu professore di teologia biblica al seminario vescovile di Treviso dal 1910 al 1912, professore di teologia morale dal 1912 al 1932, vicario parrocchiale di San Biagio di Callalta dal 1914 al 1918, rettore del seminario dal 1925 al 1932 e canonico del capitolo della cattedrale dal 1928. Insegn\u00f2 religione alle scuole medie di Palazzo Filodrammatici e al Collegio Nicol\u00f2 Tommaseo dove fu anche direttore spirituale. Nel 1925 venne nominato monsignore.\nMinistero episcopale.\nIl 31 gennaio 1932 papa Pio XI lo nomin\u00f2 vescovo di Padova. Ricevette l'ordinazione episcopale il 10 aprile successivo dall'arcivescovo-vescovo di Treviso Andrea Giacinto Longhin, coconsacranti l'arcivescovo metropolita di Firenze Elia Dalla Costa e il vescovo di Ceneda Eugenio Beccegato. Prese possesso della diocesi l'8 maggio successivo. Dall'8 marzo al 6 dicembre 1936 fu amministratore apostolico della diocesi di Treviso. Il 25 marzo 1942 venne nominato assistente al Soglio Pontificio.\nIl 5 febbraio 1949 papa Pio XII lo nomin\u00f2 patriarca di Venezia.\nIl 29 novembre 1952 papa Pio XII annunci\u00f2 il concistoro nel quale avrebbe dovuto essere creato cardinale ma mor\u00ec prima, il 28 dicembre 1952 a causa della malattia di Parkinson e di una leucemia. Inizialmente fu sepolto nel cimitero di San Michele a Venezia. In seguito le sue spoglie furono traslate nella cripta della basilica di San Marco a Venezia.\nL'inaspettata vacanza della sede di Venezia apr\u00ec la strada a monsignor Angelo Roncalli, il futuro papa Giovanni XXIII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "598020", "revid": "2108263", "url": "https://it.wikipedia.org/wiki?curid=598020", "title": "Ramiro III di Le\u00f3n", "text": "Origine.\nEra il figlio primogenito del re di Le\u00f3n, Sancho I e di Teresa Ans\u00farez, figlia del conte di Castiglia Ansur Fern\u00e1ndez.\nBiografia.\nNel 966, alla morte del padre, gli successe sul trono di Le\u00f3n, all'et\u00e0 di cinque anni, mentre la madre Teresa si ritirava in convento.La reggenza del regno fu quindi affidata nelle mani di due suore: la madre e la zia Elvira Ram\u00edrez, sorella di suo padre che per tutto il periodo della minorit\u00e0 di Ramiro, sino al 975, fu la sua tutrice e reggente col titolo di \"regina Elvira\" comportandosi da regina. In conseguenza a questo stato di cose il suo regno ebbe il pieno appoggio di tutto il clero.\nDurante la reggenza, ratific\u00f2 il trattato di pace col califfo al-\u1e24akam II ibn \u02bfAbd al-Ra\u1e25m\u0101n e dovette combattere i vichinghi che avevano invaso le coste della Galizia.\nNel 975, approfittando della malattia che, l'anno prima, aveva colpito il califfo, al-\u1e24akam II ibn \u02bfAbd al-Ra\u1e25m\u0101n, alleatosi al re di Navarra Sancho II Abarca, attacc\u00f2 al-Andalus ma fu sconfitto, a San Esteban de Gormaz, dal generale Ghalib, appena rientrato dal Nordafrica.\nDopo la morte di al-Hakam II, con la nomina a califfo di Hish\u0101m II ibn al-\u1e24akam si concluse il periodo di pace con al-Andalus e i musulmani iniziarono ad attaccare i regni cristiani del nord.\nNel 979, spos\u00f2 Sancha G\u00f3mez de Saldana, figlia di G\u00f3mez Diaz, conte de Saldana.\nDurante il suo regno dovette fronteggiare un assalto musulmano di \u2018Abd All\u0101h, lontano discendente dell'emiro omayyade andaluso al-Hakam I che devast\u00f2 la citt\u00e0 di Zamora, senza prendere la cittadella dove s'era rifugiato il re cristiano.\nAl raggiungimento della maggior et\u00e0 Ramiro III tent\u00f2 di instaurare una specie di monarchia assoluta, che ottenne come risultato l'accentuazione della tendenza separatista della Castiglia e della Galizia dal Regno di Le\u00f3n.Ramiro III cerc\u00f2 allora, insieme a Garc\u00eda Fern\u00e1ndez e a Sancho Abarca di creare una coalizione anti-islamica fra i regni di Le\u00f3n, di Castiglia e di Navarra, ammassando truppe nella valle Meduia del Duero.L'hajib omayyade Almanzor marci\u00f2 per\u00f2 celermente contro l'esercito cristiano e, nel 981, lo sbaragli\u00f2 nella battaglia di Rueda, 40 km circa a SE di Simancas. Fu dopo questa brillante vittoria che Almanzor si fece attribuire il \"laqab\" col quale \u00e8 noto: \"al-Mans\u016br bi-ll\u0101h\" (Colui che \u00e8 reso vincitore da Dio). \nLe continue sconfitte contro le truppe musulmane (a cominciare da quella subita nel 976 a San Esteban de Gormaz) e le tendenze separatiste di Castiglia e Galizia, fecero s\u00ec che la nobilt\u00e0 perdesse poco a poco fiducia nel suo re e si sollevasse contro Ramiro proclamando addirittura, nel 982, re Bermudo, figlio illegittimo di Ordo\u00f1o III, col nome di Bermudo II, che da quell'anno prese possesso della Galizia.Inizi\u00f2 cos\u00ec una guerra civile e alla fine, nel 984, Ramiro III fu rovesciato dai nobili che sostenevano Bermudo II. Ramiro allora fugg\u00ec ad Astorga, dove l'anno successivo (985) mor\u00ec avvelenato.\nDiscendenza.\nRamiro e Sancha ebbero un figlio:\nBibliografia.\nRafael Altamira, \"Il califfato occidentale\", in \u00abStoria del mondo medievale\u00bb, vol. II, 1999, pp. 477-515"}
{"id": "598021", "revid": "121602913", "url": "https://it.wikipedia.org/wiki?curid=598021", "title": "Divinit\u00e0 lovecraftiane", "text": ""}
{"id": "598022", "revid": "599013", "url": "https://it.wikipedia.org/wiki?curid=598022", "title": "Ramiro III di L\u00e9on", "text": ""}
{"id": "598026", "revid": "484362", "url": "https://it.wikipedia.org/wiki?curid=598026", "title": "Spagna moresca", "text": ""}
{"id": "598029", "revid": "433605", "url": "https://it.wikipedia.org/wiki?curid=598029", "title": "Kaiwanna", "text": "Kaiwanna \u00e8 il 9\u00ba album in studio del cantautore italiano Edoardo Bennato.\nIl disco.\nEsce nel 1985 ed \u00e8 un lavoro contenente una vasta gamma di suoni e generi che vanno dal rock psichedelico di \"Eroe Fantasy\" alla \"pop ballad\" \"In cerca del futuro\" e al cool jazz di \"Relax\"; dalla sperimentale \"Kaiwanna\" (nella quale inventa un idioma incomprensibile e arriva a campionare la musica lirica) al trascinante hard rock di \"Asia\", per finire con la romantica \"Guarda l\u00e0\", non temendo neanche di sconfinare nel territorio della musica new wave con \"Zero in condotta\". Tra le note di copertina si prospetta un ipotetico futuro datato 2585 nel quale si possa parlare questa fantomatica lingua immaginata nella \"title track\". La canzone \"Cinque secoli fa\" farebbe dunque riferimento a questo tuffo nel passato rivolto al futuro, sebbene ci sia un evidente errore matematico, in quanto il 2585 rappresenterebbe un salto temporale di 600 e non di 500 anni in avanti.\nIl titolo del disco (e della canzone omonima) deriva dal nome della trib\u00f9 di pellerossa Cheyenne in lingua locale (e da esso prender\u00e0 il nome anche l'etichetta Cheyenne Records). Ma il nome rimanda anche a Caivano, comune e zona industriale nella sua citt\u00e0 metropolitana.\n\u00c8 un album che, insieme a \"\u00c8 arrivato un bastimento\", segna l'inizio del cambiamento verso lo stile musicale che caratterizzer\u00e0 il Bennato dei tardi anni 80.\nL'album raggiunge la posizione n. 4 nella classifica degli album pi\u00f9 venduti in Italia, diventando il ventisettesimo album pi\u00f9 venduto del 1985.\nTesti e musiche di Edoardo Bennato, tranne \"In cerca del futuro\" (di Eugenio Bennato).\nDall'album non vennero pubblicati singoli, tranne un paio di edizioni per \"juke-box\": \"Zero in condotta / Kaiwanna\" (Dischi Ricordi, JB 301) e \"Guarda l\u00e0 / In cerca del futuro\" (Dischi Ricordi, JB 305).\nTracce.\nLATO A\nLATO B\nNELLA VERSIONE SU CD ANCHE:"}
{"id": "598034", "revid": "1714743", "url": "https://it.wikipedia.org/wiki?curid=598034", "title": "Sancho I di Le\u00f3n", "text": "Origine.\nEra il figlio primogenito del re di Le\u00f3n, Ramiro II e Urraca Sanchez, figlia del re di Navarra, Sancho Garc\u00e9s I e di Toda di Navarra, la sua seconda moglie.Sancho I era il fratellastro del re di Le\u00f3n, Ordo\u00f1o III e anche il fratello maggiore di Elvira Ram\u00edrez. \nBiografia.\nNel 951, alla morte del padre Ramiro II, sul trono di Le\u00f3n succedette il fratellastro di Sancho, Ordo\u00f1o III; ma Sancho mise in discussione l'ascesa al trono fu dal fratellastro.La contesa port\u00f2 ad una guerra di successione, che vide sia il regno di Navarra che il conte di Castiglia, Fernan Gonz\u00e1lez (suocero di Ordo\u00f1o III), alleati di Sancho, che in un primo tempo sembr\u00f2 avere il sopravvento.\nNel 953, la guerra civile termin\u00f2 con la vittoria di Ordo\u00f1o III che, sconfiggendo Sancho a San Esteban de Gormaz, lo estromise dal potere e ottenne nel contempo la sottomissione della Castiglia al regno di Le\u00f3n.\nAlla morte di Ordo\u00f1o (956), Sancho I sal\u00ec al trono leonese, tentando di sottomettere i nobili e di restaurare il potere assoluto dei suoi predecessori; ma due anni dopo, reagendo al tentativo del re ed anche per altri motivi tra cui la sua estrema obesit\u00e0 che lo rendeva deforme e che gli impediva persino di cavalcare, fu detronizzato dai nobili leonesi e castigliani, capeggiati dal conte Fernan Gonz\u00e1lez, che elessero re il cugino di Sancho, Ordo\u00f1o IV il Cattivo.\nSancho allora dovette rifugiarsi in Navarra, dalla nonna, la regina Toda di Navarra, che fece in modo di fargli recuperare il trono. Si rec\u00f2 infatti a Cordova col nipote e col suo medico personale, che era anche diplomatico e fine letterato originario di Ja\u00e9n, l'ebreo \u1e24asd\u0101y b. \u0160apr\u016b\u1e6d, che aveva messo con successo a dieta Sancho facendogli perdere numerosi chili.\nGrazie all'abilit\u00e0 diplomatica di Hasday, Toda e il nipote furono ricevuti con grande fasto dal califfo \u02bfAbd al-Ra\u1e25m\u0101n III (che per\u00f2 aveva in tal modo la soddisfazione di avere ai suoi piedi la vecchia regina ed il figlio del suo vecchio nemico, Ramiro II) ed ottennero un trattato di alleanza con Cordova in cambio della cessione di dieci piazzeforti leonesi. Firmato il trattato, Sancho, che per la verit\u00e0 non si sarebbe pi\u00f9 dovuto chiamare, a stretto rigor di logica, \"il Grasso\", con l'aiuto dei musulmani prese Zamora nel 959 e Oviedo nel 960. Pi\u00f9 avanti, con l'aiuto della nobilt\u00e0 leonese e navarrese, invase la Castiglia, fece prigioniero il conte Fern\u00e1n Gonz\u00e1lez, mentre Ordo\u00f1o IV si rifugiava dapprima nelle Asturie, poi a Burgos e quindi, dopo aver perso definitivamente il trono, abbandonata la moglie a Burgos, a Cordova, per cercare l'aiuto di al-Andalus.\nNel 960 circa, spos\u00f2 Teresa Ans\u00farez, figlia del conte Ansur Fern\u00e1ndez e di Gontroda Nu\u0148ez. \nSancho, approfittando della sopravvenuta morte (16 ottobre 961) del califfo \u02bfAbd al-Ra\u1e25m\u0101n III, dimentic\u00f2 presto le sue promesse fatte a Cordova. Allora il nuovo califfo al-\u1e24akam II ibn \u02bfAbd al-Ra\u1e25m\u0101n decise di sostenere Ordo\u00f1o IV e prepar\u00f2 un esercito per la spedizione contro il Le\u00f3n, ma Sancho si premur\u00f2 di assicurare il califfo che avrebbe mantenuto gli impegni. Il califfo ritorn\u00f2 sulla sua decisione di appoggiare la causa di Ordo\u00f1o IV, ma gli diede ospitalit\u00e0 a Cordova, dove, nello stesso anno (962), Ordo\u00f1o mor\u00ec.Allora Sancho, dopo la morte di Ordo\u00f1o, rifiut\u00f2 ancora una volta di rispettare il trattato, costringendo \u1e24akam II a dichiarare guerra a tutti i regni (e le contee) cristiani e, dopo la conquista di San Esteban de Gormaz, Atienza e Calahorra, \u1e24akam obblig\u00f2 lo stesso Sancho I, il conte di Castiglia, Fern\u00e1n Gonz\u00e1lez, il re di Navarra Garcia Sanchez, ed infine i conti di Barcellona, Mir\u00f2 ed il fratello Borrell II, a chiedere la pace (963).\nNegli ultimi anni di regno vi furono varie ribellioni dei nobili e non \u00e8 strano quindi che fosse assassinato, sembra, per avvelenamento.Gli succedette il figlio, il piccolo Ramiro III, sotto tutela della zia, Elvira Ram\u00edrez, nominata reggente col titolo di \"regina Elvira\".\nDiscendenza.\nSancho e Teresa ebbero due figli:\nBibliografia.\nRafael Altamira, \"Il califfato occidentale\", in \u00abStoria del mondo medievale\u00bb, vol. II, 1999, pp. 477-515"}
{"id": "598035", "revid": "400694", "url": "https://it.wikipedia.org/wiki?curid=598035", "title": "AIS", "text": ""}
{"id": "598050", "revid": "767487", "url": "https://it.wikipedia.org/wiki?curid=598050", "title": "Bar-Kays", "text": "I Bar-Kays sono un gruppo musicale soul, R&amp;B e funk statunitense nato nel 1966 e tuttora esistente, sebbene con un solo membro originario.\nStoria.\nLa loro carriera inizi\u00f2 a Memphis (Tennessee) come band di supporto dei principali artisti soul della casa discografica Stax Records e furono ingaggiati nel 1967 da Otis Redding.\nIl 10 dicembre 1967 Redding, manager della band, e i componenti Jimmy King (chitarrista), Ronnie Caldwell (organista), Phalon Jones (sassofonista) e Carl Cunningham (batterista) morirono tragicamente in un incidente aereo nel lago Monona, mentre erano in procinto di recarsi a Madison (Wisconsin) per un concerto. Il trombettista Ben Cauley fu l'unico superstite dell'incidente ed assieme al bassista James Alexander (che perse il volo per restituire un'auto presa a noleggio) ricostru\u00ec il gruppo. I Bar-Kays ricominciarono quindi con Harvey Henderson (sassofonista), Michael Toles (chitarrista), Ronnie Gorden (organista), Willy Hall (batterista) e, in seguito, Larry Dodson (cantante), oltre ai gi\u00e0 citati Cauley e Alexander.\nIl gruppo support\u00f2 molti artisti della Stax artists nelle loro registrazioni, incluso l'album \"Hot Buttered Soul\" di Isaac Hayes, ma poi negli anni Settanta intrapresero la carriera di musicisti funk. Nel 1973 Lloyd Smith si un\u00ec ai Bar-Kays.\nNegli anni Ottanta la band continu\u00f2 a mietere successi nelle classifiche R&amp;B, esibendosi in tutto il mondo. Alla fine degli anni Ottanta i Bar-Kays ebbero una scissione, ma si riformarono nuovamente nel 1991, con Alexander unico membro originario rimasto."}
{"id": "598057", "revid": "122403843", "url": "https://it.wikipedia.org/wiki?curid=598057", "title": "Sistema dualistico", "text": "Il sistema dualistico (in inglese two-tier system) \u00e8 un sistema di amministrazione e controllo delle societ\u00e0 per azioni e delle altre societ\u00e0 la cui disciplina \u00e8 modellata su quella delle societ\u00e0 per azioni, caratterizzato dalla presenza di due distinti organi collegiali: il \"consiglio di sorveglianza\" (\"supervisory board\"), eletto dall'assemblea dei soci, e il \"consiglio di gestione\" (\"management board\"), eletto dal consiglio di sorveglianza. Si contrappone al \"sistema monistico\" (\"one-tier system\") nel quale, in luogo dei predetti, vi \u00e8 un solo organo collegiale, il \"consiglio di amministrazione\", eletto dall'assemblea.\nAlcuni autori denominano quello appena descritto \"sistema dualistico verticale\", per distinguerlo da quello che, invece, denominano \"sistema dualistico orizzontale\", caratterizzato dalla presenza, accanto al consiglio di amministrazione, di un organo di vigilanza parimenti eletto dall'assemblea, come il collegio sindacale italiano, e noto in Italia come \"sistema tradizionale\". Nel seguito, comunque, si far\u00e0 riferimento solo al primo.\nOrdinamento italiano.\nNell'ordinamento italiano la disciplina di questo modello si costituisce di norme specifiche (artt. 2409 \"octies\" e ss. c.c.), di rinvii espressi alla disciplina del modello tradizionale e delle norme di chiusura degli artt. 2380 c.c. e 223 \"septies\" disp. att. c.c. In questa sede si tratteranno le principali differenze col modello tradizionale al quale si rinvia.\nIl sistema dualistico introduce nel diritto societario italiano la pratica della cogestione, nata e particolarmente diffusa in Germania.\nConsiglio di sorveglianza.\nIl consiglio di sorveglianza \u00e8 l'organo centrale del modello dualistico. Viene eletto dall'assemblea e dura in carica tre anni. I membri devono essere almeno tre, sono rieleggibili e possono essere revocati, anche senza giusta causa purch\u00e9 si raggiunga una maggioranza pari ad 1/5 del capitale sociale (salvo, in quest'ultimo caso, il diritto al risarcimento del danno), diversamente da quanto accade nel sistema tradizionale dove per la revoca dei sindaci \u00e8 necessario un decreto del tribunale, sentito l'interessato. \u00c8 un organo peculiare in quanto riunisce in s\u00e9 delle competenze che nel modello tradizionale sono demandate all'assemblea ed alcune proprie del collegio sindacale. Rappresenta una soluzione efficace per creare una separazione tra organo gestorio e soci.\nPer quanto riguarda l'approvazione del bilancio, la legge prevede la possibilit\u00e0 che in caso di mancata approvazione, o qualora un terzo dei membri del consiglio di gestione o di sorveglianza lo chiedano, la competenza per l'approvazione del bilancio sia demandata all'assemblea.\nConsiglio di gestione.\nIl consiglio di gestione ha l'esclusiva responsabilit\u00e0 della gestione e direzione dell'impresa e compie tutte le operazioni necessarie per l'attuazione dell'oggetto sociale (art. 2409 novies c. 1 c.c.).\nIl consiglio di gestione \u00e8 composto da almeno 2 membri, anche non soci (art. 2409 novies c. 2 c.c.). Non pu\u00f2 assumere la carica chi \u00e8 membro del consiglio di sorveglianza (art. 2409 novies c. 4 c.c.). I primi componenti del consiglio di gestione vengono nominati nell'atto costitutivo. Durante la vita della societ\u00e0, invece, i consiglieri sono nominati (art. 2409 novies c. 3 c.c.):\nLo statuto pu\u00f2 inoltre riservare ai possessori di strumenti finanziari partecipativi, la nomina di un componente indipendente del consiglio di gestione, indicando le modalit\u00e0 di tale nomina.\nSalva diversa disposizione dello statuto essi sono rieleggibili (art. 2409 novies c. 5 c.c.).\nI consiglieri di gestione restano in carica per un periodo non superiore a 3 esercizi, con scadenza alla data della riunione del consiglio di sorveglianza convocato per l'approvazione del bilancio del terzo esercizio (art. 2409 novies c. 4 c.c.).\nSe nel corso dell'esercizio vengono a mancare uno o pi\u00f9 componenti del consiglio di gestione, il consiglio di sorveglianza provvede senza indugio alla loro sostituzione (art. 2409 novies c. 6 c.c.).\nI componenti del consiglio di gestione sono revocabili in qualunque tempo con delibera del consiglio di sorveglianza, anche se nominati nell'atto costitutivo. I componenti nominati dallo Stato o da enti pubblici sono invece revocabili solo dagli enti che li hanno nominati.\nIn assenza di una giusta causa di revoca, spetta al consigliere revocato il risarcimento del danno. In presenza di una giusta causa, invece, il consiglio di sorveglianza pu\u00f2 promuovere l'azione sociale di responsabilit\u00e0 per il risarcimento dei danni prodotti."}
{"id": "598060", "revid": "15756", "url": "https://it.wikipedia.org/wiki?curid=598060", "title": "Toussaint Louverture", "text": "Ex schiavo, guid\u00f2 la rivolta degli schiavi di Saint-Domingue (oggi Haiti). Il suo acume militare e politico seppe salvare gli ideali della prima rivoluzione haitiana nel novembre 1791. Egli combatt\u00e9 dapprima per gli spagnoli contro la Francia e poi per la Francia contro Spagna e Gran Bretagna. Combatt\u00e9 infine per Haiti contro la Francia napoleonica. Risult\u00f2 fondamentale nella trasformazione dei primi moti rivoluzionari in una vera e propria rivoluzione che nel 1800 scoppi\u00f2 a Santo Domingo, la pi\u00f9 prospera colonia di schiavi dell'epoca, nella prima vera e propria societ\u00e0 libera coloniale con l'esplicito rifiuto della razza come base di scala sociale.\nSebbene Toussaint non avesse tagliato i legami con la Francia, le sue azioni nel 1800 portarono \"de facto\" alla proclamazione di una colonia autonoma. La costituzione della colonia che lo proclam\u00f2 a vita al ruolo di governatore, si scontr\u00f2 con i desideri di Napoleone Bonaparte. Egli mor\u00ec prima della conclusione degli scontri armati, ma il suo impegno consent\u00ec nel gennaio del 1804 a Jean-Jacques Dessalines di ottenere un'assoluta vittoria sui francesi, proclamando lo stato sovrano di Haiti. La principale conquista di Toussaint nell'operazione haitiana fu la vittoria sul colonialismo e la schiavit\u00f9 che gli guadagnarono l'amicizia di molti ed il biasimo di altri.\nToussaint Louverture inizi\u00f2 la propria carriera militare proprio nel 1791 come capo della rivoluzione di schiavi nella colonia francese di Saint-Domingue; all'epoca egli era un uomo libero ed aveva aderito al movimento dei Giacobini. Inizialmente alleato con gli spagnoli della vicina Santo Domingo (attuale Repubblica Dominicana), Toussaint cambi\u00f2 alleanza con i francesi quando questi abolirono la schiavit\u00f9. Egli gradualmente ottenne il controllo dell'intera isola sfruttando tattiche politiche e militari per sopraffare gli avversari. Negli anni che fu al potere, lavor\u00f2 alacremente per migliorare l'economia e la sicurezza dell'isola. Restaur\u00f2 il sistema delle piantagioni utilizzando per\u00f2 il lavoro stipendiato regolarmente, negoziando trattati commerciali col Regno Unito e gli Stati Uniti, mantenendo su tutto un esercito grande e ben disciplinato.\nNel 1801, promulg\u00f2 una costituzione autonoma per la colonia che lo nominava Governatore Generale a vita. Nel 1802 venne costretto a dimettersi dalle truppe francesi inviate sul posto da Napoleone Bonaparte per restaurare la piena autorit\u00e0 francese sull'ex colonia. Venne deportato in Francia dove mor\u00ec nel 1803. La rivoluzione haitiana continu\u00f2 sotto il suo luogotenente, Jean-Jacques Dessalines, che dichiar\u00f2 l'indipendenza dell'isola il 1\u00ba gennaio 1804. I francesi avevano perso i due terzi delle loro forze sull'isola nel tentativo di reprimere la rivoluzione, gran parte di questi a causa di una tremenda epidemia di febbre gialla. La repubblica di Haiti fu il primo Stato nero della storia moderna.\nBiografia.\nOrigini.\nToussaint Loverture nacque schiavo il 20 maggio 1743 a Port-Margot, sull'isola di Hispaniola, all'epoca colonia francese. I genitori erano schiavi nella piantagione Br\u00e9da e discendevano dalla famiglia reale del regno africano occidentale del Dahomey in quanto suo nonno Gaou Guinou era figlio di re Ardra \"il Grande\". Toussaint era il primogenito di numerosi figli. Pierre Baptiste Simon \u00e8 solitamente indicato come suo padrino di battesimo. Sulla data di nascita non vi sono certezze, ma si ha ragione di credere che sia stata il 1\u00ba novembre come suggerirebbe il suo nome. Aveva circa 50 anni allo scoppio della rivoluzione del 1791. In assenza di attestazioni scritte \u00e8 probabile che nemmeno Toussaint stesso conoscesse esattamente la sua data di nascita. Durante la giovinezza si guadagn\u00f2 il soprannome di \"Fatras-B\u00e2ton\", il che fa pensare che fosse piccolo e debole di costituzione.\nToussaint crebbe nella piantagione dei Br\u00e9da, da cui prese inizialmente il cognome, lavorando come mozzo di stalla e poi come cocchiere, imparando tuttavia a leggere e a scrivere dai Gesuiti.\nL'educazione.\nToussaint si crede che sia stato istruito dal suo padrino, Pierre Baptiste. Alcuni storici hanno indagato sulla formazione di Toussaint, dal momento che le lettere da lui scritte dimostrano una certa padronanza del francese oltre che del creolo nativo; era inoltre un ammiratore di Epitteto, il filosofo stoico che aveva vissuto da schiavo; inoltre, secondo i biografi, dai suoi discorsi pubblici si deduce che avesse letto Machiavelli. Alcuni hanno citato l'abate Guillaume-Thomas Fran\u00e7ois Raynal, il quale aveva scritto contro la schiavit\u00f9, come possibile influenza per le sue idee: la dichiarazione \nd'indipendenza proclamata dall'allora capo della rivoluzione degli schiavi Toussaint il 29 agosto 1793 (che fu tra l'altro il primo scritto ove si indic\u00f2 col cognome di \"Louverture\"), sembra infatti richiamare il passaggio anti-schiavista dell'abate Raynal presente in \"Histoire philosophique et politique des \u00e9tablissements et du commerce des Europ\u00e9ens dans les deux Indes.\"\nEgli dovette gran parte della propria educazione ai gesuiti presenti sull'isola. Le sue conoscenze mediche sono attribuite da molti storici alla sua famigliarit\u00e0 con le tecniche mediche naturali di tradizione africana o creola come pure quelle conosciute dai gesuiti ed applicate negli ospedali locali. Alcuni documenti legali firmati per conto di Toussaint nel periodo compreso tra il 1778 ed il 1781 indicherebbero la sua incapacit\u00e0 sino a quest'ultima data di scrivere. Nella sua carriera politica e militare del resto fece largo uso di segretari per gestire gran parte della sua corrispondenza. Alcuni documenti manoscritti sopravvissuti ad ogni modo confermano la sua capacit\u00e0 di scrivere anche se la sua conoscenza della lingua francese era \"strettamente fonetica.\"\nMatrimonio e figli.\nNel 1782, Toussaint spos\u00f2 Suzanne Simone Baptiste Louverture, che si pensa fosse sua cugina o figlia del suo padrino di battesimo. alla fine della sua vita, disse al generale Caffarelli di essere stato padre di 16 figli in tutto, di cui 11 gli erano premorti. Non tutti i suoi figli sono stati identificati per certo, ma almeno tre sono noti alla storia. Il primogenito, Placide, era stato probabilmente adottato da Toussaint, ma era forse figlio di Suzanne e di un mulatto, tale Seraphim Le Clerc. I due figli nati poi dal suo matrimonio con Suzanne ebbero per nome Isaac e Saint-Jean.\nSchiavit\u00f9, libert\u00e0 e vita lavorativa.\n\"Nacqui schiavo, ma la natura mi ha dato l'animo di un uomo libero.\"\nSino a tempi recenti, gli storici hanno creduto che Toussaint fosse rimasto schiavo sino all'inizio della rivoluzione che lo vide poi protagonista. La scoperta di un certificato di matrimonio datato 1777 mostra come egli sia stato liberato nel 1776 all'et\u00e0 di 33 anni circa. Questo fatto viene chiarificato ulteriormente in una lettera del 1797, nella quale \u00e8 lo stesso Toussaint a dichiarare di essere libero da circa vent'anni. Egli comunque continu\u00f2 ad avere un ruolo importante nella piantagione dei Breda sino allo scoppio della rivoluzione, probabilmente come impiegato salariato. Egli inizialmente divenne responsabile dei viveri, ma nel 1791, le sue responsabilit\u00e0 comprendevano il ruolo di cocchiere, marinaio, conduttore di schiavi ed organizzatore della forza lavoro della tenuta.\nCome uomo libero, Toussaint inizi\u00f2 ad accumulare ricchezze e propriet\u00e0. Sopravvivono dei documenti legali che lo vedono impegnato in una piccola piantagione di caff\u00e8 lavorata da una dozzina di suoi schiavi. Egli stesso dichiarer\u00e0 che all'inizio della rivoluzione aveva accumulato una discreta fortuna ed era uno dei proprietari di schiavi ad Ennery.\nReligione e spiritualit\u00e0.\nIn tutta la sua vita, Toussaint fu un devoto cattolico romano. Anche se la pratica vud\u00f9 era diffusa a Santo Domingo in concomitanza col cattolicesimo, poco si sa di certo sul fatto se Toussaint avesse dei collegamenti con essa. Ad ogni modo, quando divenne ufficialmente il governatore di Santo Domingo, ne scoraggi\u00f2 la pratica.\nGli storici hanno suggerito come egli sia stato un membro di alto livello della loggia massonica di Santo Domingo per via dei simboli massonici utilizzati nella sua firma.\nLa rivoluzione haitiana.\nLa Rivoluzione haitiana (1791\u20131804) fu una rivolta di schiavi nella colonia francese di Saint-Domingue che culmin\u00f2 con l'eliminazione della schiavit\u00f9 in loco e la fondazione della Repubblica di Haiti. Fu l'unica rivolta di schiavi che port\u00f2 alla formazione di uno stato sovrano ed \u00e8 generalmente considerata come la pi\u00f9 fruttuosa delle rivolte di schiavi in America.\nLa ribellione: 1791\u20131794.\nA partire dal 1789, la popolazione libera di colore di Santo Domingo si ispir\u00f2 alla Rivoluzione francese per cercare un miglioramento della propria condizione e l'espansione dei propri diritti. Inizialmente, la popolazione di schiavi non venne coinvolta in questo conflitto. Nell'agosto del 1791, una cerimonia vud\u00f9 che si tenne al Bois Ca\u00efman segn\u00f2 l'inizio della principale rivolta schiavista del nord dell'isola. Toussaint da quel che si sa non prese parte alle prime fasi della ribellione, ma dopo alcune settimane invi\u00f2 la sua famiglia a Santo Domingo ed aiut\u00f2 gli schiavi della piantagione di Breda a lasciare l'isola. Si un\u00ec alle forze di Georges Biassou al comando di un piccolo distaccamento. Prese parte alla ribellione discutendone le strategie e negoziando con gli spagnoli per ottenere i necessari rifornimenti per la causa.\nNel dicembre del 1791, venne coinvolto nei negoziati tra i capi ribelli ed il governatore francese Blanchelande per il rilascio dei loro prigionieri bianchi ed il ritorno al lavoro in cambio di un bando contro l'uso della frusta ed un ulteriore giorno libero a settimana. Quando l'offerta venne rifiutata, Biassou minacci\u00f2 di massacrare i prigionieri in sua custodia. I prigionieri vennero rilasciati dopo ulteriori negoziati coi commissari francesi e la presa di Le Cap da parte di Toussaint. Egli pensava che il momento fosse propizio per presentare le richieste dei ribelli all'assemblea coloniale, ma quest'ultima si rifiut\u00f2 di incontrare i rivoltosi.\nNel 1792, Toussaint, come capo dell'alleanza tra ribelli e spagnoli, razzi\u00f2 gli avamposti fortificati di La Tannerie e mantenne il Cordon de l'Ouest, una linea posta tra i ribelli ed il territorio coloniale. Si guadagn\u00f2 la reputazione di ottimo capo addestrando i suoi uomini a tattiche di guerriglia \"sullo stile di guerra europeo\", ed inizi\u00f2 ad attrarre a s\u00e9 anche soldati che giocheranno un ruolo fondamentale nella rivoluzione. Dopo duri scontri, perse La Tannerie nel gennaio del 1793 a favore del generale francese \u00c9tienne Maynaud, ma fu grazie a queste battaglie che per la prima volta i francesi gli riconobbero il ruolo di capo militare.\nNel 1792-93, Toussaint adott\u00f2 il soprannome di Louverture, dalla parola francese che significa \"apertura\" o meglio \"colui che ha aperto la strada\". Anche se alcuni scrittori moderni scrivono tale soprannome con la corretta dizione francese di \"L'Ouverture\", Toussaint non lo faceva, come indica la sua corrispondenza ancora oggi conservata. La pi\u00f9 comune tra le spiegazioni a questo singolare soprannome adottato consiste nella sua capacit\u00e0 di creare delle brecce nelle battaglie col nemico. Altri scrittori, invece, pi\u00f9 prosaicamente fanno riferimento ad uno spazio tra i suoi denti incisivi.\nPur aderendo a politiche di stampo realista, Louverture inizi\u00f2 ad usare il linguaggio della libert\u00e0 e dell'eguaglianza associato alla Rivoluzione Francese. Pur soddisfatto del miglioramento delle condizioni degli schiavi sul finire del 1791, egli aveva sempre in mente la completa abolizione della schiavit\u00f9. Il 29 agosto 1793 fece una famosa dichiarazione a Camp Turel rivolta alla popolazione di colore di Santo Domingo:\nFratelli e amici, sono Toussaint Louverture; probabilmente il mio nome vi \u00e8 gi\u00e0 noto. Ho sotterrato la vendetta. Voglio che Libert\u00e0 ed Eguaglianza regnino Santo Domingo. E sto lavorando perch\u00e9 ci\u00f2 avvenga. Unitevi a noi, fratelli, e combattiamo per la medesima causa.&lt;br&gt;&lt;br&gt;Il vostro umile ed ubbidiente servitore, Toussaint Louverture,&lt;br&gt;&lt;br&gt;Generale delle armate del re, per il bene pubblico.\nIn quel medesimo giorno, il commissario francese L\u00e9ger-F\u00e9licit\u00e9 Sonthonax, proclam\u00f2 l'emancipazione di tutti gli schiavi francesi di Santo Domingo, nella speranza di portare dalla sua parte tutti gli schiavi di colore sull'isola. Inizialmente, questa proposta non ebbe successo dal momento che Toussaint e altri capi locali avevano diffuso la voce che Sonthonax avesse superato quanto la propria autorit\u00e0 gli concedeva e che presto tutto sarebbe ritornato come prima. Ad ogni modo, il 4 febbraio 1794, il governo rivoluzionario francese abol\u00ec definitivamente la schiavit\u00f9. Per mesi, Louverture era rimasto in contatto diplomatico col generale francese \u00c9tienne Maynaud de Bizefranc de Lavaux e la sua posizione si era sensibilmente indebolita dal momento che in contemporanea gli spagnoli avevano iniziato a trattarlo pi\u00f9 come un capo ribelle col controllo di un grande territorio strategicamente importante. Nel maggio del 1794, quando la decisione del governo francese si diffuse anche a Santo Domingo, Louverture cambi\u00f2 alleanza ed abbandon\u00f2 gli spagnoli per i francesi e pass\u00f2 le sue truppe a Lavaux.\nAlleanza con la Francia: 1794\u20131796.\nToussaint ader\u00ec alla causa francese all'inizio di maggio del 1794, issando la bandiera repubblicana sul porto di Gona\u00efves e provocando pertanto l'esodo dei rifugiati locali. Nelle prime settimane, deradic\u00f2 i sostenitori spagnoli del Cordon de l'Ouest. Attacc\u00f2 quindi su diversi fronti. I suoi ex colleghi ora erano al suo fianco contro gli spagnoli. Come comandante francese, si trov\u00f2 sotto attacco da parte delle truppe inglesi che sbarcarono a Santo Domingo nel settembre di quello stesso anno. Sull'altro fronte, egli fu in grado di unire i suoi 4000 uomini a quelli di Lavaux per condurre azioni coordinate. Tra le sue fila vantava ufficiali capaci e che avrebbero avuto un ruolo importante nella rivoluzione come suo fratello Paul, nonch\u00e9 i suoi nipoti Mo\u00efse, Jean-Jacques Dessalines ed Henri Christophe.\nLouverture pose fine in poco tempo alla minaccia spagnola su Santo Domingo. Ad ogni modo, il Trattato di Basilea del luglio del 1795 segn\u00f2 formalmente la fine delle ostilit\u00e0 tra i due paesi. Anche dopo questo atto, ad ogni modo, i capi di colore Jean-Fran\u00e7ois e Biassou continuarono a combattere contro Toussaint sino al novembre di quell'anno, quando preferirono portarsi in Spagna ed in Florida rispettivamente. A quel punto, gran parte dei loro uomini decisero di schierarsi con le forze di Toussaint. Toussaint comp\u00ec anche alcune azioni militari contro gli inglesi ma non fu in grado di scacciarli da Saint-Marc, preferendo a questo punto tornare alle tattiche di guerriglia a lui tanto care strategicamente.\nNel 1795 e nel 1796, Louverture si dedic\u00f2 a ristabilire la pace nelle aree poste sotto il suo controllo, ripristinando appieno l'agricoltura locale. Nei suoi discorsi e nella politica che applicava, egli rivelava sempre il suo credo secondo il quale la libert\u00e0 degli uomini di Santo Domingo dipendesse essenzialmente dall'economia della colonia stessa. Era tenuto in grande considerazione da parte del grande pubblico in quanto, con un misto di diplomazia e forza, era riuscito a liberare gli schiavi nelle piantagioni, tramutandoli in lavoratori pagati. Venne aiutato in questo dagli schiavi stessi che, incoraggiati dal suo esempio, organizzarono qua e l\u00e0 delle piccole ribellioni e delle proteste per le loro condizioni di vita.\nUn altro dei problemi che Louverture dovette affrontare fu quello di gestire i potenziali rivali al potere nella colonia. Il pi\u00f9 duro di questi era sicuramente il comandante mulatto Jean-Louis Villatte, con base a Cap-Fran\u00e7ais. Toussaint e Villate erano stati in competizione per il comando delle truppe e del territorio dell'isola dal 1794. Villatte si era per\u00f2 dimostrato estremamente razzista nei confronti dei soldati di colore arruolati per la causa e per questo Toussaint aveva pianificato una alleanza con Andr\u00e9 Rigaud, un uomo libero di colore, dopo l'espulsione del generale francese \u00c9tienne Lavaux. Nel 1796 Villate, sostenuto da una vasta fetta di popolazione, si scagli\u00f2 contro i francesi ritenendo che stessero complottando per il ritorno alla schiavit\u00f9. Il 20 marzo, riusc\u00ec a catturare il governatore francese Lavaux e si autoproclam\u00f2 governatore. Le truppe di Louverture giunsero ben presto a Cap-Fran\u00e7ais per recupeare il governatore francese e scacciare Villatte dal villaggio. Toussaint si distinse in questa occasione per aver aperto i magazzini al pubblico, mostrando come questi fossero pieni di catene, sostenendo quindi che fosse Villatte che stesse preparandosi per il ritorno alla schiavit\u00f9. Venne promosso comandante della Provincia Orientale due mesi dopo, divenendo cos\u00ec il pi\u00f9 alto ufficiale in comando a Santo Domingo nel 1797. Lavaux proclam\u00f2 anch'egli Toussaint al ruolo di vicegovernatore, annunciando nel contempo che nulla gli sarebbe stato possibile fare senza la sua approvazione, frase a cui Louverture replic\u00f2 col motto: \"Dopo Dio, Lavaux\".\nLa Terza Commissione: 1796\u201397.\nAlcune settimane dopo il trionfo sull'insurrezione di Villatte, i rappresentanti francesi della terza commissione giunsero a Santo Domingo. Tra questi vi era Sonthonax, il commissario che in precedenza aveva dichiarato l'abolizione della schiavit\u00f9 sull'isola il giorno stesso del discorso di Louverture a Camp Turel. In un primo momento le relazioni tra i due si presentarono positive. Sonthonax promosse Toussaint al rango di generale e permise ai suoi due figli, Placide ed Isaac, di frequentare la scuola fondata dai francesi per i figli dei coloni.\nNel settembre del 1796, si tennero le elezioni che si tennero per scegliere i rappresentanti della colonia all'Assemblea Nazionale francese. Le lettere di Toussaint dimostrano ancora oggi come egli cerc\u00f2 di incoraggiare Lavaux a rimanere sull'isola, ed alcuni storici a tal proposito hanno speculato su questo fatto ritenendo che egli stesse solo cercando un fermo sostenitore in Francia o di un alleato per liberarsi della stessa Francia come potenza dominante. Sonthonax venne anch'egli eletto, ma mentre Lavaux lasci\u00f2 Santo Domingo nell'ottobre di quell'anno alla volta della Francia, Sonthonax scelse di rimanere.\nSonthonax, fervente rivoluzionario e fiero sostenitore dell'uguaglianza delle razze, ben presto arriv\u00f2 a surclassare Louverture in popolarit\u00e0. Sebbene i loro obbiettivi fossero simili, vi erano diversi punti di contrasto tra i due. Il punto pi\u00f9 discusso era certamente il ritorno dei bianchi come proprietari delle piantagioni che nel frattempo avevano abbandonato Santo Domingo a causa della rivoluzione scoppiata. Per Sonthonax, questi erano sentiti come dei potenziali controrivoluzionari per poter essere assimilati, ufficialmente o no, agli \"\u00e9migr\u00e9s\" che pure avevano abbandonato la Francia rivoluzionaria. Per Toussaint, essi rappresentavano invece una risorsa per l'isola intera ed era disposto a riaccoglierli purch\u00e9 giurassero fedelt\u00e0 al nuovo governo.\nNell'estate del 1797, Toussaint autorizz\u00f2 il ritorno di Bayon de Libertat, ex supervisore della piantagione di Breda, col quale aveva una lunga amicizia. Sonthonax scrisse a Louverture minacciandolo di azioni sgradevoli nei suoi confronti se non avesse ricacciato Bayon dal territorio. Toussaint a questo punto scrisse direttamente al Direttorio francese per chiedere il permesso affinch\u00e9 Bayon potesse rimanere. Alcune settimane dopo, inizi\u00f2 a tramare per un richiamo ufficiale di Sonthonax in patria in vista dell'estate. Toussaint aveva numerosi contatti con gli avversari politici di Sonthonax, i quali accusavano lo stesso Sonthonax di aver cercato di coinvolgere Louverture in azioni negative per l'isola, a partire dal massacro dei bianchi presenti nella colonia. Questa accusa si basava inoltre sul radicalismo delle posizioni di Sonthonax.\nRaggiungendo la Francia, Sonthonax colse l'occasione a sua volta per accusare Toussaint di realismo, contro-rivoluzionarismo e tendenze pro-indipendentiste. Toussaint del resto sapeva bene che il suo ruolo di autorit\u00e0 lo avrebbe minacciato in particolare per quest'ultima accusa. Nel contempo, il Direttorio francese, che era molto pi\u00f9 oligarchico e molto meno rivoluzionario di quanto si potesse pensare, inizi\u00f2 a riconsiderare il tema dell'abolizione della schiavit\u00f9. Nel novembre del 1797, Toussaint scrisse nuovamente al Direttorio assicurandogli la massima sua fedelt\u00e0 ma ricordandogli fermamente la necessit\u00e0 di mantenere intatta l'abolizione della schiavit\u00f9.\nTrattati con la Gran Bretagna e gli Stati Uniti: 1798.\nPer diversi mesi, Toussaint si trov\u00f2 da solo al comando della Santo Domingo francese, ad eccezione della parte a sud dello stato, semiautonoma, dove il generale mulatto Andr\u00e9 Rigaud aveva rigettato l'autorit\u00e0 della terza commissione francese. Entrambi i generali ad ogni modo continuavano ad attaccare gli inglesi, la cui posizione a Santo Domingo si indeboliva sempre pi\u00f9. Toussaint stava negoziando con gli inglesi il loro ritiro dalla Francia quando l'ultimo commissario francese, Gabriel H\u00e9douville, giunse in loco nel marzo del 1798, con gli ordini di diminuire considerevolmente l'autorit\u00e0 di Toussaint.\nIl 30 aprile 1798, Toussaint sigl\u00f2 un trattato col generale inglese Thomas Maitland, scambiando il ritiro delle truppe inglesi dalla parte occidentale di Santo Domingo con l'amnistia di tutti i controrivoluzionari francesi dell'area. A maggio di quell'anno, Port-au-Prince venne restituita al governo francese.\nNel luglio di quell'anno, Louverture e Rigaud incontrarono insieme il commissario H\u00e9douville. Nella speranza di creare una rivalit\u00e0 che avrebbe naturalmente diminuito il potere di Toussaint, H\u00e9douville mostr\u00f2 una spiccata preferenza per Rigaud, ed un'altrettanto efferata avversione per Toussaint. Ad ogni modo anche il generale Maitland stava giocando sulle rivalit\u00e0 tra i due in funzione anti-francese e prefer\u00ec in diverse occasioni evadere l'autorit\u00e0 di H\u00e9douville rivolgendosi direttamente a Toussaint per le sue richieste. Nell'agosto di quell'anno, Toussaint e Maitland siglarono dei trattati per l'evacuazione delle restanti truppe inglesi. Il 31 agosto i due firmarono un trattato segreto che avrebbe rimosso il blocco navale a Santo Domingo da parte degli inglesi sotto la promessa che Toussaint si sarebbe impegnato per non esportare la rivoluzione degli schiavi in Giamaica, dominio britannico.\nQuando le relazioni di Toussaint con H\u00e9douville raggiunsero un punto di rottura, scoppi\u00f2 una rivolta tra le truppe del nipote adottivo di Toussaint, Hyacinthe Mo\u00efse. I tentativi di H\u00e9douville di gestire la cosa peggiorarono ulteriormente la faccenda e Toussaint si rifiut\u00f2 pertanto di aiutarlo. La ribellione crebbe su vasta scala sino a divenire una vera e propria insurrezione e Hedouville si prepar\u00f2 a lasciare l'isola, mentre Toussaint e Dessalines minacciavano di arrestarlo come agitatore sociale. H\u00e9douville salp\u00f2 alla volta della Francia nell'ottobre del 1798, trasferendo nominalmente la sua autorit\u00e0 a Rigaud. Toussaint decise invece di collaborare con Phillipe Roume, un membro della terza commissione presente nella colonia. Pur continuando dunque a manifestare la sua alleanza al governo francese, Toussaint faceva espellere un rappresentante del secondo governo dal suo territorio e negoziava coi nemici della Francia.\nGli Stati Uniti avevano sospeso il commercio con la Francia nel 1798 per i continui conflitti sulla pirateria che interessava tale tratta. I due paesi erano sul punto della guerra, ma il commercio tra Santo Domingo e gli Stati Uniti era invece ben visto sia da Toussaint che dagli americani. Con la partenza di H\u00e9douville, Louverture invi\u00f2 Joseph Bunel a negoziare col nuovo governo di John Adams. I termini del trattato erano del tutto simili a quelli stabiliti con gli inglesi, ma Toussaint continuava a far valere il valore dell'indipendenza della sua nazione. In conclusione, sino a quando la Francia mantenne l'abolizione della schiavit\u00f9, l'isola continu\u00f2 a rimanere una colonia francese, almeno nominalmente.\nL'espansione del territorio: 1799\u20131801.\nNel 1799, le tensioni tra Toussaint ed Andr\u00e9 Rigaud giunsero al picco massimo. Louverture aveva accusato Rigaud di aver cercato di farlo assassinare per prendere per s\u00e9 il potere su Santo Domingo. Rigaud dal canto suo accus\u00f2 Toussaint di cospirare con gli inglesi per restaurare la schiavit\u00f9. Il conflitto in essere era complicato da una serie di toni razziali che esasperarono le tensioni tra la popolazione di colore e quella mulatta. Toussaint aveva ovviamente delle ragioni politiche per volersi sbarazzare di Rigaud in quanto solo col controllo di ogni porto avrebbe potuto prevenire lo sbarco di truppe francesi ed avviare cos\u00ec il processo di proclamazione d'indipendenza della colonia.\nDopo che Rigaud ebbe mandato delle truppe ad assediare i villaggi di confine a Petit-G\u00f4ave ed a Grand-G\u00f4ave nel giugno del 1799, Louverture persuase Roume a dichiarare Rigaud un traditore e ad attaccare l'area a sud del paese. Ne risult\u00f2 una guerra civile, nota come Guerra dei Coltelli, perdurata per pi\u00f9 di un anno, che si concluse con la sconfitta di Rigaud e la sua partenza per Guadalupa, allora parte del territorio coloniale francese, nell'agosto del 1800. Toussaint deleg\u00f2 gran parte della campagna militare al suo luogotenente, Jean-Jacques Dessalines, che si rese tristemente famoso durante le battaglie per il massacro dei mulatti catturati e di molti civili. Il numero dei morti in questi scontri \u00e8 ancora oggi oggetto di discussioni storiche: il contemporaneo generale francese Fran\u00e7ois Joseph Pamphile de Lacroix propose il numero complessivo di 10.000 morti, mentre lo storico trinidadiano del XX secolo, C.L.R. James, ne cont\u00f2 solo alcune centinaia in aperta contraddizione con l'amnistia proclamata.\nNel novembre del 1799, nel corso della guerra civile, Napoleone Bonaparte prese il potere in Francia e proclam\u00f2 una nuova costituzione che dichiarava che le colonie dovessero essere soggette a leggi speciali. Anche se le colonie da subito sospettarono che ci\u00f2 facesse riferimento alla reintroduzione della schiavit\u00f9, Napoleone inizi\u00f2 col confermare la posizione di Toussaint e promettendo il mantenimento dell'abolizione della schiavit\u00f9. Egli comunque proib\u00ec a Toussaint di invadere la parte spagnola di Santo Domingo. Toussaint era comunque determinato a procedere nelle sue intenzioni. Nel gennaio del 1801, Toussaint e Hyacinthe Mo\u00efse invasero i territori spagnoli, prendendo possesso dei territori del governatore, Don Garcia, con alcune difficolt\u00e0. Queste aree erano pi\u00f9 selvagge e meno densamente popolate rispetto alla parte francese. Toussaint si imbarc\u00f2 in un programma di modernizzazione. Egli era ora padrone dell'intera isola.\nLa Costituzione del 1801.\nNapoleone aveva reso chiaro agli abitanti di Santo Domingo che la Francia avrebbe creato una nuova costituzione per tutte le colonie, nella quale venne reso chiaro che le colonie sarebbero state soggette a leggi speciali. Malgrado le iniziali proteste di quanti pensavano che i francesi volessero restaurare la schiavit\u00f9, fatto che ovviamente sollev\u00f2 gli schiavi di Santo Domingo. Nel marzo del 1801, Louverture nomin\u00f2 un'assemblea costituzionale, in gran parte composta da proprietari di piantagioni bianchi, per fare la bozza di una costituzione per Santo Domingo. Egli promulg\u00f2 una costituzione il 7 luglio 1801, stabilendo ufficialmente la sua autorit\u00e0 sull'intera isola di Hispaniola. Si autoproclam\u00f2 governatore generale a vita con poteri semi-assoluti e la possibilit\u00e0 di scegliere il suo successore. Ad ogni modo, Toussaint fu bene attento a non dichiarare esplicitamente l'indipendenza di Santo Domingo, riportando da subito che era una colonia dell'impero francese nell'art. 1 della costituzione.\nL'art. 3 della costituzione riporta: \"Non possono esistere schiavi [a Santo Domingo], in quanto la servit\u00f9 \u00e8 abolita per sempre. Tutti gli uomini sono nati liberi e moriranno liberi e francesi.\" La costituzione garantiva eguali opportunit\u00e0 e trattamenti a tutte le razze, come confermato anche dalla politica adottata da Toussaint sul lavoro forzato e sull'importazione di lavoratori dal mercato degli schiavi. Toussaint non era intenzionato a creare un compromesso tra il cattolicesimo e la dominante fede vud\u00f9. L'art. 6 citava chiaramente che \"la fede romana, cattolica e apostolica debba essere l'unica fede professata pubblicamente.\"\nToussaint incaric\u00f2 il colonnello Vincent di presentare la nuova costituzione a Napoleone, anche se lo stesso Vincent disse di essere rimasto inorridito da quanto il generale si fosse spinto oltre. Molti aspetti della costituzione danneggiavano la Francia: l'assenza di ufficiali del governo francese in loco, la mancanza di vantaggi per il commercio tra la Francia e la sua stessa colonia, oltre alla mancanza di tatto da parte di Toussaint nel pubblicare una costituzione prima che questa potesse essere sottoposta al governo francese. Malgrado queste discordanze, Vincent tent\u00f2 di sottoporre la costituzione a Napoleone in luce positiva, ma venne esiliato all'Isola d'Elba.\nToussaint continu\u00f2 a professarsi un francese ed un convinto bonapartista. Scrisse a Napoleone ma non ricevette alcuna risposta. Napoleone decise quindi di inviare una spedizione di 20.000 uomini per restaurare la completa autorit\u00e0 francese a Santo Domingo, come pure per restaurarvi la schiavit\u00f9.\nLa campagna di Leclerc.\nLe truppe di Napoleone, al comando di suo cognato, il generale Charles Emmanuel Leclerc, avevano ricevuto istruzioni di provare a prendere il controllo dell'isola per vie diplomatiche, proclamando intenzioni pacifiche e mantenendo segreto l'ordine di deportare tutti gli ufficiali di colore dell'esercito di Toussaint. Toussaint nel frattempo, venuto a conoscenza della notizia, inizi\u00f2 a preparare le difese, assicurandosi la disciplina e la fedelt\u00e0 dei suoi uomini. Questo contribu\u00ec ad una ribellione ai lavori forzati guidati da suo nipote il generale Mo\u00efse nell'ottobre del 1801. Questa venne violentemente repressa col risultato unico che quando le navi francesi furono avvistate all'orizzonte, non tutti gli abitanti di Santo Domingo si erano trovati automaticamente schierati dalla parte di Toussaint. Alla fine di gennaio del 1802, mentre Leclerc aveva chiesto il permesso di sbarcare a Cap-Fran\u00e7ais e Christophe lo aveva respinto, il visconte di Rochambeau attacc\u00f2 Fort-Libert\u00e9, mandando in fumo quindi l'opzione diplomatica.\nIl piano di Toussaint in caso di guerra era di dar fuoco alle citt\u00e0 costiere ed alle aree pianeggianti coltivate, ritirando le sue truppe nelle aree interne montuose e poco accessibili e l\u00ec aspettare che la febbre decimasse le truppe europee. Il maggiore impedimento a questo piano era la difficolt\u00e0 nelle comunicazioni interne. Christophe incendi\u00f2 Cap-Fran\u00e7ais e si ritir\u00f2, ma Paul Louverture venne ingannato con una lettera falsa permettendo ai francesi di occupare cos\u00ec Santo Domingo; altri ufficiali credettero invece alla proclamazione di occupazione diplomatica di Napoleone, mentre altri ancora si dimostrarono restii a bruciare i villaggi per ritirarsi di fronte al nemico che avanzava. I rapporti francesi inviati regolarmente a Napoleone dimostrano che nei mesi di guerriglia che si susseguirono a questo sbarco, la posizione dei francesi si fece sempre pi\u00f9 debole, ma che Toussaint ed i suoi generali non erano pienamente consci della loro forza.\nCon entrambi i fronti scioccati da tanta violenza, Leclerc tent\u00f2 di tornare alla soluzione diplomatica. I figli di Toussaint ed i loro tutori vennero accompagnati in spedizione perch\u00e9 potessero presentare a Napoleone la proclamazione del loro padre. Nei mesi che seguirono, proseguirono anche inutili combattimenti. Il 6 maggio 1802, Louverture si port\u00f2 a Cap-Fran\u00e7ais per trattare con Leclerc. Negozi\u00f2 un'amnistia per tutti i restanti generali e quindi si ritir\u00f2 con tutti gli onori nelle sue piantagioni a Ennery.\nArresto ed imprigionamento.\nJean-Jacques Dessalines fu almeno in parte responsabile dell'arresto di Louverture, come riportato da diversi autori, tra cui il figlio di Louverture stesso, Isaac. Il 22 maggio 1802, dopo che Dessalines \"ebbe saputo che Louverture aveva fallito nel dare istruzioni al locale capo ribelle di deporre le armi, immediatamente scrisse a Leclerc per denunciare la condotta \"straordinaria\" di Louverture.\u201d Per questa azione, Dessalines e la sua sposa ricevettero degli omaggi da Jean Baptiste Brunet.\nLeclerc aveva chiesto in origine a Dessalines di arrestare Louverture, ma questi si era rifiutato. Il compito pass\u00f2 quindi a Jean Baptiste Brunet. Ad ogni modo i racconti di questo episodio differiscono tra loro. Secondo un racconto dell'episodio, Brunet aveva pensato di insediarsi a Santo Domingo con la propria piantagione e per questo aveva chiesto consiglio a Toussaint su come amministrarla. Louverture ricevette una lettera nella quale Brunet gli si dichiarava \"sincero amico\" nel tentativo di attirarlo dalla parte dei francesi. Imbarazzato da questo colpo basso giocato ad un amico, alla fine, Brunet prefer\u00ec non assistere all'arresto di Toussaint. Brunet deport\u00f2 Louverture ed i suoi aiutanti di campo in Francia a bordo della fregata \"Cr\u00e9ole\" e sulla nave da 74 cannoni \"H\u00e9ros\" in quanto in molti sospettavano che l'ex capo stesse progettando una nuova insurrezione. A bordo della \"Cr\u00e9ole\", Toussaint Louverture avvis\u00f2 i suoi carcerieri che i ribelli non avrebbero ripetuto il suo errore:\nPrivandomi del potere avete tagliato solo il tronco dell'albero della libert\u00e0 a Santo Domingo; fiorir\u00e0 nuovamente dalle sue radici, che sono molte e molto profonde.\nLa nave raggiunse la Francia il 2 luglio 1802 e, il 25 agosto, Toussaint Louverture venne inviato alla prigione di Fort de Joux nel dipartimento di Doubs. Mentre si trovava in prigione, mor\u00ec il 7 aprile 1803. In molti hanno suggerito diverse cause per la morte tra cui affaticamento, malnutrizione, apoplessia, polmonite o forse anche tubercolosi. In sua assenza, Jean-Jacques Dessalines guid\u00f2 la rivolta haitiana sino al suo completamento, sconfiggendo infine le truppe francesi nel 1803.\nNella cultura di massa.\nToussaint nella descrizione di Capefigue.\nJean-Baptiste-Honor\u00e9-Raymond Capefigue, nella sua opera \"L'Europa durante il consolato e l'impero di Napoleone\", descrive cos\u00ec la figura di Toussaint: \"\u00ab(...) in quel fermento di spiriti che la rivoluzione aveva gettato nelle colonie, erano emersi fra i negri alcuni capi dotati d'una grande capacit\u00e0 e d'uno straordinario coraggio; gli uni crudeli per carattere, gli altri resi inesorabili dai loro risentimenti e fatalmente preoccupati dal pensiero di vendicare gli oltraggi sofferti, in che seguivano un impulso troppo naturale; avvennero orrende esecuzioni; l'incendio percorse San Domingo; la rivoluzione francese tutta quanta si riprodusse in sanguinose imagini nelle colonie. Di mezzo a quella razza africana era sorta una mente fervida e grave, un uomo poderoso e per indole e per complessione, intendo parlare di Toussaint Louverture che \u00e8 per sostenere una s\u00ec gran parte negli avvenimenti di San Domingo. Toussaint era un semplice schiavo, d'origine africana, nato, dicevasi, in riva al fiume Senegal; i genitori di lui, parimenti schiavi, vivevano su le possessioni del conte di Noe, uno dei ricchi piantatori di San Domingo, alla distanza di qualche lega dalla citt\u00e0 del Capo. Toussaint prese il suo nome dal luogo ove veniva impiegato ai pi\u00f9 aspri lavori e a guardare i bestiami su le alte sommit\u00e0 del morne; impar\u00f2 a leggere e a scrivere il proprio nome; alto di statura, la sua fisionomia portava le impronte indelebili della schiatta africana. Poich\u00e9 fu istrutto alcun poco, divenne carrozziere dei proprietari della possessione; ardente cattolico, probo nel suo servigio, Toussaint si era acquistata l'intera confidenza del suo padrone; nelle prime turbolenze si mantenne fedele ai bianchi e si getto nella sollevazione sol quando questa vest\u00ec un carattere politico. In quel momento gli schiavi erano in armi e la loro sommossa assumeva un aspetto singolare; i negri sollevati aveano fatto causa a parte dei coloni perch\u00e9 il loro obbligo, essi dicevano, era di obbedire, non alla nazione ma ad un re e questo re, Luigi XVI, era stato condannato dai bianchi a morire sopra d'un palco, espressione commovente d'una fedelt\u00e0 di selvaggi.\"\"In mezzo a tanti disordini, Toussaint s'era elevato al grado di colonnello; i negri lo seguivano con fiducia; gli allettavano i ricchi ornamenti, gli spallini, il cappello gallonato, distintivi senza dei quali Toussaint non solea mai mostrarsi [\u2026] Toussaint conduceva gli schiavi alla vittoria, e allorch\u00e9 tornava da una delle sue spedizioni, il commissario Polverel per indicarne l'ardimentoso coraggio si espresse cos\u00ec: Cet homme fait OUVERTURE partout (Quest'uomo si apre un varco per ogni dove); di qui venne il soprannome di Louverture invariabilmente rimastogli\u00bb.\"\nToussaint nella descrizione di Norvins.\nJacques De Norvins, nella sua \"Storia di Napoleone\", descrive cos\u00ec la figura di Toussaint: \"\u00abL'esistenza politica di quest'uomo straordinario data dal 22 agosto 1791, giorno in cui la ribellione eccitata dal negro Giovan Francesco, del quale egli era il confidente, appales\u00f2 l'alta cospirazione tramata contro la supremazia dei bianchi; l'incendio delle propriet\u00e0 di questi serv\u00ec di segnale al loro massacro. Correvano gli assassini gridando per ogni dove viva il Re! e portavano la coccarda bianca nel tempo che l'Assemblea coloniale portava quella della rivoluzione. Louverture erasi fatto gran nome in questa guerra di esterminio, frutto delle sue trame secrete, e tanto parlavasi di colui e per l'isola e fuori, che il generale Lavaux, spedito dalla Convenzione a San Domingo, s'indirizz\u00f2 ad esso soltanto, e tante cose gli promise che l'ambizioso schiavo, abbandonando Giovan Francesco, entr\u00f2 colonnello al servizio della Repubblica, e da quel tempo in poi i bianchi poterono vivere tranquillamente. Pi\u00f9 tardi gl'Inglesi, ch'egli aveva scacciati da tutte le loro posizioni, vollero piuttosto consegnare a lui il forte di San Nicol\u00f2 che al generale H\u00e9douille, ch'era il nuovo agente della repubblica. Non pago di aver costretto i commissari della Convenzione a pronunciare la libert\u00e0 dei negri, concep\u00ec Santo il progetto di rendere indipendente la sua patria adottiva, ed allorquando rifiutava di sottomettersi all'autorit\u00e0 dei delegati francesi, dive egli, ci\u00f2 non fare per altro fine che per quello di non dividere con alcuno la gloria di aver conservato San Domingo alla Francia. Disbrigatosi da ogni lotta straniera e dal dominio francese, Louverture non vedevasi pi\u00f9 a fronte che un rivale, ed era questi Rigaud capo dei mulatti: perseguitollo con tanta violenza che lo costrinse ad imbarcarsi. Regnava veramente sulla colonia, quando la rivoluzione del 18 brumaio fece salire Bonaparte al grado di console. Confermato dal nuovo governo nelle funzioni di generale in capo che si era attribuite, malgrado la presenza dei commissari francesi, Santo reclamava la restituzione della parte spagnola, che pel trattato di Basilea era stata ceduta alla Francia: non and\u00f2 guari che, alla testa di un poderoso esercito, ei facesse conoscere la sua forza sopra tutta la terra di San Domingo. Ma allorch\u00e9 Santo fu in caso di valutare l'eminenza del potere a cui era salito il primo console, cominci\u00f2 ad essere inquieto della propria sua grandezza, e per conservarla concep\u00ec l'idea di farsi necessario alla madre patria ed a Bonaparte coll'imitarlo. Diede, in conseguenza di ci\u00f2, una costituzione all'isola merc\u00e9 la quale egli era nominato governatore a vita, colla facolt\u00e0 di eleggere il suo successore: fece poscia accettare agli abitanti il nuovo patto sociale, e ne prescrisse l'esecuzione prima ancora che venisse approvato dal governo francese: il colonnello Vincent che presentar dovea la nuova costituzione al primo console, era pure incaricato di sollecitarne l'approvazione. Frattanto Louverture aveva creato dei beni nazionali provvisori, dando in affitto le propriet\u00e0 dei coloni assenti, una parte dei quali beni riserbava a s\u00e9 stesso ed altre ne destinava ai suoi generali per renderseli maggiormente affezionati. Un tal modo di procedere conciliava i vantaggi della coltura e del commercio con quelli della politica di Louverture: molti coloni richiamati dalle liete conseguenze della sua amministrazione erano ritornati nelle loro propriet\u00e0. Certamente non doveva essere uomo di mediocre capacit\u00e0 colui che dopo essersi tante volte bagnato le mani nei sangue dei bianchi, ispirava loro un'interna confidenza. Un ascendente cos\u00ec singolare risvegli\u00f2, pi\u00f9 che la costituzione di Santo, le inquietudini del primo console, che infelicemente stim\u00f2 non doversi frapporre tempo per strappare la colonia dalle mani di un capo s\u00ec abile.\"\"Difatti, i trenta milioni di produzioni coloniali che all'epoca dello sbarco furono trovati e nei magazzini ed in piena raccolta, provano egregiamente la buona amministrazione e la non comune abilit\u00e0 di Santo. Suo sistema costante era quello di agire nel nome della libert\u00e0 degli Africani e della liberazione del paese; esteriormente affettava la figura di Washington ed invigilava affinch\u00e9, ad eccezione di lui, l'uguaglianza non venisse in modo alcuno alterata. Cos\u00ec tutti i vantaggi della patria non erano in esso: cos\u00ec dopo la sua deportazione i diritti della razza africana non periron tutti con lui \u00bb.\""}
{"id": "598062", "revid": "251174", "url": "https://it.wikipedia.org/wiki?curid=598062", "title": "Michele Godena", "text": "Laureato in Conservazione dei Beni Culturali, vive con la famiglia a Finale Ligure in provincia di Savona.\nCarriera scacchistica.\nInizia a giocare a scacchi a cinque anni sotto la guida del padre e all'et\u00e0 di sette anni comincia a frequentare l'Associazione Scacchistica Trevigiana.\nOttiene il titolo di Candidato Maestro a 12 anni e nel 1980 vince con 7 punti su 9 il torneo internazionale Under-20 di Sas van Gent nei Paesi Bassi.\nNel 1982 \u00e8 secondo nel Campionato del mondo Under-16 di Guayaquil in Ecuador (vinto dal russo Evgenij Bareev).\nNel 1984 all'et\u00e0 di 17 anni ottiene il titolo di Maestro.\nNel congresso FIDE di Erevan 1996 gli viene riconosciuto definitivamente il titolo di Grande Maestro.\nNel 2007 ha pubblicato per l'editrice Caissa Italia il libro \"La mia Siciliana\", dedicato alla variante Alapin della Siciliana (1.e4 c5 2.c3) con la quale ha ottenuto numerose vittorie, anche con campioni come Lajos Portisch, Lewon Aronyan, \u00c9tienne Bacrot e Sergej Tivjakov.\nPer molto tempo \u00e8 stato il giocatore italiano con l'Elo pi\u00f9 alto, fin quando nel luglio 2007 \u00e8 stato superato dal giovanissimo Fabiano Caruana.\nIl suo record nel rating mondiale lo raggiunge nella classifica FIDE di marzo 2010 dove ottiene 2561 punti Elo, numero 2 in Italia dietro Fabiano Caruana.\nPrincipali risultati.\nHa vinto cinque volte il Campionato italiano di scacchi: Reggio Emilia 1992, Filettino 1993, Verona 1995, Cremona 2005 e 2006, quest'ultimo dopo gli spareggi blitz contro Fabiano Caruana. Nel 1987 alla sua prima partecipazione si classifica al terzo posto.\nHa vinto quattordici volte il Campionato italiano a squadre: sette con la squadra del \"VIMAR Marostica\" (nel 1993, 1997, 2001, 2002, 2003, 2004 e 2007) e sette con l'Obiettivo Risarcimento Padova (2012, 2013, 2014, 2015, 2017, 2018 e 2019)\nNel dicembre del 2007 ha vinto il campionato italiano lampo online giocato sul server Playchess.\nNell'aprile 2015 ha vinto a Fano il campionato italiano lampo.\nIl 24 giugno 2007 \u00e8 diventato Campione dell'Unione europea (con 8/10 ed una performance Elo di 2.650 punti) concludendo il torneo a pari punti con il GM serbo Nikola Sedlak che per\u00f2 non concorreva per il titolo in quanto appartenente ad un Paese non facente parte dell'Unione Europea.\nNel 2010 ha vinto a Coira con la Nazionale Italiana la 29\u00aa edizione della Mitropa Cup, manifestazione che vede la partecipazione di 10 nazioni centro-europee. Per l'Italia si \u00e8 trattato del pi\u00f9 importante trofeo mai vinto in una competizione a squadre. Sempre nella stessa manifestazione, nel 1983 e nel 2011, ha vinto la Medaglia d'Oro individuale in terza scacchiera.\nHa disputato con la Nazionale Italiana quattordici edizioni delle Olimpiadi giocando 141 partite (35+ 74= 32-) : Salonicco 1988, Novi Sad 1990 Manila 1992, Mosca 1994 Erevan 1996, \u0116lista 1998, Istanbul 2000, Bled 2002, Calvi\u00e0 2004, Torino 2006, Dresda 2008, Chanty-Mansijsk 2010, Istanbul 2012 e Batumi 2018. Miglior piazzamento individuale il 9\u00ba posto in seconda scacchiera nel 1998.\nHa disputato con la Nazionale Italiana dodici edizioni consecutive del Campionato europeo a squadre giocando 90 partite (13+ 55= 23-): Debrecen 1992, Pola 1997, Batumi 1999, Le\u00f2n 2001, Plovdiv 2003, G\u00f6teborg 2005, Creta 2007, Novi Sad 2009, Sithonia 2011, Varsavia 2013, Reykjav\u00edk 2015 e Creta 2017.\nHa partecipato a 16 Campionati europei individuali: Saint Vincent 2000, Ohrid 2001, Batumi 2002, Istanbul 2003, Varsavia 2005, Ku\u015fadas\u0131 2006, Dresda 2007, Budua 2009, Fiume 2010, Aix-les-Bains 2011, Plovdiv 2012, Legnica 2013, Gerusalemme 2015, Gjakova 2016, Minsk 2017, Batumi 2018.\nNel 1983 ottiene un notevole 1\u00ba posto ex aequo, a soli 16 anni, nel torneo di Porto San Giorgio. Seguono due vittorie nell'open di Madonna di Campiglio (nel 1985 ex aequo e nel 1986 in solitaria). Nel 1985 vince anche l'open di Celle Ligure con 8 su 9.\nNel 1988 ottiene le prime due norme di Maestro Internazionale negli open di Lugano e di Biel. La terza e definitiva norma viene conquistata in settembre-ottobre nel torneo chiuso di Litom\u011b\u0159ice in Cecoslovacchia. Nello stesso anno vince anche il campionato a squadre ARCI-UISP a Spinea, in prima scacchiera con la squadra dell'Associazione Scacchistica Trevigiana.\nNel 1989 vince il prestigioso torneo open di Aosta davanti a ben 13 Grandi Maestri (tra cui Evgenij Bareev, Ian Rogers, Jonathan Flear e Garc\u00eda Palermo) e 29 Maestri Internazionali.\nNel 1991 partecipa per la prima volta al Torneo di Capodanno di Reggio Emilia nel \"Memorial Chicco\", classificandosi al 4\u00ba posto. Parteciper\u00e0 ad altre dieci edizioni del torneo di capodanno. Nel Torneo di Capodanno 1992/93 vince con tutti i tre Grandi Maestri stranieri presenti: Rafael Vaganian, vincitore del torneo, Lajos Portisch e Zurab Azmaiparashvili. Una sconfitta col MI Bruno Belotti gli imped\u00ec di conquistare la prima norma di Grande Maestro e il 2\u00ba posto nel torneo. In quanto primo tra gli italiani vinse il campionato italiano 1992 abbinato al torneo. Nel 2009/2010 ha chiuso imbattuto al terzo posto ex aequo con Caruana e con una performance di 2712 punti Elo FIDE un torneo che era di 15\u00aa categoria FIDE (media Elo 2624).\nNel 1995 vince il torneo di Asti con 7 su 9, ottenendo la prima norma di Grande Maestro. In febbraio disputa un match amichevole a Cannes su sei partite con l'astro nascente francese \u00c9tienne Bacrot (attualmente ai vertici della classifica mondiale) e lo vince con un perentorio +4 =2. In novembre ottiene la seconda norma di GM nel torneo zonale di Linares in Spagna.\nNel 1997 ha vinto l'open A di Cannes davanti a moltissimi Grandi Maestri. Nel 1998 ha vinto i tornei di Bolzano, Arco di Trento e, a pari merito, di Genova e Padova.\nNel settembre del 2000 compie un'impresa storica: nel torneo zonale di Mondariz in Spagna si qualifica, primo tra gli italiani, per la fase finale del Campionato del mondo di scacchi che si \u00e8 tenuta in India a Nuova Delhi. Verr\u00e0 per\u00f2 superato al tie-break dal GM rumeno Viorel Iordachescu.\nNel 2002 e 2003 vince il torneo Pentium ad inviti di Milano e sempre nel 2003 il torneo ad inviti di Taormina.\nNel 2006 ha vinto \"ex aequo\" con 6 \u00bd /9 il forte open Aeroflot-B di Mosca.\nNel 2008 vince in marzo l'open di Lugano (1\u00ba ex aequo con 5 \u00bd su 7 ma 1\u00ba per il Bucholz), in agosto l'open \"Novotel\" di Genova e il campionato italiano semilampo di Saint Vincent.\nNel 2010 ha vinto davanti al GM polacco Micha\u0142 Olszewski il 1\u00ba Torneo Internazionale di Scacchi ospitato a bordo della Costa Concordia, evento unico nel suo genere perch\u00e9 disputato durante una crociera nel Mediterraneo. In giugno a Coira vince con l'Italia la sua prima Mitropa Cup.\nNel luglio del 2016 ha vinto a Ginevra il 3\u00b0 Championnat de parties blitz de la Francophonie con 10 punti su 11 turni, nella sezione Rapid \u00e8 arrivato secondo con 13,5 punti su 15 turni, battuto a solo negli spareggi tecnici da Christian Bauer. Successivamente ha vinto le semifinali del CIA 2016, qualificandosi per le finali 2016 del Campionato Italiano Assoluto. Nel mese di ottobre ha vinto a Mentone il 4\u00e8me Championnat de la Francophonie.\nNel maggio del 2017 a Gallipoli vince il Campionato italiano di scacchi a squadre con la squadra del Obiettivo Risarcimento Padova.\nNel luglio del 2017 partecipa all'European Senior Chess for team di Novi Sad il Campionato over 50. La squadra italiana, composta da Michele Godena, Carlos Garc\u00eda Palermo, Sergio Mariotti, Fabrizio Bellia e Fabio Bruno si classifica al secondo posto.\nNell'aprile 2018 a Wa\u0142brzych vince con l'Italia l'European Senior Team Chess Championship over 50 . In maggio del 2018 a Gallipoli vince ancora il Campionato italiano di scacchi a squadre con la squadra del Obiettivo Risarcimento Padova. In giugno a Isola di Capo Rizzuto vince con l'Italia la sua seconda Mitropa Cup.. In ottobre partecipa a Batumi alle Olimpiadi. Giocando in 2a scacchiera ottiene 2 punti (+0 =4 -3) nelle 7 partite giocate.\nNell'aprile 2019 a Rodi si classifica secondo con l'Italia nei Campionati Mondiali seniores over50 e a maggio a Bressanone vince ancora il Campionato italiano di scacchi a squadre con la squadra del Obiettivo Risarcimento Padova."}
{"id": "598063", "revid": "446353", "url": "https://it.wikipedia.org/wiki?curid=598063", "title": "HMS Barham (04)", "text": "La HMS \"Barham\" (Pennant number 04), terza nave da guerra della Royal Navy britannica a portare questo nome \u00e8 stata una nave da battaglia classe Queen Elizabeth, cos\u00ec battezzata in onore dell'ammiraglio Charles Middleton I barone di Barham. Costruita nei cantieri navali John Brown a Clydebank, Scozia venne impostata il 24 febbraio 1913 e varata nel 1914, entrando in servizio nel 1915, a prima guerra mondiale gi\u00e0 iniziata.\nStoria.\nPrima guerra mondiale.\nEntrata in servizio nell'agosto 1915, venne assegnata al 5th Battle Squadron (5\u00ba Squadra da Battaglia) della Grand Fleet, con base a Scapa Flow. Il 1\u00ba dicembre successivo entr\u00f2 in collisione con la sua nave sorella, la \"Warspite\": entrambe le unit\u00e0 vennero seriamente danneggiate dall'impatto. Dopo riparazioni temporanee, venne inviata a Invergordon per le riparazioni definitive, che durarono fino al 23 dicembre. Nel 1916 torn\u00f2 ad essere la nave ammiraglia del 5th Battle Squadron dell'ammiraglio Hugh Evan-Thomas, inquadrata nella flotta di incrociatori da battaglia dell'ammiraglio David Beatty durante la battaglia dello Jutland spar\u00f2 un totale 337 colpi dai pezzi da 381\u00a0mm. Anche se il numero di colpi andati a segno non \u00e8 conosciuto, la \"Barham\" e la \"Valiant\" insieme colpirono i loro bersagli 23 o 24 volte, risultando tra le navi pi\u00f9 precise dell'intera flotta. Durante la battaglia venne colpita sei volte, cinque da proiettili da 305\u00a0mm e una da un colpo da 280\u00a0mm, perdendo 26 uomini dell'equipaggio.\nIn seguito allo scontro l'unit\u00e0 rimase in riparazione fino al 5 luglio 1916. Venne sottoposta a lavori di ammodernamento a Cromarty tra il febbraio e il marzo 1917, ricevendo due cannoni antiaerei da 12 libbre e nuovamente revisionata nel febbraio 1918.\nPeriodo interguerra.\nNel 1920 la \"Barham\" divenne ammiraglia del 1st Battle Squadron (1\u00ba Squadra da Battaglia) della Atlantic Fleet, venendo quindi trasferita presso la Mediterranean Fleet nel 1924. Tra i suoi capitani ci fu Percy Noble. I due pezzi antiaerei da 12 libbre vennero sostituiti in questo periodo da due pezzi da 101.6\u00a0mm, a cui se ne aggiunsero altri due nel 1925, accompagnati da un pi\u00f9 moderno sistema di controllo fuoco.\nDurante lo sciopero generale del 1926 venne inviata insieme alla HMS \"Ramillies\" sul fiume Mersey per sbarcare viveri. Rimase quindi nel Mediterraneo fino al 1929, venendo assegnata nuovamente alla Atlantic Fleet nel novembre di quell'anno.\nTra il gennaio 1931 ed il gennaio 1934 venne sottoposta a importanti lavori di ammodernamento: i due fumaioli vennero sostituiti da uno singolo, vennero installate controcarene antisommergibile e incrementata la corazzatura delle santabarbara dei proietti da 152.4\u00a0mm. Le difese antiaeree a corto raggio vennero incrementate con l'installazione di due cannoni Pom Pom da 40\u00a0mm ottupli e due gruppi di mitragliatrici Vickers quadruple da 12,7\u00a0mm posizionate sul tetto della torretta B. Una catapulta per idrovolanti Fairey IIIF venne installata sulla torretta X, mentre due dei quattro tubi lanciasiluri vennero rimossi. Queste modifiche causarono un aumento del dislocamento fino a 36.550 t. Al termine dei lavori la \"Barham\" venne brevemente assegnata alla Home Fleet, prima di tornare nel Mediterraneo nel 1935.\nInsieme alle altre quattro navi della classe, venne sottoposta ad ulteriori interventi di ammodernamento sul finire degli anni 30, anche se ad un livello minore rispetto alle altre unit\u00e0. I cannoni antiaerei singoli da 101.6 vennero sostituiti con pezzi dello stesso calibro in quattro torrette binate Mark XIX, gli ultimi due tubi lanciasiluri rimossi e la catapulta modificata nel 1938 per ospitare un pi\u00f9 moderno idrovolante Fairey Swordfish.\nSeconda guerra mondiale.\nAllo scoppio della seconda guerra mondiale, nel settembre 1939, si trovava ancora nel Mediterraneo. Il 12 dicembre successivo, durante il trasferimento in patria per operare insieme alla Home Fleet entr\u00f2 in collisione con il cacciatorpediniere \"Duchess\" a causa della fitta nebbia nove miglia ad ovest del Mull of Kintyre. Il cacciatorpediniere si capovolse e affond\u00f2, con la perdita di 124 membri dell'equipaggio.\nIl 28 dicembre 1939, mentre si trovava al largo dell'Isola di Lewis insieme all'incrociatore da battaglia \"Repulse\" e a cinque cacciatorpediniere di scorta, venne danneggiata tra i depositi munizioni delle torrette A e B da un siluro dell'U-Boot tedesco \"U-30\", al comando di Fritz-Julius Lemp. Le controcarenature nella zona dell'impatto vennero distrutte e quattro membri dell'equipaggio persero la vita nell'esplosione. Nonostante i danni la \"Barham\" fu in grado di procedere senza aiuto fino a Liverpool, dove entr\u00f2 in cantiere per riparazioni.\nDurante i lavori, durati fino all'aprile 1940, vennero installate due ulteriori batterie pom pom quadruple e una mitragliatrice Vickers quadrupla, oltre ad un lanciatore di razzi antiaerei Unrotated Projectile.\nNel settembre 1940 prese parte all'operazione Menace, un attacco navale britannico contro Dakar (Senegal), prima di un progettato sbarco di forze della Francia Libera. Il 24 settembre la \"Barham\" venne colpita da colpi sparati dalle batterie costiere, mentre il giorno successivo si scontr\u00f2 con la nave da battaglia francese \"Richelieu\" e venne colpita da un proiettile da 381\u00a0mm. Lo stesso giorno il sottomarino francese \"B\u00e9v\u00e9ziers\" colp\u00ec con un siluro la nave da battaglia \"Resolution\" e l'operazione Menace venne abbandonata. La \"Barham\" rimorchi\u00f2 quindi la \"Resolution\" fino a Freetown in Sierra Leone per le prime riparazioni prima di tornare a Gibilterra.\nLa \"Barham\" si un\u00ec quindi, a partire dal mese di novembre alla Force H a Gibilterra, partecipando subito dopo ad una complessa operazione di scorta a quattro diversi convogli e venendo quindi dislocata ad Alessandria d'Egitto dal 14 novembre. Il 26 novembre scort\u00f2 la portaerei \"Eagle\" durante una missione di bombardamento su Tripoli, mentre in dicembre bombard\u00f2 insieme alla \"Malaya\" posizioni italiane in Libia orientale. Il 3 gennaio 1941, insieme alla \"Warspite\" e alla \"Valiant\" bombard\u00f2 quindi Bardia in vista dell'omonima battaglia. In seguito prese parte alla scorta a diversi convogli per Malta, partecipando attivamente il 28 marzo 1941 alla battaglia di capo Matapan. Il 21 aprile insieme alle navi da battaglia \"Warspite\" e \"Valiant\", all'incrociatore \"Gloucester\" e ad una scorta di cacciatorpediniere attacc\u00f2 il porto di Tripoli. Nel maggio successivo venne colpita da una bomba durante una missione nei pressi di Creta.\nIl 25 novembre 1941, alle 16.25, mentre navigava per coprire un attacco contro un convoglio italiano venne colpita da tre siluri lanciati dal sottomarino tedesco \"U-331\", comandato dal Kapit\u00e4nleutnant (capitano di corvetta) Hans Diedrich von Tiesenhausen. Mentre si inclinava a babordo le sue santabarbara esplosero e la nave affond\u00f2 rapidamente perdendo pi\u00f9 di due terzi del suo equipaggio. L'intero evento fu filmato da una nave vicina.\nL'Ammiragliato fu immediatamente avvertito dell'affondamento quello stesso 25 novembre, comunque nel giro di poche ore appresero anche che l'Alto Comando Tedesco non sapeva dell'affondamento del \"Barham\". Cogliendo l'opportunit\u00e0 di ingannare i tedeschi e di proteggere il morale inglese, l'Ammiragliato censur\u00f2 tutte le notizie dell'affondamento della \"Barham\" e della perdita di 861 marinai.\nDopo un ritardo di parecchie settimane il War Office decise di informare i parenti prossimi delle vittime della \"Barham\", ma aggiunse una richiesta speciale di riserbo. Le lettere di notifica includevano l'avvertimento di discutere della perdita della nave solo con i parenti stretti, specificando che era \"essenziale che la notizia dell'evento che aveva portato alla perdita di vostro marito non giungesse al nemico fino a che non venisse annunciata ufficialmente.\"\nPer il 9 gennaio 1942 soltanto l'Alto Comando Tedesco realizz\u00f2 la perdita della \"Barham\". L'Ammiragliato britannico inform\u00f2 la stampa il 27 gennaio 1942 e spieg\u00f2 il motivo per cui le notizie erano state tenute riservate. Dopo diffusione della notizia, il comandante del sottomarino venne decorato con la Croce di Cavaliere della Croce di Ferro.\nRiprese cinematografiche.\nIl filmato dell'affondamento, realizzato da un cameraman della Gaumont, venne tenuto segreto dall'Ammiragliato fino al 1945 per non danneggiare il morale della popolazione. Negli anni successivi \u00e8 stato riutilizzato in molti documentari e film tra cui \"La Terra contro i dischi volanti\" (dove \"simul\u00f2\" l'affondamento di un cacciatorpediniere statunitense), \"Task Force\", \"I cannoni di Navarone\" e \"La battaglia di Okinawa\". Appare anche nel video musicale dei Red Hot Chili Peppers della cover di Higher Ground."}
{"id": "598064", "revid": "6923", "url": "https://it.wikipedia.org/wiki?curid=598064", "title": "Blaupunkt", "text": "Blaupunkt GmbH (in italiano \"punto blu\") era un'azienda tedesca che produceva strumentazione elettronica multimediale, nota per la produzione di dispositivi audio domestici e per automobili. Fornitore di serie per Audi, BMW, Fiat, Hyundai, Mercedes, Porsche e Volkswagen. Blaupunkt era anche specializzata nelle installazioni per autobus, per i quali forniva televisori, amplificatori e sistemi di altoparlanti.\nIl marchio era controllato al 100% dalla Bosch, ma il 18 dicembre 2008, venne divisa in due parti. Bosch mantenne solo gli impianti Blaupunkt che producevano autoradio di serie per vetture di lusso o di massa, mentre Aurelius AG rilev\u00f2 la produzione delle autoradio Blaupunkt per l\"aftermarket\". Dagli anni 2000 vennero gradualmente dismesse le produzioni a marchio proprio in favore delle forniture OEM.\nBlaupunkt Technology GmbH ha sede a Hildesheim, come societ\u00e0 controllata da GIP Development SARL, che ne detiene il marchio. Nel settembre 2015 l'azienda \u00e8 entrata in insolvenza e dal 2016 \u00e8 andata in liquidazione; il marchio rimane di propriet\u00e0 della lussemburghese GIP Development SARL.\nStoria.\n\"Ideal Radio\" a Berlino.\nFondata nel novembre 1923 a Berlino col nome \"Ideal Radiotelefon- &amp; Apparatefabrik GmbH Berlin\", nel 1938 cambi\u00f2 denominazione assumendo quella attuale. Dopo la seconda guerra mondiale, sposta il quartier generale e la produzione nella cittadina di Hildesheim.\nBollersdorf ed in seguito Oberbarnim (dal 2001) furono siti di produzione delle radio a galena. Le radio, consentendo l'ascolto tramite auricolari, furono considerate esemplari di alta qualit\u00e0 e, a riprova della stessa, il punto blu (Blaupunkt) divenne un sigillo di garanzia e distintivo di successo presso i clienti. Dal sigillo di garanzia si pass\u00f2 nel 1924 al marchio \"Ideal Blaupunkt Radio\". Dal 1932, sia la designazione \"Blaupunkt\" che il punto blu divennero marchi dell'azienda. Negli anni '20, Ideal produsse altres\u00ec tubi elettronici per apparati radio e kit di montaggio a licenza Telefunken, sotto i marchi Ampladyn, Heliodyn e Superdyn. Nel dicembre 1926, la denominazione \"Ideal-Werke Gesellschaft f\u00fcr drahtlose Telephonie mbH\" cambi\u00f2, e nell'agosto 1927 divenne \"Ideal-Werke AG f\u00fcr drahtlose Telephonie\".\nVerso la fine del 1927 aprirono a Berlino le fabbriche nel quartiere di Kreuzberg in K\u00f6penicker Stra\u00dfe, e alla fine del 1930, nel quartiere Alt-Hohensch\u00f6nhausen in Gro\u00dfe-Leege-Stra\u00dfe.\nBlaupunkt nel gruppo Bosch.\nNel 1930, Ideal venne acquisita, tramite una Holding del Liechtenstein, dalla Robert Bosch AG (dal 1937 GmbH), e dal 1933 divenne ufficialmente societ\u00e0 sorella della Bosch. L'acquisizione segreta di Bosch determin\u00f2 la fine del contratto su licenza con Telefunken e lo spostamento delle produzioni ad altre societ\u00e0. Dal 1932, Christian Paul Goerz assunse la guida di \"Ideal-Werke AG\". Nell'autunno 1934, la societ\u00e0 acquist\u00f2 a Berlin-Wilmersdorf un lotto di 32000 m\u00b2 in Forckenbeckstra\u00dfe, e il 5 settembre 1936 venne inaugurata la sede amministrativa in uno stabilimento con copertura a Shed. Il 15 dicembre 1938 la societ\u00e0 diviene \"Blaupunkt-Werke GmbH\" (BPWG).\nAutoradio Blaupunkt.\nDal momento che la societ\u00e0 divenne (non ufficialmente) sussidiaria della Bosch, la Ideal-Werke produsse la prima autoradio d'Europa nel 1932, la \"Autosuper AS 5\". Questo apparato ricevente per onde medie e lunghe aveva un volume dimensionale di 10 litri, e con un costo di 465 Reichsmark per auto di lusso, nel periodo della crisi nel 1934 una Opel 1,3 L costava 2650 Reichsmark. Questo sarebbe stato l'equivalente di 1600 euro, nel 2018, per l'autoradio, ovvero il 15-17,5% del costo dell'automobile.\nDopo la seconda guerra mondiale, Blaupunkt produsse il suo milionesimo apparecchio a Hildesheim, il 16 giugno 1959. Allo stesso tempo nello stabilimento Bosch/Blaupunkt di Hildesheimer Wald 6000 persone lavoravano per Blaupunkt e 4000 nella fabbrica Bosch di motorini di avviamento e luci per automobili. Nell'aprile 1964 venne costruita la 3 milionesima autoradio, e 25 milioni di apparati nel 1979. Nel luglio 1990 venne prodotta la 50milionesima autoradio Blaupunkt.\n1939-1945.\nNel 1939 Blaupunkt ebbe 2600 occupati. Con l'inizio della seconda guerra mondiale il campo di progettazione e produzione si allarg\u00f2 alla parte militare per la Wehrmacht. Accanto ai prodotti civili Blaupunkt, vennero prodotti con la berlinese Bosch-\"Fernseh-AG\" le fotocamere per obiettivi aerei sullo Henschel Hs 293 D, cos\u00ec come componenti per le bombe di precisione. Apparati radiotrasmittenti civili vennero prodotti in piccole quantit\u00e0 anche in stabilimenti in grosse citt\u00e0 tedesche, cos\u00ec come a Vienna. Dopo il bombardamento dello stabilimento Wilmersdorfer il 1\u00ba marzo 1943, durante i raid aerei alleati di Berlino, la maggior parte della produzione pass\u00f2 a Reichenberg (gi\u00e0 Reichsgau Sudetenland) cos\u00ec come ad Alt-Treptow (Berlino Est) e altri siti, sino alla fine della guerra con l'invasione dell'Armata Rossa e il passaggio amministrativo della societ\u00e0 all'amministrazione militare sovietica in Germania.\nNel 1944 erano occupati alla Blaupunkt 4100 persone. Nel periodo dell'offensiva della Pomerania orientale venne prodotta la Blaupunkt \"Korfu\" a Kostrzyn nad Odr\u0105 (dalla \"Udo-Werke GmbH\" di Christian Paul Goerz e Udo Werr, collaboratore della Blaupunkt) e prodotta nel gennaio 1945 a Hildesheimer Wald presso la Trillke-Werke GmbH, societ\u00e0 figlia della Bosch nata alla fine degli anni '30 per il riarmo della Wehrmacht.\nSede a Hildesheim.\nDopo la fine della guerra, iniziarono per la Trillke/Blaupunkt diverse attivit\u00e0 di riparazione di radio, e in seguito anche sviluppo e produzione di nuovi apparecchi. Alla fine del 1945, Hildesheim divent\u00f2 la sede della societ\u00e0, con la nuova ragione sociale \"Blaupunkt-Apparatebau GmbH\" (BPAG). Segu\u00ec la Werk II a R\u00f6merring di Hildesheim, oggi non pi\u00f9 esistente. Seguirono lo sviluppo e la produzione di nuovi prodotti a marchio Bosch, a Salzgitter (1960), Herne (altoparlanti, nel 1992 chiusa), Francia, Ungheria, Portogallo (Braga, gi\u00e0 Grundig), Malesia (Penang), Messico, Cina e Tunisia.\nDurante gli anni '60 e '70, divent\u00f2 leader nella produzione di autoradio e dispositivi audio per le auto. Blaupunkt \u00e8 considerata la prima produttrice di sistemi GPS.\nDurante gli anni '60, Bosch acquis\u00ec Akkord-Radio, e ne impieg\u00f2 lo stabilimento di Landau in der Pfalz, soltanto fino al 1974, per la produzione delle radio Blaupunkt.\nNegli anni '70 furono impiegati 13700 dipendenti Blaupunkt. La produzione di televisori dal 1986 divenne della Grundig, e la divisione autoradio Grundig, della Blaupunkt. Dal 1990, anche la maggioranza delle azioni della Autoradiofabrik Grundig di Braga. Dal 1996 la societ\u00e0 smise di produrre televisori, videocamere e videoregistratori, ma si concentr\u00f2 sulla comunicazione mobile. Blaupunkt nel 2006 produsse pi\u00f9 di mezzo milione di sistemi di navigazione, 6 milioni di autoradio e 19 milioni di altoparlanti e antenne auto, con un fatturato di circa 1,48 miliardi di euro. Nell'aprile 2007 aveva oltre 8700 lavoratori, 2300 a Hildesheim.\nLa Key-card.\nVerso l'inizio degli anni '90, Blaupunkt introdusse \"Key-card\": un sistema di protezione antifurto integrato nelle autoradio, basato su una carta elettronica e concepito come alternativa al frontalino estraibile. La tessera, dalle caratteristiche simili ad una carta di credito, consentiva il funzionamento dell'apparecchio soltanto se inserita nell'apposita fessura. Il sistema poteva riconoscere, mostrando sul display messaggi d'errore differenti, la presenza nell'alloggiamento di una Key-card errata oppure di altre schede non idonee come, ad esempio, schede telefoniche o carte di credito. A seconda del modello, l'autoradio poteva essere associata ad una o pi\u00f9 Key-card; inoltre, i modelli pi\u00f9 recenti erano compatibili con le diverse versioni di Key-card succedutesi negli anni.\nDal 2008.\nNel dicembre 2008 Bosch vende la societ\u00e0 alla Aurelius. La societ\u00e0, con 6000 dipendenti e fatturato di 1,48 miliardi di euro nel 2006, come \"Robert Bosch Car Multimedia\" GmbH del Bosch-Gruppe diventa, dopo la vendita a Aurelius, con 1800 dipendenti e fatturato di 200 milioni di euro.\nAlla fine del 2009 Aurelius, la divisione antenne \"Blaupunkt Antenna Systems\" presso la Kathrein con circa 250 dipendenti, viene venduta. Das wurde im Mai 2010 mit dem Kauf der Blaupunkt Antenna Systems GmbH &amp; Co. KG durch Kathrein vollzogen.\nMit einer Kopfh\u00f6rer-Reihe versuchte Blaupunkt 2011, zu seinen Urspr\u00fcngen als Ideal-Radio zur\u00fcckzukehren. Die Produktion der Kopfh\u00f6rer wurde aber wieder eingestellt. Blaupunkt con una joint-venture in India e Cina apre uno stabilimento a Penang (Malaysia). Alla fine del 2013, Blaupunkt compra Smart-Products-Engineering-Gesch\u00e4ft della \"brightONE\" della \"b1 Engineering Solutions GmbH\" di Monaco. Blaupunkt Europe viene chiusa, insieme con \"brightONE Businessunit SPS\" e \"Blaupunkt Technology Group\". Nel 2014 la Engineering\u2013Services\u2013Gesch\u00e4ft della b1 Engineering Solutions GmbH come parte di Blaupunkt Technology Group viene ceduta in bundling. Alla fine del 2014 la joint-venture in sud e nord America viene fondata.\nNel 2014 Aurelius vende Blaupunkt ad un fondo britannico. Nel settembre 2015 diviene insolvente.\nLa divisione altoparlanti viene ceduta a PSS (Premium Sound Solutions), e la divisione sviluppo al rumeno Rasvan Olosu. I diritti sul nome Blaupunkt appartengono alla GIP Development SARL, Aurelius."}
{"id": "598066", "revid": "42081", "url": "https://it.wikipedia.org/wiki?curid=598066", "title": "Hillary Rodham", "text": ""}
{"id": "598073", "revid": "1305772", "url": "https://it.wikipedia.org/wiki?curid=598073", "title": "HMS Barham", "text": "Diverse navi della Royal Navy sono state battezzate HMS \"Barham\" in onore di Charles Middleton, 1\u00ba barone di Barham. Tra queste ci sono state:"}
{"id": "598074", "revid": "1005847", "url": "https://it.wikipedia.org/wiki?curid=598074", "title": "Mario Ricci", "text": ""}
{"id": "598075", "revid": "1714743", "url": "https://it.wikipedia.org/wiki?curid=598075", "title": "Ramiro II di Le\u00f3n", "text": "Origine.\nFiglio terzogenito del re di Le\u00f3n Ordo\u00f1o II e di Elvira Men\u00e9ndez, figlia del conte Ermenegildo Men\u00e9ndez e Ermessinda Gat\u00f3nez. \nBiografia.\nNel 924, alla morte del padre (re di Le\u00f3n e di Galizia), assieme ai fratelli Sancho Ord\u00f3\u00f1ez e Alfonso, fu spodestato dallo zio Fruela II, re delle Asturie, che riunific\u00f2 il regno.\nNel 925, alla morte dello zio Fruela II, sul trono unificato di Le\u00f3n gli succedette il figlio Alfonso Froilaz, ma subito dopo i suoi fratelli, Sancho e Alfonso vantarono delle pretese in quanto loro avevano maggiori diritti, perch\u00e9 figli spodestati di Ordo\u00f1o II, e con l'aiuto del suocero di Alfonso, Sancho I Garc\u00e9s di Navarra sconfissero Alfonso Froilaz, che si ritir\u00f2 in Galizia, dove si attribu\u00ec il titolo di re.\nAlfonso fu eletto re di Le\u00f3n (assumendo l'ordinale IV, cio\u00e8 non considerando legittimo il suo predecessore), mentre Ramiro, assieme al fratello Sancho, che aveva rinunciato al trono del Le\u00f3n, in Galizia, continuava la lotta contro Alfonso Froilaz.\nSempre nel 925, Ramiro spos\u00f2 Adosinda Guti\u00e9rrez, figlia del conte Gutier Os\u00f3riz e Ildoncia Men\u00e9ndez, sorella di sua madre; quindi Adosinda era sua cugina prima.\nNel 926, quando Sancho e Ramiro sconfissero Alfonso Froilaz, che si rifugi\u00f2 nella parte orientale delle Asturie, governandola, il regno fu diviso tra i tre fratelli:\nNel 929, alla morte del fratello Sancho, senza eredi, quando i regni di Galizia e Le\u00f3n furono riunificati sotto lo scettro di Alfonso IV, Ramiro, che aveva portato il confine sud del regno in vista del fiume Tago, prese il titolo di re di Galizia, anche se formalmente il re era suo fratello.\nNel giugno del 931, Alfonso IV, che era molto religioso (era molto devoto a Santiago), rimase vedovo e prese in considerazione l'idea di farsi monaco e quindi di abdicare; comunic\u00f2 la sua decisione al fratello Ramiro ed in luglio lo convoc\u00f2 a Zamora, dove, in una cerimonia celebrata davanti ai nobili, indoss\u00f2 l'abito da monaco, consegn\u00f2 al fratello il regno, nuovamente unificato, ed entr\u00f2 nel monastero di Sahag\u00fan.\nNel 932 si trasfer\u00ec a Zamora, per preparare un attacco al sud per liberare la citt\u00e0 di Toledo che ribellatasi al califfo \u02bfAbd al-Ra\u1e25m\u0101n III ibn Mu\u1e25ammad, gli aveva chiesto aiuto.Approfittando dell'assenza del fratello Ramiro, Alfonso IV, ora monaco, pentitosi dell'abdicazione e, alleatosi col cugino Alfonso Froilaz ed i suoi fratelli, entr\u00f2 nella capitale Leon e si proclam\u00f2 re.Ramiro reag\u00ec prontamente e lo cattur\u00f2 prima che potesse rifugiarsi in Castiglia, presso il conte Gutier N\u00fa\u00f1ez (a seguito di questo avvenimento in Castiglia prese il sopravvento Fern\u00e1n Gonz\u00e1lez, partigiano di Ramiro); poi si rivolse contro la famiglia Froilaz, nelle Asturie, obbligandola a ritirarsi sino ad Oviedo, dove la sconfisse e cattur\u00f2 tutti i membri della famiglia.Sia Alfonso IV che Alfonso Froilaz ed i suoi fratelli furono accecati e rinchiusi nel monastero di Ruiforco de Tor\u00edo.\nTerminata cos\u00ec la guerra civile, riprese la spedizione su Toledo, ormai accerchiata dal califfo \u02bfAbd al-Ra\u1e25m\u0101n III; sulla via di Toledo occup\u00f2 la fortezza omayyade di Margerit, ma non riusc\u00ec a salvare Toledo che capitol\u00f2 e si arrese ad \u02bfAbd al-Ra\u1e25m\u0101n.\nDivorziato da Adosinda (oppure ripudiata per la legge canonica imposta dalla Chiesa), nel 930, nel 932 si spos\u00f2 con Urraca Sanchez (a volte chiamata Teresa Fiorenza di Navarra) figlia del re di Navarra, Sancho Garc\u00e9s e di Toda di Navarra, la sua seconda moglie. \nNel 933, Ramiro sconfisse, nelle vicinanze di Osma, un esercito musulmano che si era presentato di fronte a San Esteban de Gormaz; ma l'anno seguente, \u02bfAbd al-Ra\u1e25m\u0101n si vendic\u00f2 spingendosi fino a Burgos, dopo essere passato da Pamplona (dove obbligo la regina di Navarra Toda ad un formale atto di sottomissione) e da \u00c1lava.Dopo il sacco di Burgos, Ramiro che si era alleato con Muhammad ibn Hashim al-Tugibi, governatore di Saragozza, dovette assumere una posizione pi\u00f9 neutrale. \nNel 937 \u02bfAbd al-Ra\u1e25m\u0101n conquist\u00f2 una trentina di castelli ai Leonesi poi si rivolse contro la Navarra imponendo nuovamente il vassallaggio alla regina reggente di Navarra, Toda;poi si rivolse contro Muhammad ibn Hashim al-Tugibi, governatore di Saragozza che si era alleato col re di Le\u00f3n Ramiro II; occup\u00f2 la citt\u00e0 e perdon\u00f2 Muhammad.\nNel 939, Ramiro II col fedele conte di Castiglia, Fern\u00e1n Gonz\u00e1lez alleato a Toda reggente di Navarra e di Aragona, riusc\u00ec, nella Battaglia di Simancas, a impartire una dura disfatta ad \u02bfAbd al-Ra\u1e25m\u0101n III che nuovamente avanzava per attaccare il regno del Le\u00f3n. dopo la battaglia che segn\u00f2 una gravissima sconfitta per \u02bfAbd al-Ra\u1e25m\u0101n III, \"al-N\u0101\u1e63ir li-d\u012bn All\u0101h (difensore della fede)\" che spost\u00f2 la frontiera leonese dal Duero al Tormes (affluente di sinistra del Duero che attraversa le province di Avila e di Salamanca) ripopolando luoghi come Ledesma, Salamanca, Pe\u00f1aranda de Bracamonte Sep\u00falveda e Vitigudino; il califfo, per i gravi pericoli corsi, non volle pi\u00f9 partecipare in prima persona alle operazioni belliche cui quasi sempre aveva presenziato.Dopo questa vittoria per\u00f2 il fronte cristiano, per la fortuna del califfo, si sfald\u00f2: Fernan Gonzales, conte di Castiglia, che aveva partecipato alla battaglia di Simancas, cominci\u00f2 ad agire come se fosse indipendente dal regno di Le\u00f3n.\nLe relazioni tra Ramiro II e Fern\u00e1n Gonz\u00e1lez si guastarono per motivi territoriali, in quanto Ansur Fern\u00e1ndez, figlio del conte di Castiglia Fernando Ans\u00farez, nel 943, fu nominato conte di Monz\u00f3n, bloccando le mire espansionistiche di Fern\u00e1n Gonz\u00e1lez, che si ribell\u00f2 e nel 944 fu imprigionato in Le\u00f3n e Ansur Fern\u00e1ndez divenne conte di Castiglia. Ma dopo un solo anno di prigionia, Fern\u00e1n Gonz\u00e1lez recuper\u00f2 la contea e giur\u00f2 fedelt\u00e0 a Ramiro II e diede sua figlia Urraca in sposa al figlio di Ramiro, Ordo\u00f1o III di Le\u00f3n, mentre Ansur Fern\u00e1ndez torn\u00f2 alla contea di Monzon.\nNel 950 il monarca leonese part\u00ec da Zamora per la sua ultima avventura nei territori di al-Andalus, realizzando una spedizione nella valle del Tago, sconfiggendo per l'ultima volta le truppe del califfo a Talavera de la Reina, causando innumerevoli distruzioni ed ottenendo un ricco bottino e alcune migliaia di prigionieri.\nIl 5 gennaio del 951 abdic\u00f2 al trono solennemente nella chiesa di San Salvatore.Mor\u00ec nello stesso mese e fu tumulato nella stessa chiesa di San Salvatore.Lasci\u00f2 come erede e suo successore il figlio Ordo\u00f1o; il regno di Le\u00f3n inizi\u00f2 un periodo di disordini.\nDiscendenza.\nRamiro e Adosinda ebbero tre figli:\nDa Urraca ebbe tdue figli:\nEbbe, al di fuori del matrimonio, da Ortega, figlia del Conte Rodrigo Romaes, due figli:\nBibliografia.\nRafael Altamira, \"Il califfato occidentale\", in \u00abStoria del mondo medievale\u00bb, vol. II, 1999, pp. 477-515"}
{"id": "598078", "revid": "1543377", "url": "https://it.wikipedia.org/wiki?curid=598078", "title": "Giulio Migliaccio", "text": "Biografia.\nSoprannominato \u201cVin Diesel\u201d, per la somiglia con il noto attore. \nGiulio Migliaccio \u00e8 sposato con Maria Soro e ha due figlie, Giulia e Ilenia, nate rispettivamente nel 2006 e nel 2008.\nAnche il fratello Vincenzo, di un anno pi\u00f9 grande, \u00e8 stato un calciatore, di ruolo difensore.\nCaratteristiche tecniche.\nNato attaccante, \u00e8 un centrocampista con ruolo di \"incontrista\", con preferenza di giocare sul centro-destra, che ha svolto per gran parte della carriera il ruolo di interditore piuttosto che quello di finalizzatore. Abile nei contrasti, nella corsa e soprattutto nel colpo di testa, \u00e8 capace di eseguire anche la fase di copertura ed \u00e8 dotato di ottima resistenza. Ha un'elevazione di 56 centimetri.\nNella stagione 2008-2009 l'allenatore Davide Ballardini lo ha fatto giocare pi\u00f9 in avanti per sfruttare i suoi buoni tempi ed inserimenti in zona gol, utilizzandolo alla fine della stagione come difensore centrale per sopperire alle defezioni della squadra, come gi\u00e0 successo ad inizio carriera con il , ben figurando. Allo stesso modo nella stagione successiva il tecnico Walter Zenga lo ha schierato nel centro-sinistra di una difesa a tre. Anche nella stagione 2010-2011, dopo l'arrivo di Serse Cosmi sulla panchina rosanero, gli viene affidato il ruolo di difensore.\nCarriera.\nClub.\nInizi.\nCresce calcisticamente nel di Torre Annunziata, dove muove i primi passi da professionista totalizzando 8 presenze in Serie C1 nella stagione 1998-1999 e una sola presenza nella serie cadetta l'anno successivo. Nel corso della stagione infatti viene ceduto alla Puteolana, impegnata nel girone G del Campionato Nazionale Dilettanti (l'attuale Serie D), dove vince il campionato. Nella stagione per lui giocata in maniera ottima, in 29 presenze segna 6 reti.\nNel 2000-2001 rientra alla base, ma nel Savoia tornato in Serie C1 riesce a aggiungere una sola presenza, in quanto gli si presenta la grande occasione di trasferirsi al , societ\u00e0 di Serie A. Quest'esperienza si rivel\u00f2 infruttuosa, e nel 2001 salut\u00f2 Bari senza aver avuto nemmeno la possibilit\u00e0 di scendere in campo.\nApproda cos\u00ec al , societ\u00e0 di Serie C2, rientrando nella nat\u00eca Campania. Qui in due stagioni giocher\u00e0 62 partite e segner\u00e0 anche un gol.\nTernana.\nLo nota quindi la , che lo acquista nel 2003 offrendogli la possibilit\u00e0 di tornare in Serie B giocando con pi\u00f9 continuit\u00e0.\nIn maglia rossoverde emergono le sue doti di combattente infaticabile e generoso, tanto che in poco pi\u00f9 di una stagione conquista la fascia da capitano.\nAtalanta.\nNel mercato di riparazione di gennaio 2005 passa in compartecipazione all'Atalanta, per la quale lascia Terni dopo sole 36 partite.\nL'esordio nella massima serie avviene il 6 gennaio 2005, titolare in una squadra che in Atalanta- conosce dopo 17 partite la sua prima vittoria stagionale (1-0, rete di Igor Budan). Alla fine, dopo 14 partite, deve conoscere la sua prima retrocessione in Serie B della carriera.\nRiscattato alle buste dalla Ternana il 28 giugno 2005, il 5 luglio viene riacquistato dagli orobici creando una plusvalenza di circa un milione di euro per gli umbri.\nLa stagione 2005-2006 tuttavia \u00e8 probabilmente la migliore per il mediano napoletano che diventa titolare inamovibile nello scacchiere di Stefano Colantuono, giocando 31 partite e segnando i suoi primi due gol in Serie B, a Cremona (rete decisiva) e a Trieste, e ritagliandosi un ruolo da protagonista nella cavalcata che porta la squadra di Bergamo a vincere il campionato tornando immediatamente in Serie A.\nNella stagione 2006-2007 disputa un campionato di altissimo livello nella massima serie (33 presenze e 2 reti, a Firenze e Siena) contribuendo in modo decisivo al buon piazzamento finale della formazione orobica.\nPalermo.\nDurante gli anni di militanza nel Palermo \u00e8 divenuto un uomo-simbolo della squadra, vestendo talvolta anche la fascia di capitano, dimostrandosi affidabile e nello stesso tempo versatile nella posizione di gioco.\nStagione 2007-2008.\nPer la stagione 2007-2008 passa al Palermo richiesto espressamente dall'allenatore Stefano Colantuono che lo ha avuto a disposizione fino all'annata precedente con l'Atalanta. La societ\u00e0 rosanero, per il suo acquisto, sborsa per 5 milioni di euro; nella trattativa, ufficializzata l'8 giugno 2007, \u00e8 stato inserita anche la seconda met\u00e0 del cartellino di Adriano.\nLa prima stagione in Sicilia, nella quale esordisce in una competizione internazionale per club come la Coppa UEFA, \u00e8 ottima, tant'\u00e8 che sar\u00e0 titolare inamovibile sia con Colantuono (che lo conosce bene) che con Francesco Guidolin, ma non riuscir\u00e0 a segnare nemmeno un gol.\nStagione 2008-2009.\nAlla fine della stagione 2007-2008, viste le partenze di Barzagli e Zaccardo, viene considerato da molti un pretendente alla fascia di capitano per la nuova stagione, fascia che invece verr\u00e0 assegnata al neo acquisto Fabio Liverani.\nCon l'arrivo di Ballardini sulla panchina rosanero (gi\u00e0 alla seconda giornata), da titolare diventa una riserva negli schemi tattici dell'allenatore ravennate. Il 7 ottobre 2008 prolunga il suo contratto fino al 2013.\nL'8 febbraio 2009 segna il suo primo gol con la maglia del Palermo nella vittoriosa partita contro il (2-1), squadra della sua citt\u00e0.\nIl 22 marzo, in ChievoVerona-Palermo (1-0), festeggia la sua 100\u00aa presenza in Serie A. Termina la stagione con 3 reti in 31 presenze, alcune delle quali (quelle finali) sono servite a \"tappare\" le defezioni al centro della difesa.\nStagione 2009-2010.\nNella stagione 2009-2010, saltata la prima parte (fino alla 4\u00aa giornata di campionato) a causa di un infortunio, viene impiegato praticamente solo nel ruolo di difensore dall'allenatore Walter Zenga per poi tornare al suo ruolo originale di centrocampista con Delio Rossi subentrato nel frattempo al mister milanese, e segna la sua prima rete il 22 novembre 2009 nel derby casalingo contro il (1-1) al 4', sbloccando la partita con un gol di testa su punizione calciata da Fabrizio Miccoli dalla trequarti campo. Tatticamente \u00e8 stato utilizzato da Rossi anche in fase di copertura della fascia destra nelle occasioni in cui il terzino Mattia Cassani si \u00e8 spinto in avanti.\nPer questa stagione, in cui totalizza 30 presenze in campionato e 2 in Coppa Italia, \u00e8 uno dei giocatori pi\u00f9 importanti della squadra. Salta l'ultima giornata di campionato contro l'Atalanta, sua ex squadra, a causa di una squalifica.\nStagione 2010-2011.\nNella prima giornata del campionato 2010-2011, nel pareggio a reti bianche contro il Cagliari, ottiene la 100\u00aa presenza con la maglia del Palermo; le apparizioni sono cos\u00ec suddivise: 93 in campionato, 3 in Coppa Italia e 4 nelle coppe europee.\nIl 16 settembre 2010, nella prima partita della fase a gironi di Europa League persa per 3-2 in trasferta contro lo Sparta Praga, indossa la fascia di capitano per la prima volta da quando veste la maglia del Palermo, vista la contemporanea assenza di Fabrizio Miccoli e Mattia Cassani; in questa partita esce per infortunio al 78'. Nella seconda partita contro gli svizzeri del Losanna disputata il 30 settembre e vinta per 1-0 \u00e8 suo il gol vittoria, il primo nelle competizioni europee.\nA inizio ottobre ha rinnovato di un anno il contratto che sarebbe scaduto nel 2013, cos\u00ec da legarsi alla squadra rosanero fino al 2014 con un ingaggio di 800.000 euro annui. Dopo l'arrivo di Serse Cosmi sulla panchina rosanero al posto di Delio Rossi, per il finale di stagione gli viene affidato il ruolo di difensore della difesa a tre uomini nel modulo tattico 3-5-2. Chiude la stagione con 46 presenze e 4 reti; in particolare, una di queste \u00e8 stata segnata nella semifinale di ritorno di Coppa Italia contro il (competizione poi persa in finale per 3-1 contro l'), con un colpo di testa su azione di calcio d'angolo che ha permesso alla sua squadra di portarsi in vantaggio (la sua \u00e8 la rete dell'1-0) nella partita poi finita 2-1; in questa competizione ha giocato tutte le 5 partite che hanno visto coinvolti i rosanero.\nStagione 2011-2012.\nNella stagione 2011-2012, dopo la partenza di Mattia Cassani a stagione iniziata, diventa il vice capitano della squadra dietro Fabrizio Miccoli.\nFin dalla prima partita da allenatore di Devis Mangia \u00e8 stato utilizzato esclusivamente come difensore centrale, formando coppia con Mat\u00edas Silvestre; gioca per la prima volta come centrocampista dal 54' di -Palermo (1-0), dopo l'ingresso in campo di Mauro Cetto. Con l'avvicendamento in panchina fra Mangia e Bortolo Mutti torna stabilmente sulla mediana del campo, collezionando in tutto 33 presenze stagionali (30 in campionato, una in Coppa Italia e 2 in Europa League).\nDopo aver giocato la prima giornata del campionato 2012-2013, lascia il Palermo dopo 177 presenze complessive fra campionato e coppe ottenute nell'arco di cinque stagioni. In Serie A le presenze sono 158, che lo rendono il secondo calciatore pi\u00f9 presente in massima serie con la maglia rosanero della storia.\nFiorentina.\nIl 31 agosto 2012, ultimo giorno di calciomercato, passa alla Fiorentina in prestito oneroso per un milione di euro con diritto di riscatto fissato a 2 milioni. Lo stesso giorno \u00e8 stata pubblicata sul sito ufficiale del Palermo una lettera di saluto e ringraziamento ai tifosi rosanero. Esordisce in maglia viola il 16 settembre in Fiorentina-Catania (2-0) della terza giornata; il 27 gennaio 2013 segna invece il suo primo gol in maglia viola, nella gara di campionato Catania-Fiorentina (2-1). Chiude l'annata con 24 presenze in campionato e 3 in Coppa Italia, venendo utilizzato soprattutto come riserva (9 sono le gare disputate da titolare).\nA fine stagione non viene riscattato e fa ritorno al Palermo, che non lo convoca per il ritiro estivo in vista della stagione 2013-2014.\nRitorno all'Atalanta.\nL'11 luglio 2013 passa a titolo definitivo all'Atalanta, facendo cos\u00ec ritorno dopo sei anni nella societ\u00e0 orobica ancora sotto la guida tecnica di Stefano Colantuono, che anche in quest'occasione lo ha voluto in rosa.\nIl 31 luglio 2013 il procuratore federale Palazzi lo deferisce per esser salito a bordo di un carro armato che schiacciava due auto, una con i colori sociali della Roma ed una con i colori sociali del Brescia, il 14 luglio durante la festa della \"Dea\" organizzata dalla tifoseria bergamasca; deferita anche l'Atalanta per responsabilit\u00e0 oggettiva.\nTorna a vestire la maglia dell'Atalanta il 18 agosto 2013 in occasione della partita del terzo turno di Coppa Italia vinta per 3-0 sul Bari, primo incontro stagionale, giocando titolare. Dopo aver subito un infortunio in allenamento che l'ha costretto a saltare le prime gare della stagione, torna in campo il 22 settembre in Atalanta-Fiorentina (0-2) della quarta giornata di campionato, nella quale gioca da titolare venendo sostituito a partita in corso da Franco Brienza. Il 12 aprile 2014 segna con un colpo di testa il suo primo gol stagionale in Roma-Atalanta (3-1).\nSegna il suo unico gol della stagione 2014-2015 sul campo della Juventus, il 20 febbraio 2015. Viene riconfermato anche per la stagione 2015-2016, nella quale gioca 18 partite in campionato ed una partita in Coppa Italia. Rimane in rosa anche nella stagione seguente, nella quale non viene quasi mai impiegato dal nuovo tecnico Gasperini (2 partite in campionato ed una in Coppa Italia); il 1\u00ba aprile 2017 annuncia il suo ritiro dal calcio, annunciando contestualmente che a partire dalla stagione seguente inizier\u00e0 a lavorare per l'Atalanta come dirigente. Gioca la sua ultima partita con l'Atalanta (ed anche in carriera) subentrando negli ultimi minuti della sfida vinta per 1-0 dai bergamaschi contro il il 27 maggio 2017.\nCon la squadra orobica ha giocato in totale 152 partite (107 delle quali in Serie A, pi\u00f9 31 in Serie B e 14 in Coppa Italia) e segnato 6 reti.\nNazionale.\nTra il 2000 e il 2002, ai tempi di Bari e Giugliano, viene convocato 11 volte dalla Nazionale Under-20 scendendo in campo in 4 partite.\nDirigente.\nIl 3 dicembre 2018 supera l'esame finale da direttore sportivo a Coverciano.\nIl 1\u00ba giugno 2021 viene nominato Responsabile sviluppo risorse tecniche dell'Atalanta con l\u2019obiettivo di seguire e valorizzare i prodotti del vivaio nerazzurro in Serie C.\nStatistiche.\nPresenze e reti nei club.\n\"Statistiche aggiornate al 27 maggio 2017.\""}
{"id": "598079", "revid": "117442386", "url": "https://it.wikipedia.org/wiki?curid=598079", "title": "Oggiogno", "text": "Oggiogno \u00e8 una piccola frazione del comune di Cannero Riviera nella Provincia del Verbano-Cusio-Ossola.\nGeografia fisica.\n\u00c8 situato a 530 metri s.l.m., proprio sopra a Cannero ed \u00e8 raggiungibile con una strada asfaltata di circa 4\u00a0km di curve e tornanti (\"SP 134 di Oggiogno\").\nSi trova in una posizione invidiabile, come un balcone che si affaccia sul lago Maggiore. Di fronte \u00e8 possibile vedere Luino e Maccagno.\nIl borgo attualmente conta circa 20 abitanti, mentre d'estate, o per le ricorrenze religiose, arriva a 150-200 persone che provengono dalle vicine province di Novara, Varese, Como, Milano e anche da Germania, Francia e Inghilterra.\nStoria.\n\u00c8 datato \"Novara anno 985\" il primo documento che parla di Cannero Riviera e di Oggiogno, facendoli uscire dal silenzio dei secoli; in questo documento si registrava la donazione da parte del Vescovo di Novara Aupaldo al Collegio dei Canonici della Cattedrale di Novara della piccola corte chiamata \"Canore\" (Cannero), insieme alla \"villa\" chiamata \"Oglon\" (Oggiogno) con i pertinenti oliveti, terre, campi, vigne, prati, acque, peschiere e le famiglie che vi abitavano.\nEconomia.\nGrazie alla fertilit\u00e0 del suolo e alla dolcezza del clima vi si coltivavano numerosi prodotti, alcuni sufficienti al fabbisogno locale, altri invece, in particolare le primizie, trasportati sui barconi e commerciati non solo nei vicini mercati di Intra e Luino ma anche a Varese e Milano.\nLe coltivazioni pi\u00f9 diffuse erano:\nLuoghi di interesse.\nInteressante da visitare \u00e8 il torchio secolare del 1742 costituito da un'enorme pianta di castagno nella quale \u00e8 stata inserita una vite di legno gigante che permette di sollevare ed abbassare la \"pianta di castagno\" per poter schiacciare gli acini d'uva e ricavarne il mosto. Ormai non \u00e8 pi\u00f9 in uso per ovvi motivi, ma \u00e8 stato restaurato nell'agosto del 2006 da alcuni villeggianti che adorano questo piccolo paese.\nEscursioni.\n\u00c8 possibile fare brevi escursioni ( 1. 30-2 ore) sulle montagne vicine come il Monte Morissolo (1.313 m), il Monte Carza (1.120 m) . Altra escursione \u00e8 quella che porta all'Alpe Colle in un'ora e mezza che pu\u00f2 costituire una tappa per raggiungere in mezzora il Monte Spalavera (1500 m) o in altre 3 ore il Monte Zeda (2156 m), vetta delle Alpi Lepontine che divide La Val Grande dalla Valle Cannobina da cui si pu\u00f2 ammirare un superbo panorama sul Lago Maggiore , Il Monte Rosa, le Alpi Vallesane e Ticinesi.\nChi invece vuole fare delle piccole passeggiate pu\u00f2 incamminarsi nella mulattiera tra i boschi che congiunge Oggiogno a Cannero impiegando solo 20 minuti. Inoltre c'\u00e8 la possibilit\u00e0 di fare una passeggiata di egual tempo all'Alpe Ronno (782 m) dove una volta si portavano a pascolare le mucche di Oggiogno.\nFeste, ricorrenze e iniziative culturali.\nOgni anno, in agosto, viene organizzato il \"pranzo dii caver\" che richiama il termine in dialetto per \u201ccapra\u201d, simbolo del paese che compare anche nel suo stemma.\nSempre in agosto, al 20 ricorre la festa del patrono, san Bernardo. La domenica precedente o successiva rispetto a tale data alla santa messa segue una processione per le vie del paese, la vendita all\u2019incanto di prodotti, offerti e spesso anche realizzati dagli abitanti e dai villeggianti, e lotteria benefica.\nNegli ultimi anni, Oggiogno \u00e8 stata sede di alcuni progetti ed eventi di carattere culturale e artistico:\n- \"Progetto \u2018Nem\u2019\", prima parte (2010), che, prendendo il nome dall\u2019espressione dialettale locale che significa \u201candiamo\u201d, esplora la capacit\u00e0 di resilienza degli abitanti del luogo.\n- \"Prima Biennale d\u2019Arte Contemporanea di Oggiogno\" (17-19/08/2012) con esposizione di opere, provenienti da collezioni private, e installazioni-performances pensate per l\u2019occasione da artisti di tutto il mondo, in un confronto sul tema \u201cRicomporre l\u2019infranto\u201d. \n- \"Seconda Biennale d\u2019Arte Contemporanea di Oggiogno\" (15-17/08/2014), con artisti di tutto il mondo che, con le loro opere provenienti da collezioni private e installazioni-performances pensate per l\u2019occasione si sono confrontati sul tema della sacralit\u00e0.\n- \"Progetto \u2018Nem\u2019\", seconda parte (dal 2014), che indaga le potenzialit\u00e0 della condivisione di una conoscenza affettiva, spostando una capsula in alluminio da una casa all\u2019altra di persone che, per il periodo in cui la custodiscono, vi collocano oggetti o anche contenuti effimeri in grado di evocare il loro rapporto con Oggiogno.\n- \"Mostra della creativit\u00e0 oggiognese\" (18-20/08/2017), kermesse durante la quale, in luoghi pubblici e case private, sono state allestite mostre di fotografia, pittura, scultura, patchworks, ricami, e tante altre realizzazioni dei numerosi talenti che frequentano il paese."}
{"id": "598080", "revid": "16758", "url": "https://it.wikipedia.org/wiki?curid=598080", "title": "Eurolega (hockey)", "text": ""}
{"id": "598085", "revid": "15756", "url": "https://it.wikipedia.org/wiki?curid=598085", "title": "Heineken", "text": "Heineken /\u02c8\u0266\u025bin\u0259k\u0259n/ \u00e8 un'azienda olandese produttrice di birra fondata nel 1864 da Gerard Adriaan Heineken che acquisisce una piccola birreria ad Amsterdam. Nel 1988 questa birreria sar\u00e0 chiusa e trasformata in un museo chiamato Heineken Experience.\nNel 2017 Heineken possiede 165 siti produttivi in oltre 70 paesi. \u00c8 il primo in Europa e il secondo al mondo dopo la fusione nell'ottobre 2016 dei principali concorrenti, AB-InBev e SABMiller. Produce oltre 200 milioni di ettolitri di birra divisi in 250 marchi. I principali, oltre a Heineken: Amstel, Cruzcampo, Affligem, \u017bywiec, Starobrno, Tiger, Zagorka, Ochota, Murphy's, Red Stripes, Star, Pelforth, Birra Moretti, Ichnusa.\nQuotata alla Borsa di Amsterdam e all'OTC Markets Group di New York, \u00e8 controllata dalle famiglie Heineken e Hoyer. Il singolo maggiore azionista \u00e8 la figlia di Freddy Heineken, Charlene de Carvalho Heineken, che vive a Londra.\nStoria.\nGli inizi.\nIl 14 febbraio 1864 il giovane Gerard Adriaan Heineken (22 anni) ottiene da sua madre l'autorizzazione all'acquisto del birrificio De Hooiberg, attivo ad Amsterdam sin dal 1592. Il 16 dicembre, dopo una trattativa durata qualche mese, viene formalizzato l'acquisto per la somma di 48.000 fiorini. Il 15 febbraio dell'anno successivo viene fondata l\"'Heineken &amp; Co\" che nel 1873 diventer\u00e0 \"Heineken's Bierbrouwerij Maatschappij NV\", con lo stesso Heineken come maggior azionista. Nel 1869 Heineken decide di sviluppare una tecnica simile a quella bavarese per la fermentazione a basse temperature, in luogo della precedente fermentazione ad alte temperature, per ottenere una birra pi\u00f9 chiara e a pi\u00f9 lunga conservazione.\nNel 1874 \u00e8 aperto un secondo stabilimento a Rotterdam per far fronte all'aumento delle richieste. Con la morte di Gerard Heineken, avvenuta nel 1893, la propriet\u00e0 della societ\u00e0 passa alla moglie Marie Tindal che la gestisce fino al 1914 quando le subentra il figlio Henry Pierre Heineken. Nel 1927 viene acquistato il birrificio belga L\u00e9opold, con sede a Bruxelles. Nel 1931 partecipa, in joint-venture con la Fraser &amp; Neave, alla creazione della \"Malayan Breweries Ltd\", con sede a Singapore. Negli anni trenta vengono aperte sussidiarie anche nel Congo belga, in Egitto e a Giava.\nNel 1933, grazie all'azione dell'importatore Leo van Munching, Heineken diventa la prima birra straniera ad essere importata negli Stati Uniti d'America alla fine del proibizionismo, per l'occasione il New York Times scrive che \"il primo carico legale di birra da tredici anni \u00e8 arrivato. Questa birra \u00e8 l'Heineken\". Rappresentante in America della Heineken dopo la fine del proibizionismo sar\u00e0 Leo van Munching: lavorava su una linea di navi che facevano la spola tra i Paesi Bassi e gli Stati Uniti prima di convincere la famiglia Heineken a farlo diventare loro rappresentante in America.\nNel 1948 viene modificato il logo della compagnia con l'inclinazione verso l'alto delle 3 \u00ab e \u00bb della parola Heineken con l'obiettivo di apparire sorridenti. Nel 1954 il colore dell'etichetta viene modificato da rosso a verde con l'intento di trasmettere un'idea di sicurezza.\nL'espansione.\nNel 1968 l'Heineken si fonde con la storica rivale Amstel. Nel 1971 diventa presidente il figlio di Henry Pierre, Alfred Henry \"Freddy\" Heineken. E con lui inizia in quegli anni una serie di acquisizioni di produttori di birra europei: per prima la francese Brasserie de l\u2019Esp\u00e9rance con sede a Schiltigheim, produttrice della birra Ancre. Viene poi acquisita l'italiana Dreher. Nel 1975 viene aperto un nuovo birrificio con una capacit\u00e0 produttiva annua di 1,5 milioni di ettolitri di birra per far fronte al previsto aumento della produzione.\nLe acquisizioni continuano negli anni ottanta e novanta: l'irlandese Murphy's \u00e8 comprata nel 1983, la spagnola El Aguila nel 1984, la Royal Brand Brewery nel 1989 e la svizzera Calanda Br\u00e4u nel 1993.\nNel 1996 l'azienda acquista il marchio della Birra Moretti. In seguito all'accusa mossa dall'Antitrust di avere sul mercato italiano una posizione dominante, l'Heineken viene costretta a cedere nel 1997 lo stabilimento produttivo di San Giorgio di Nogaro in provincia di Udine, che viene acquistato da un nuovo gruppo: la Birra Castello s.p.a..\nNel 1999 viene riconosciuto marchio del secolo dalle autorit\u00e0 olandesi.\nNegli anni 2000 avvengono le acquisizioni dei birrifici BBAG, Krusovice e Rodic e della Scottish &amp; Newcastle, acquistata dal gruppo Carlsberg nel 2008.\nIl 22 settembre 2004, due anni dopo la scomparsa di Freddy Heineken, la societ\u00e0 annuncia la chiusura dello stabilimento di Pedavena, storico birrificio del bellunese. Alla fine del 2004 un accordo tra le organizzazioni sindacali e Heineken Italia posticipa la chiusura al settembre del 2005 con Heineken che si dichiara disponibile ad una vendita non pregiudiziale della fabbrica. In seguito a un colloquio tra il sindaco di Pedavena e il gruppo dirigente della multinazionale, il 22 gennaio 2005 viene costituito il \"Comitato Birreria Pedavena\" con lo scopo di mantenere attiva la produzione nel sito. Nel gennaio 2006 si arriva alla vendita da parte di Heineken Italia dello stabilimento alla Birra Castello.\nDal Messico alla Cina.\nNel 2010 Heineken compra la divisione birreria del gruppo messicano FEMSA, il pi\u00f9 grosso imbottigliatore (proprietario anche della maggiore catena di alimentari messicani, OXXO) che poi entrer\u00e0 nel capitale della Heineken NV con una quota del 20%. Ed inizia l'espansione nel Sud America. Due anni pi\u00f9 tardi acquista l'Asia Pacific Breweries di propriet\u00e0 della Fraser&amp;Neave.\nNell'ottobre 2015 Diageo vende all'Heineken le sue quote in Desnoes&amp;Geddes e GAPL, marchi attivi rispettivamente in Giamaica e Malaysia. Con questa Heineken ha una partecipazione del 73,3% in Desnoes&amp;Geddes e del 100% in GAPL. Sempre quell'anno rileva anche il 50% di Lagunitas Brewing Company di Petaluma, in California, per poi acquisirne il controllo totale nel 2017.\nNell'estate 2016 Heineken firma un contratto di sponsorizzazione per alcune tappe del mondiale di F1. Nel 2017 entra in Brasile acquisendo per 700 milioni di dollari la societ\u00e0 Kiring. Sempre nello stesso anno rileva un birrificio artigianale italiano, Hibu, fondato nel 2007 in Brianza. Nel 2018 compra il 40% del maggior produttore cinese di birra, China Resources Beer, per 2,7 miliardi di euro. In base agli accordi le attivit\u00e0 di Heineken in Cina (tre stabilimenti) si fonderanno con quelle del gruppo cinese che avr\u00e0 in licenza il marchio Heineken. Contemporaneamente China Resources Beer rilever\u00e0 azioni Heineken per 464 milioni di euro (pari allo 0,9%) e la societ\u00e0 olandese metter\u00e0 a disposizione i suoi canali di distribuzione per i marchi del gruppo cinese (il pi\u00f9 importante \u00e8 Snow).\nI marchi.\nIn Italia Heineken produce o distribuisce i seguenti marchi:\nIn Italia opera anche nel settore dell'Horeca tramite la controllata Partesa s.r.l.\nMarketing.\nSponsorizzazioni.\nHeineken ha sponsorizzato molti eventi sportivi. L'Heineken Cup era una competizione annuale di rugby union a cui partecipavano i club provenienti da Inghilterra, Francia, Irlanda, Galles e Italia. Heineken \u00e8 stato sponsor della competizione dall'edizione inaugurale nel 1995-96, fino all'edizione 2013-14 quando venne sostituita con la European Rugby Champions Cup. Heineken continua la sua partnership con European Club Rugby come principale sponsor.\nL'Heineken Open \u00e8 un torneo di tennis dell'ATP International Series che si svolge ad Auckland in Nuova Zelanda.\nHeineken \u00e8 main sponsor della UEFA Champions League dal 2005.\nHeineken sponsorizza anche eventi musicali: l'Heineken Open'er Festival, l'Oxegen festival musicale in Irlanda e in Italia l'Heineken Jammin' Festival.\nNel 2016, Heineken diventa birra ufficiale del Gran Premio del Canada della Formula uno.\nHeineken Experience.\nL'Heineken Experience \u00e8 un museo sull'Heineken Lager e sul suo birrificio storico di Amsterdam. Il complesso \u00e8 stato costruito nel 1867 e utilizzato come fabbrica fino al 1988. Nel 1991 parte dell'edificio venne abbattuto e nella parte rimanente fu aperto l'Heineken Reception and Information Centre (). Nel 2001 venne sostituito con Heineken Experience.\nIl museo contiene attrazioni, mostre interattive e due bar. La visita comprende anche approfondimenti sulla storia del marchio e del processo di fermentazione perfezionato negli anni. I visitatori ricevono un piccolo bicchiere per la degustazione della birra e due buoni per due pinte da utilizzare alla fine del tour, entrambi inclusi nel prezzo del biglietto di entrata.\nDati economici.\nNel 2011 la societ\u00e0 ha superato i 19 miliardi di ricavi. Nel 2017 i ricavi hanno toccato i 21,89 miliardi di euro (rispetto ai 20,79 miliardi del 2016), l'Ebitda \u00e8 passato dai 3,54 miliardi del 2016 a 3,76 miliardi nel 2017, gli utili hanno raggiunto 1,9 miliardi (1,54 nel 2016).\nAzionariato.\nLe azioni dell'Heineken sono quotate alla borsa di Amsterdam e all'OTC Markets Group di New York con rispettivamente i simboli HEIA and HEINY. La tabella rappresenta gli azionisti al 31 dicembre 2013:"}
{"id": "598088", "revid": "1714743", "url": "https://it.wikipedia.org/wiki?curid=598088", "title": "Alfonso IV di Le\u00f3n", "text": "Origine.\nFiglio secondogenito del re di Le\u00f3n Ordo\u00f1o II e di Elvira Men\u00e9ndez, figlia del conte Ermenegildo Men\u00e9ndez ed Ermessinda Gat\u00f3nez.\nBiografia.\nNel 923, Alfonso, secondo il codice di Roda, spos\u00f2 Onneca Sanchez di Pamplona, figlia del re di Pamplona Sancho I.\nNel 924, alla morte del padre (re di Le\u00f3n e di Galizia), assieme ai fratelli Sancho Ord\u00f3\u00f1ez e Ramiro II, fu spodestato dallo zio Fruela II, re delle Asturie, che riunific\u00f2 il regno.\nNel 925, alla morte dello zio Fruela II, sul trono unificato di Le\u00f3n gli succedette il figlio Alfonso Froilaz; dopo pochi mesi Alfonso e i suoi fratelli, Sancho e Ramiro, avanzarono delle pretese sul trono di Le\u00f3n in quanto loro avevano maggiori diritti, perch\u00e9 figli spodestati di Ordo\u00f1o II, e con l'aiuto del suocero di Alfonso Sancho I Garc\u00e9s di Navarra sconfissero Alfonso Froilaz, che si ritir\u00f2 in Galizia, dove si attribu\u00ec il titolo di re.\nAlfonso fu eletto re di Le\u00f3n (assumendo l'ordinale IV, cio\u00e8 non considerando legittimo il suo predecessore), mentre Sancho, che aveva rinunciato al trono del Le\u00f3n, assieme al fratello, Ramiro, continuava la lotta in Galizia, contro Alfonso Froilaz.\nNel 926, quando i suoi due fratelli sconfissero Alfonso Froilaz, che si era rifugiato nella parte orientale delle Asturie, governandola, il regno fu diviso tra i tre fratelli:\nNel 929, alla morte del fratello Sancho, senza eredi, riunific\u00f2 nuovamente la Galizia al Le\u00f3n.\nNel giugno 931, la moglie Onneca mor\u00ec ed Alfonso che era molto religioso (era molto devoto a Santiago) cominci\u00f2 a prendere in considerazione l'idea di farsi monaco; infatti, nel mese d'agosto di quell'anno (931), comunic\u00f2 al fratello Ramiro la sua decisione di abdicare, e lo convoc\u00f2 a Zamora, dove, in una cerimonia celebrata davanti ai nobili, indoss\u00f2 l'abito da monaco, consegn\u00f2 al fratello il regno, nuovamente unificato, ed entr\u00f2 nel monastero di Sahag\u00fan.\nPoco dopo per\u00f2 si pent\u00ec e, alleatosi al cugino Alfonso Froilaz, approfittando dell'assenza del fratello Ramiro, che preparava una spedizione a Madrid, entr\u00f2 nella capitale Le\u00f3n e si proclam\u00f2 re. Ma il fratello reag\u00ec prontamente e lo cattur\u00f2, assieme al cugino prima che potessero rifugiarsi in Castiglia, presso il conte Gutier N\u00fa\u00f1ez.Sia Alfonso IV che Alfonso Froilaz furono accecati e rinchiusi in monastero.\nAlfonso IV mor\u00ec nel monastero di Sahag\u00fan circa due anni dopo, nel 933.\nDiscendenza.\nAlfonso e Onneca ebbero due figli:\nBibliografia.\nRafael Altamira, \"Il califfato occidentale\", in \u00abStoria del mondo medievale\u00bb, vol. II, 1999, pp.\u00a0477\u2013515"}
{"id": "598089", "revid": "2176804", "url": "https://it.wikipedia.org/wiki?curid=598089", "title": "Birra Peroni", "text": "La birra Peroni \u00e8 una birra lager italiana prodotta dall'omonimo birrificio a partire dal 1846. Dall'ottobre 2016 fa parte del gruppo giapponese Asahi Breweries.\nViene prodotta negli stabilimenti del gruppo situati a Roma, Padova e Bari, mentre il malto proviene dalla \"Malteria Saplo\" di Pomezia.\nStoria.\nLa birra Peroni nasce nel 1846 a Vigevano ad opera di Francesco Peroni. Nel 1864 viene poi aperto un secondo stabilimento a Roma. Nel 1872 lo stabilimento viene spostato dalla zona di piazza di Spagna a quella di Borgo Santo Spirito, prima del definitivo trasferimento in zona Colosseo, avvenuto nel 1890.\nA partire dal 1867 l'azienda inizia ad essere gestita da Giovanni Peroni, figlio di Francesco, coadiuvato dal fratello Cesare, il quale si rende protagonista di alcuni viaggi in Germania per studiare il metodo di fabbricazione della birra a bassa fermentazione: da questi viaggi segue l'inizio della produzione di due tipologie di birra a bassa fermentazione: la \"Vienna\" dal colore giallo e leggermente amara e la \"Monaco\" o \"Baviera\", birra scura dal sapore pi\u00f9 dolce.\nCon l'acquisizione della \"Societ\u00e0 Romana della fabbricazione del ghiaccio e della neve artificiale\", avvenuta nel 1901, la Peroni incrementa la sua diffusione nella zona romana, anche grazie ad una squadra di carri a trazione animale deputati alle consegne della birra.\nNei primi anni del novecento la diffusione sul mercato della Peroni viene promossa tramite mascotte popolari, personaggi come il \"ciociaretto\", che deve il suo nome alle \"ciocie\", tipiche calzature con lacci usate dai pastori nel basso Lazio e il cameriere.\nNel 1924 viene inaugurato il nuovo stabilimento produttivo di Bari che a regime arriva a produrre 25.000 ettolitri l'anno di birra Peroni rispetto ad una produzione totale annuale di 150.000 ettolitri. Alla fine degli anni venti viene lanciato un nuovo formato da 20 centilitri, il \"Peroncino\", che godr\u00e0 di grande successo fino agli anni '60 e sar\u00e0 poi riproposto sul mercato a partire dal 2015 dopo anni di assenza dal mercato.\nA partire dagli anni '60 la Peroni conosce un periodo di diffusione in tutta Italia, grazie allo slogan \"Chiamami Peroni, sar\u00f2 la tua birra\" e ad una serie di campagne pubblicitarie: la prima con protagonista la modella tedesca Solvi St\u00fcbing e, poi, dopo di lei, Jo Whine, Michelle Gastar, Anneline Kiel, Lee Richard, Milly Carlucci, Filippa Lagerb\u00e4ck, Adriana Sklena\u0159\u00edkov\u00e1, Jennifer Driver e Camilla Vest.\nNel 1963 viene lanciata sul mercato la Nastro Azzurro, che deve il suo nome alla vittoria nel 1933 del Nastro Azzurro dell'Atlantico da parte del transatlantico italiano Rex: in un primo momento il nuovo prodotto riscuote poco successo sul mercato, tuttavia nei due anni successivi al lancio viene modificato abbassando la gradazione alcolica e rendendolo meno amaro iniziando ad aumentare gradualmente la sua diffusione sino a diventare negli anni 2000 la birra italiana pi\u00f9 venduta sui mercati esteri, in molti dei quali, come in Colombia, venduta con il doppio nome \"Peroni - Nastro Azzurro\", viene considerata birra di fascia alta, consumata solo nei locali pi\u00f9 lussuosi ed alla moda.\nNegli anni sessanta viene aperto anche un ufficio commerciale a New York dando cos\u00ec inizio all'esportazione della Peroni negli Stati Uniti.\nNel 2001 la Peroni vince la Medaglia d'oro dell'American Tasting Institute, mentre nel 2006 viene premiata con la medaglia d'argento dal Monde Selection Organizing Committee di Bruxelles.\nNegli anni duemiladieci si assiste ad un progressivo allargamento della gamma con la produzione di nuove varianti tra cui la Peroni senza glutine, lanciata nel 2014, cos\u00ec come la Peroni Chill Lemon, radler aromatizzata al limone, e la Peroni cruda non pastorizzata, lanciata nel 2017.\nCaratteristiche.\nLa Peroni viene prodotta con i seguenti ingredienti:\nArchivio.\nIl fondo \"Birra Peroni\" \"srl\" \",\" che comprende anche un fondo fotografico, \u00e8 conservato presso l'Archivio Storico e Museo Birra Peroni a Roma."}
{"id": "598097", "revid": "446353", "url": "https://it.wikipedia.org/wiki?curid=598097", "title": "Classe Churchill", "text": "La classe Churcill fu una classe di sottomarini d'attacco nucleari della Royal Navy, in servizio dagli anni settanta agli anni novanta; si trattava di un perfezionamento della precedente classe Valiant. La prima nave della classe venne battezzata in onore del precedente Primo Ministro del Regno Unito e Primo Lord dell'Ammiragliato, Winston Churchill.\nProgettazione.\nDopo lo , che aveva introdotto i sottomarini nucleari nella Royal Navy, e la classe Valiant, la prima a montare motori nazionali britannici, con i sottomarini della classe Churchill si cerc\u00f2 di ottenere una silenziosit\u00e0 elevata, migliorando la sicurezza, la resa dei sensori e l'efficacia complessiva.\nI sottomarini della classe Churchill portavano un equipaggio di 103 uomini e avevano un dislocamento a pieno carico in immersione di 4.900\u00a0t. Erano lunghi 86,9 metri, larghi 10,2 e pescavano 8,2. Il singolo reattore nucleare di cui erano dotati forniva vapore a due turbine English Electric, che producevano un totale di 20.000 CV per un singolo asse, permettendo di raggiungere una velocit\u00e0 massima di 28 nodi in immersione. Erano equipaggiati con un radar di ricerca di superficie Kelvin Type 1008, ed alla costruzione erano stati dotati di un impianto sonar Type 2001, che al finire degli anni settanta venne rimpiazzato da un impianto Type 202 e da un sensore trainato Type 2026.\nLe armi erano le stesse della classe Valiant, come i siluri Mk 8 e Mk 23, ma presto si aggiunsero anche gli Mk 24 Tigerfish a doppio ruolo, seppur con alcuni difetti di affidabilit\u00e0, e i missile antinave UGM-84 Harpoon.\nCome per tutti i sottomarini nucleari potevano rimanere immersi per tempi praticamente indefiniti, limitati solo dalle provviste di viveri."}
{"id": "598101", "revid": "1718925", "url": "https://it.wikipedia.org/wiki?curid=598101", "title": "Casteltodino", "text": "Casteltodino \u00e8 una frazione del comune di Montecastrilli (TR).\nIl paese conta 1170 abitanti (popolazione residente al 31/12/2015) e si trova a pochi km dal capoluogo del comune, a cavallo del crocevia tra la via delle Sette Valli e la via Amerina e ad un'altitudine di 436 .\nStoria.\nSi ritiene che il borgo venne fondato dal nobile romano Caio Sempronio Tudiano, da cui l'antico nome di \"Castel Tudiano\".\nRimangono ancora dei resti di insediamenti romani, in particolar modo sulle sommit\u00e0 delle colline circostanti: a prova di ci\u00f2 si pu\u00f2 leggere un'epigrafe sulla porta d'ingresso del paese.\nIn seguito alla fondazione, esso si svilupp\u00f2 come villaggio dipendente dalla vicina Carsulae, fino a quando non venne distrutto dal passaggio dei barbari e quindi annesso a Todi.\nNel 1366 venne assediato da Giovanni l'Acuto.\nNel Medioevo il territorio appartenne alle Terre Arnolfe, i possedimenti di Arnolfo del Granducato di Spoleto; in seguito pass\u00f2 sotto il controllo dei Ravizzone.\nSub\u00ec diversi saccheggi ad opera di Goti, Longobardi e Saraceni, pur rimanendo sempre sotto il dominio tuderte.\nIl 14 luglio 1849 Casteltodino ospit\u00f2 per qualche ora Giuseppe Garibaldi.\nEconomia e manifestazioni.\nLa posizione strategica di Casteltodino ha permesso un buon sviluppo economico del paese, con la conseguente espansione edilizia e l'incremento demografico.\nLa festa principale si svolge a cavallo dei mesi di giugno e luglio, la \"Sagra della lumaca al chiodo\" (risalente al 1979). Durante questa festa hanno luogo una rievocazione storica e il \"Palio dell'Acuto\".\nIl patrono di Casteltodino \u00e8 san Bartolomeo Apostolo."}
{"id": "598102", "revid": "43530", "url": "https://it.wikipedia.org/wiki?curid=598102", "title": "Forgotten Realms Campaign Setting", "text": ""}
{"id": "598103", "revid": "287204", "url": "https://it.wikipedia.org/wiki?curid=598103", "title": "Regno di Le\u00f3n", "text": "Il Regno di Le\u00f3n (\"Reino de Le\u00f3n\" in spagnolo, \"Reinu de Lli\u00f3n\" in leonese) fu un regno medievale situato nel nord-ovest della penisola iberica. Ebbe origine dalla divisione del Regno delle Asturie da parte di Alfonso III nel X secolo.\nQuesta suddivisione fu conseguenza della sollevazione di nobili, organizzata dal conte di Castiglia, Nu\u00f1o Fern\u00e1ndez, per liberare il figlio maggiore di Alfonso, Garcia; la sollevazione fu appoggiata anche dalla regina Jimena e dagli altri figli di Alfonso, Fruela e Ordo\u00f1o. Alfonso III, per evitare una guerra civile, liber\u00f2 Garcia, abdic\u00f2 e si ritir\u00f2 a Zamora con la moglie Jimena, dividendo il regno tra i suoi tre figli maggiori:\nDinastia asturleonese.\nGarcia stabil\u00ec la capitale nella citt\u00e0 di Le\u00f3n, dove gi\u00e0 veniva riunita la corte del regno delle Asturie negli ultimi anni del regno di Alfonso III.\nIl nome Le\u00f3n deriva dall'essere stato il centro, in et\u00e0 romana, sede della \"Legio VII gemina.\" Ebbe anche il controllo di una parte della contea di Castiglia, e, con la collaborazione del conte complet\u00f2 le fortificazioni sul fiume Duero ripopolando le zone di Roa, Osma, Clunia nella Provincia di Burgos e San Esteban de Gormaz. Poi avanz\u00f2 nella Rioja, conquistando N\u00e1jera e Calahorra. Nel 914, alla morte di Garcia, senza discendenza, Ordo\u00f1o fu proclamato anche re di Le\u00f3n, riunificando cos\u00ec la Galizia col Le\u00f3n continuando la politica di espansione territoriale del padre e del fratello. Successivamente conquista la citt\u00e0 di M\u00e9rida, poi, alleatosi col re di Pamplona, Sancho I Garc\u00e9s, nel 917, a San Esteban de Gormaz sconfigge i musulmani dell'emirato al-Andalus. L'anno successivo (918) strappa ai Banu Qasi le citt\u00e0 di Calahorra e Arnedo, attaccando anche N\u00e1jera e Tudela.\nNel 920 l'avanzata fu fermata, e l'emiro \u02bfAbd al-Ra\u1e25m\u0101n III guid\u00f2 personalmente un esercito che, penetr\u00f2 in Navarra e sconfisse Ordo\u00f1o e Sancho I nella valle di Junquera, a circa 25 chilometri a sudest di Pamplona.\nNel 924, alla morte di Ordo\u00f1o, Fruela, spodestando i figli di Ordo\u00f1o, si fece proclamare anche re di Le\u00f3n, per cui le Asturie, il Le\u00f3n la Galizia e la contea di Castiglia furono nuovamente riunificate in un regno unico, che nel 925, fu denominato \"Regno di Le\u00f3n\", con capitale a Le\u00f3n.\nNel 925, alla morte di Fruela, sul trono unificato di Le\u00f3n gli successe il figlio Alfonso Froilaz; ma, dopo pochi mesi, i figli di Ordo\u00f1o II, Sancho Ord\u00f3\u00f1ez, Alfonso e Ramiro iniziarono una guerra civile e lo spodestarono. Alfonso fu eletto re di Le\u00f3n\nNel 926, si arriv\u00f2 ad una condizione di stallo:\nNel 929, alla morte di Sancho, senza eredi, il nord della Galizia fu nuovamente riunificata al Le\u00f3n.\nNel 931, Alfonso IV, dopo aver abdicato a favore di Ramiro, si ritir\u00f2 in monastero, ma, pochi mesi dopo, pentitosi, riapr\u00ec una guerra civile che il re Ramiro II concluse, nel 932, imprigionando e poi accecando il fratello.\nTerminata la guerra civile, Alfonso IV non riusc\u00ec a salvare Toledo, che, accerchiata dal califfo \u02bfAbd al-Ra\u1e25m\u0101n III, capitol\u00f2 e si arrese. In compenso, sulla via di Toledo, occup\u00f2 la fortezza omayyade di Majrit.\nNel 937 \u02bfAbd al-Ra\u1e25m\u0101n conquist\u00f2 ai Leonesi una trentina di castelli. Ma, nel 939, Ramiro II con il fedele conte di Castiglia, Fern\u00e1n Gonz\u00e1lez alleato a Toda di Navarra, reggente di Navarra e di Aragona, riusc\u00ec, nella Battaglia di Simancas, a imporre una dura disfatta ad \u02bfAbd al-Ra\u1e25m\u0101n III che spost\u00f2 la frontiera leonese dal Duero al Tormes, ripopolando luoghi come Ledesma, Salamanca, Pe\u00f1aranda de Bracamonte Sep\u00falveda e Vitigudino.\nDopo questa vittoria per\u00f2, il fronte cristiano, per la fortuna del califfo, si sfald\u00f2: Fernan Gonzales, conte di Castiglia, che aveva partecipato alla battaglia di Simancas, cerc\u00f2 di rendersi indipendente dal regno di Le\u00f3n. Dopo essere stato imprigionato, nel 945 Fern\u00e1n Gonz\u00e1lez recuper\u00f2 la contea e giur\u00f2 fedelt\u00e0 a Ramiro II, che, nel 950, part\u00ec da Zamora per i territori di al-Andalus, realizzando una spedizione nella valle del Tago, sconfiggendo le truppe del califfo a Talavera de la Reina, ottenendo un ricco bottino e alcune migliaia di prigionieri. Con la morte di Ramiro II, per il regno di Le\u00f3n inizi\u00f2 un periodo di disordini.\nNel 951 l'ascesa al trono di Ordo\u00f1o III fu messa in discussione dal fratellastro Sancho. La contesa condusse ad una guerra di successione, che vide sia il regno di Navarra, che il conte di Castiglia, Fernan Gonz\u00e1lez, alleati di Sancho; ma, nel 953, la guerra civile termin\u00f2 con la vittoria di Ordo\u00f1o III che, sconfiggendo Sancho a San Esteban de Gormaz, lo estromise dal potere e ottenne nel contempo la sottomissione del conte di Castiglia. In seguito riprese la guerra contro al-Andalus, e le truppe leonesi arrivarono vicino a Lisbona nel 955.\nAlla morte di Ordo\u00f1o, avvenuta nel 956, Sancho I sal\u00ec al trono leonese, ma due anni dopo fu detronizzato sia dai nobili leonesi che dai nobili castigliani, guidati dal conte Fern\u00e1n Gonz\u00e1lez, che designarono re Ordo\u00f1o IV il Cattivo. Sancho allora chiese aiuto al califfo \u02bfAbd al-Ra\u1e25m\u0101n III ottenendo un trattato di alleanza con Cordova in cambio della cessione di dieci piazzeforti leonesi; quindi, con l'aiut\u00f2 dei musulmani, prese Zamora nel 959 e Oviedo nel 960. Poi fece prigioniero il conte Fern\u00e1n Gonz\u00e1lez, mentre Ordo\u00f1o IV si rifugiava a Cordova, per cercare l'aiuto di al-Andalus. Sancho, approfittando della sopravvenuta morte del califfo \u02bfAbd al-Ra\u1e25m\u0101n III, non mantenne i patti, per cui il nuovo califfo al-\u1e24akam II ibn \u02bfAbd al-Ra\u1e25m\u0101n gli dichiar\u00f2 guerra, e, dopo la conquista di San Esteban de Gormaz, Atienza e Calahorra, lo obblig\u00f2 a chiedere la pace (963).\nNel 966, alla morte di Sancho I, gli succedette il figlio Ramiro III, di cinque anni. La reggenza del regno fu nelle mani della zia Elvira Ram\u00edrez, sorella di suo padre, che, per tutto il periodo dell'adolescenza di Ramiro, sino al 975, fu la sua tutrice e si comport\u00f2 da regina. Sfruttando a suo favore una debole reggenza, il conte di Castiglia si era reso ormai indipendente dal regno del Le\u00f3n. Inoltre, dopo la morte del califfo al-Hakam II, con la nomina a califfo di Hish\u0101m II ibn al-\u1e24akam i musulmani iniziarono ad attaccare i regni cristiani del nord e l'hajib omayyade Almanzor, nel 981, sbaragli\u00f2 nella battaglia di Rueda, a 40\u00a0km circa a sud-est di Simancas, le forze cristiane coalizzate.\nNel 982, la nobilt\u00e0 leonese proclam\u00f2 re, Bermudo, figlio illegittimo di Ordo\u00f1o III, che da quell'anno prese possesso della Galizia. Inizi\u00f2 cos\u00ec una guerra civile alla fine della quale, nel 984, Ramiro III fu rovesciato dai nobili che sostenevano Bermudo, che lo sostitu\u00ec sul trono come Bermudo II.\nCon l'incoronazione di Bermudo II e la successiva morte di Ramiro III il periodo di disordini fin\u00ec, ma continuarono i rovesci di fronte agli eserciti di al-Andalus. Nel 987, Almanzor riun\u00ec un grande esercito, con il quale saccheggi\u00f2 e rase al suolo Coimbra e successivamente la capitale Le\u00f3n. Bermudo II si rifugi\u00f2 a Zamora, e, quando quest'ultima citt\u00e0 venne attaccata dai Mori, si rifugi\u00f2 a Lugo; ambedue le citt\u00e0 furono conquistate e duramente saccheggiate; Bermudo II allora si rinchiuse in Astorga, che fu conquistata nel 996.\nL'ultimo rifugio di Bermudo II fu la Galizia, ma anche qui fu raggiunto dalle truppe di Almanzor, che nell'estate del 997 attaccarono e saccheggiarono Santiago di Compostela. Nel 999 il suo regno era ridotto alla sola zona costiera della Galizia ed delle Asturie.\nAlfonso V si prodig\u00f2 affinch\u00e9 il Le\u00f3n potesse rendersi indipendente dal califfo di Cordova. Inoltre ripopol\u00f2 la citt\u00e0 di Le\u00f3n, dopo che era stata distrutta da Almanzor durante il regno di suo padre, e, nel 1017, introdusse nelle citt\u00e0 principali del regno il \"fuero\" o Codice della Legge Municipale. Fu il primo re di Le\u00f3n ad usare anche il titolo di re di Castiglia.\nNel 1029, durante il regno di Bermudo III, quando il conte di Castiglia, Garc\u00eda S\u00e1nchez, venne ucciso all'uscita dal palazzo reale di Le\u00f3n, il re di Navarra Sancho III reclam\u00f2 diritti dinastici sulla Castiglia, per via del matrimonio con Munia di Castiglia. Nonostante il matrimonio tra Sancha, sorella di Bermudo e Ferdinando, figlio di Sancho e di Munia, del 1032, l'anno seguente si giunse alla guerra, e, dopo la conquista di Zamora, Sancho, nel 1034, occup\u00f2 Astorga e la stessa Le\u00f3n, costringendo Bermudo a rifugiarsi in Galizia. Solo dopo la morte di Sancho III, avvenuta nel 1035, Bermudo pot\u00e9 recuperare i suoi territori, ma si dovette scontrare con Ferdinando I di Castiglia, marito di sua sorella Sancha I, erede della Castiglia e proclamatosi re. Nel 1037 invase il regno di Bermudo che, in quello stesso anno, mor\u00ec nella battaglia di Tamar\u00f3n, dove le truppe di Ferdinando I ebbero la meglio su quelle di Bermudo. Non avendo discendenti diretti, dopo la sua morte, la corona di Le\u00f3n passo a sua sorella Sancha I, gi\u00e0 regina consorte di Castiglia, la quale associ\u00f2 al trono di Le\u00f3n il marito Ferdinando.\nCasa di Navarra.\nFerdinando I, gi\u00e0 re di Castiglia, govern\u00f2 anche il Le\u00f3n per conto della moglie, Sancha I. Egli combatt\u00e9 i Mori di Siviglia, i quali, alla caduta del califfato, avevano mantenuto in apparenza un governo a forma repubblicana, e conquist\u00f2 Viseu e Lamego nel 1057. Quindi attacc\u00f2 il re di Toledo e le sue truppe si spinsero sino ad Alcal\u00e0 sul fiume Henares. Dopo un altro attacco al territorio di Siviglia, nel 1063, ridusse i regni di Taifa di Siviglia, Badajoz, Toledo e Saragozza a suoi tributari, che ne riconoscevano la supremazia militare.\nNel 1064 riconquist\u00f2 Viseu e occup\u00f2 la citt\u00e0 di Coimbra, nel nord dell'attuale Portogallo, portando il confine, con al-Andalus, sino al fiume Mondego. Alla sua morte, nel 1065, al figlio primogenito Sancho II tocc\u00f2 la Castiglia, e poich\u00e9 anche la regina Sancha II di Le\u00f3n abdic\u00f2 il regno di Le\u00f3n fu diviso: ad Alfonso VI spett\u00f2 il Le\u00f3n e a Garcia I la Galizia.\nAlfonso VI dovette ben presto affrontare le mire espansionistiche del fratello maggiore che voleva impossessarsi dei territori dei fratelli. Alfonso, dopo aver subito una sconfitta trov\u00f2 l'accordo con Sancho II e, nel 1071, affrontarono, sconfissero e destituirono Garcia e occuparono la Galizia, ma, nel 1072, Sancho rivolse le armi contro Alfonso, che venne sconfitto nella battaglia di Golpejera dal braccio destro di Sancho, Rodrigo Diaz de Bivar, detto \"il Cid\"; Alfonso, fatto prigioniero e rinchiuso in una prigione a Burgos, riusc\u00ec a fuggire ed a riparare presso il re moro di Toledo, che era suo tributario. Sancho II occup\u00f2 allora il Le\u00f3n, riunendo cos\u00ec nuovamente il regno che era stato governato da suo padre.\nDopo l'assassinio di Sancho II, Alfonso VI torn\u00f2 in Le\u00f3n, e, dato che il fratello non aveva lasciato eredi, fu riconosciuto anche re di Castiglia dai nobili castigliani, riunendo cos\u00ec nuovamente i due regni, che govern\u00f2 come regno di Le\u00f3n e Castiglia. Dopo aver aiutato, nel 1084, il re di Toledo al-Qadir a conservare il suo trono, in cambio di alcune fortezze, nel 1085, Alfonso VI attacc\u00f2 il regno di Toledo, ne assedi\u00f2 la capitale ed il 25 maggio fece il suo ingresso in citt\u00e0 e si proclam\u00f2 imperatore delle due religioni.\nI re di alcuni regni mori, soprattutto gli emiri di Siviglia, Badajoz, Granada e Cordova, preoccupati dall'aggressivit\u00e0 di Alfonso VI, decisero di chiedere l'aiuto degli Almoravidi che governavano il Marocco. Uno dei principi Almoravidi, Yusuf ibn Tasfin, sbarc\u00f2 in Spagna e sconfisse Alfonso VI nella Battaglia di al-Zallaqa, del 1086, ma nonostante vari tentativi non riusc\u00ec a riconquistare Toledo.\nNel 1093 Alfonso VI concesse il governo della Galizia a Raimondo di Borgogna, marito della figlia, Urraca, e la contea del Portogallo, unitamente alla citt\u00e0 di Coimbra, in sottordine al governatore della Galizia, al cugino di Raimondo, Enrico di Borgogna, promesso sposo della figlia naturale, Teresa. Di fatto alla contea di Portogallo fu concessa una larga autonomia. Nel 1097 le truppe leonesi-castigliane contrattaccarono gli Almoravidi nella zona di Toledo, ma nella battaglia del 15 agosto del 1097, presso il castello di Consuegra, furono sconfitte dalle truppe di Y\u016bsuf Ibn T\u0101shf\u012bn, divenuto emiro di Cordoba e del Marocco.\nNegli ultimi anni del suo regno Alfonso cerc\u00f2 di impedire il consolidamento degli Almoravidi nella Spagna musulmana, ma senza successo. I regni del sud della Spagna furono occupati, a uno a uno, dagli Almoravidi, che, guidati dal nuovo emiro Ali ibn Yusuf, sconfissero nuovamente le truppe leonesi-castigliane, comandate da \u00c1lvar F\u00e1\u00f1ez, nel 1108, a Ucl\u00e9s, dove perse la vita l'erede al trono di Le\u00f3n e Castiglia, Sancho, l'unico figlio maschio di Alfonso VI.\nNel 1109 divenne regina Urraca, vedova di Raimondo di Borgogna, e gi\u00e0 regina di Galizia, ma i nobili leonesi-castigliani che avrebbero preferito avere un re combattivo spinsero la regina a risposarsi, in seconde nozze, col re di Aragona e Navarra, Alfonso I \"il Battagliero\". Furono proclamati entrambi re di Le\u00f3n e di Castiglia, mentre il figlio di Urraca, il giovane erede Alfonso Raimundez veniva incoronato re di Galizia, che di fatto veniva nuovamente separata dal Le\u00f3n. Furono anni molto difficili in quanto subito scoppi\u00f2 una guerra civile tra marito e moglie, in cui si intromisero il cognato, Enrico di Borgogna, conte del Portogallo, e, dopo la sua morte, la sorellastra di Urraca, Teresa, contessa del Portogallo.\nSi rese ben presto necessario lo scioglimento del matrimonio che venne concesso dal Papa Pasquale II, che lo dichiar\u00f2 nullo per ragioni di parentela, lasciando la sola Urraca regina di Le\u00f3n e Castiglia. Ma la separazione, avvenuta nel 1114 diede inizio a un periodo di profonda instabilit\u00e0 nel regno, in una situazione di confusa guerra civile tra i sostenitori della regina, di Alfonso I, di Alfonso di Galizia e la contessa del Portogallo Teresa, con continui cambi di alleanza tra le varie fazioni ed il succedersi di ribellioni, sino a che, nel 1121, fu organizzato un complotto per portare il re di Galizia, Alfonso Raimundez sul trono al posto della madre, che immediatamente attacc\u00f2 la sorellastra, Teresa, complice del complotto, occupando la contea del Portogallo sino al fiume Duero. La fase di instabilit\u00e0 perdur\u00f2 fino alla morte della regina avvenuta nel 1126.\nCasa di Borgogna.\nVenne quindi incoronato re di Le\u00f3n e Castiglia il figlio di Urraca, il re di Galizia Alfonso Raimundez come Alfonso VII, che nella primavera del 1127 attacc\u00f2 la contea del Portogallo ed in sei settimane obblig\u00f2 Teresa a riconoscersi vassalla del Le\u00f3n. Ma il cugino, Alfonso Henriquez, figlio di Teresa, che nel 1128 aveva sconfitto la madre a San Mamede, vicino a Guimar\u00e3es, non si riconobbe vassallo.\nNel 1134, alla morte del patrigno Alfonso I il Battagliero, re di Aragona e di Navarra, Alfonso VII rivendic\u00f2 immediatamente i territori castigliani invadendo la Navarra ed in seguito l'Aragona, occupandone la capitale Saragozza e portando il confine della Castiglia al fiume Ebro. Stabilita cos\u00ec la supremazia su tutti i regni cristiani assunse, nel 1135, il titolo di \"Imperatore\".\nNel 1137, Alfonso Henriquez, tent\u00f2 di annettersi la Galizia; allora Alfonso VII, radunato un esercito, invase il Portogallo e, con la pace di Tui, indusse il cugino e tutti i suoi baroni alla sottomissione. Ma nel 1139 Alfonso Henriquez inizi\u00f2 a considerarsi re del Portogallo, e, dal 1140, l'Imperatore, non annover\u00f2 pi\u00f9 il Portogallo tra i possedimenti del regno del Le\u00f3n; nel 1143, a Zamora, fu sancita la pace, e di fronte al legato del papa Innocenzo II, in cambio della signoria di Astorga, Alfonso VII riconobbe ad Alfonso Henr\u00edquez il titolo di re del Portogallo, divenendo cos\u00ec Alfonso I del Portogallo; contemporaneamente Alfonso VII riconobbe validit\u00e0 al contratto di matrimonio tra il conte di Barcellona Raimondo Berengario IV e Petronilla di Aragona, giovane regina d'Aragona, accettando cos\u00ec l'unione di tutte le contee catalane con l'Aragona, e di fatto un grande regno d'Aragona.\nDopo il 1140 l'impero degli Almoravidi, sotto l'emiro \u02bfAl\u012b b. Y\u016bsuf, cominci\u00f2 a sgretolarsi e sotto il suo successore, T\u0101shf\u012bn ibn \u02bfAl\u012b (1143-1145), fin\u00ec di essere travolto da un'anarchia che port\u00f2 in al-Andalus un secondo periodo dei regni di Taifa; per cui Alfonso VII ne approfitt\u00f2 facendo diverse conquiste, tra cui il forte di Rueda, Cordova (1144), la fortezza di Aurelia presso Oca\u00f1a, Coria e, nel 1147, Almer\u00eda.\nNel 1151 firm\u00f2 il Trattato di Tudil\u00e9n con Raimondo Berengario IV. Il trattato, oltre che ad essere in chiave anti navarrese, riservava al Le\u00f3n e alla Castiglia la conquista delle terre musulmane a sud della Murcia.\nAlla sua morte il regno fu nuovamente diviso i due: Sancho gli successe nel regno di Castiglia, mentre Ferdinando gli successe nel regno di Le\u00f3n.\nFerdinando II pass\u00f2 quasi tutto il suo primo anno di regno a combattere contro suo fratello Sancho III; i fratelli si riunirono a Sahag\u00fan nel 1158 e risolsero pacificamente le controversie territoriali, accordandosi sui dettagli della spartizione del regno paterno.\nNel 1158, alla morte prematura del fratello Sancho, sul trono di Castiglia gli succedette il figlioletto di tre anni, Alfonso VIII e Ferdinando cerc\u00f2 inutilmente di essere nominato tutore del nipote. Nel 1164 rivolse le armi contro gli Almohadi, che avevano sostituito gli Almoravidi in Marocco e stavano appropriandosi dei regni di Taifa di al-Andalus e conquist\u00f2 le citt\u00e0 di Alc\u00e1ntara e di Alburquerque.\nNello stesso anno (1164), Ferdinando II inizi\u00f2 una guerra contro il re del Portogallo, Alfonso I, che l'anno prima (1163) aveva occupato Salamanca, e, nel 1168, a Badajoz, lo fece prigioniero, ma nel frattempo era divenuto suo suocero. Alfonso I, per riottenere la libert\u00e0, offr\u00ec al genero il suo regno, ma Ferdinando, gli rispose: \"Restituisci ci\u00f2 che mi hai tolto e riprenditi il tuo regno.\" Alfonso accett\u00f2, offr\u00ec al genero una grossa somma in oro, e riottenne la libert\u00e0 (1169) e nella pace siglata a Pontevedra, nel 1170, restitu\u00ec a Ferdinando II venticinque castelli, incluse le citt\u00e0 di C\u00e1ceres, Badajoz, Trujillo, Santa Cruz e Mont\u00e1nchez, che in precedenza aveva sottratto al regno di Le\u00f3n.\nSempre nel 1170, Ferdinando II cre\u00f2 l'Ordine di Santiago o Ordine di San Giacomo di Compostela, un ordine religioso-militare, che aveva lo scopo di proteggere i pellegrini che desideravano visitare la tomba dell'apostolo san Giacomo nella cattedrale di Santiago di Compostela. L'ordine ebbe sede dapprima in C\u00e1ceres e poi a Ucl\u00e9s.\nNel 1178, riprese la guerra contro la Castiglia e Ferdinando, sorprendendo il nipote Alfonso II di Castiglia, occup\u00f2 Castrojeriz e Due\u00f1as, sinch\u00e9 i problemi furono risolti definitivamente, nel 1180, con la pace di Tordesillas.\nNel 1188, alla morte di Ferdinando II, gli successe il figlio Alfonso, che secondo la numerazione cronologica reale del regno di Le\u00f3n dovrebbe essere citato come Alfonso VIII di Le\u00f3n; la sua numerazione abituale \u00e8 IX per non creare confusioni col cugino Alfonso VIII di Castiglia.\nNel 1197 Alfonso IX entr\u00f2 in guerra col lo zio e suocero Sancho I del Portogallo, che aveva occupato la citt\u00e0 di Tui per due anni. Assieme al re d'Aragona Pietro II, Alfonso IX e Alfonso VIII si allearono e, nel 1200, approfittando del fatto che il re di Navarra, Sancho VII stava combattendo in Murcia, Andalusia e Nordafrica, alleato degli Almohadi, per attaccarlo e togliere alla Navarra \u00c1lava, Guip\u00fazcoa, a tutto vantaggio della Castiglia, confermato poi dal trattato di Guadalajara (1207).\nNel 1212 Alfonso IX fu l'unico sovrano cristiano della penisola iberica che non rispose alla chiamata del papa Innocenzo III per la Quinta crociata e quindi le truppe leonesi non parteciparono, il 16 luglio 1212, alla battaglia di Las Navas de Tolosa.\nNel 1215 Alfonso IX emise un documento sulla servit\u00f9 che prevedeva che i servi non potevano essere venduti assieme ai beni immobili, potevano sposarsi senza dover richiedere il permesso ai padroni, e si fissava la misura per potersi riscattare e quindi lasciare il servizio del padrone.\nNel 1217 mor\u00ec il re di Castiglia, Enrico I e gli succedette la sorella Berenguela di Castiglia, in precedenza seconda moglie di Alfonso IX e che immediatamente abdic\u00f2 a favore del loro figlio Ferdinando, il quale, abbandonato il padre Alfonso IX, si rec\u00f2 immediatamente dalla madre per essere incoronato re. Alfonso IX, che ambiva a governare la Castiglia dichiar\u00f2 guerra al figlio e non essendo riuscito a conquistare la regione, fu costretto a patteggiare una tregua con l'ex moglie Berenguela, impegnandosi a non portare pi\u00f9 guerra alla Castiglia e nel contempo disered\u00f2 il figlio Ferdinando della corona del Le\u00f3n.\nTra il 1218 ed il 1220 Alfonso IX di Le\u00f3n fond\u00f2 l'universit\u00e0 di Salamanca, elevando le Scuole Cattedralizie di Salamanca alla categoria di \"Estudio General del Reino de Le\u00f3n\", che poi suo nipote Alfonso il Saggio avrebbe chiamato \"Universidad\".\nAlfonso IX spese gli ultimi anni di vita nella lotta contro i musulmani di al-Andalus ed in Estremadura conquist\u00f2 C\u00e1ceres (1229), M\u00e9rida e Badajoz (1230).\nAlfonso IX mor\u00ec nel 1230 e lasci\u00f2 il regno di Le\u00f3n alle figlie di primo letto (figlie di Teresa del Portogallo, figlia del re del Portogallo, Sancho I), Sancha e Dolce, che salirono al trono con l'appoggio della nobilt\u00e0, mentre il clero e l'aristocrazia erano contrari, avrebbero infatti preferito che i regni di Le\u00f3n e di Castiglia venissero riunificati sotto il re Ferdinando III. L'accordo fu raggiunto dalle due ex mogli di Alfonso IX, Berenguela e Teresa, che, a nome dei rispettivi figli, firmarono il \"Tratado de las Tercer\u00edas\", dove, dietro un cospicuo indennizzo, la due regine abdicarono a favore del fratellastro, Ferdinando III il Santo, che pot\u00e9 finalmente riunire sotto un'unica corona i regni di Le\u00f3n e di Castiglia.\nLa breve indipendenza.\nIl figlio di Ferdinando III, Alfonso X Il Saggio lasci\u00f2 in eredit\u00e0 il Regno di Le\u00f3n al figlio Giovanni, ma Sancho IV, suo fratello, usurp\u00f2 il trono facendosi incoronare re di Castiglia e di Le\u00f3n.\nNel 1296, alla morte di Sancho IV, Giovanni fu proclamato sovrano, col nome di Giovanni I re di Le\u00f3n, di Galizia e di Siviglia. Nel 1301 Giovanni abdic\u00f2 a favore di Ferdinando IV di Castiglia, succeduto al padre Sancho IV al regno di Castiglia, in cambio di cospicue donazioni, e le due corone furono in questo modo definitivamente unificate.\nEt\u00e0 moderna.\nIl regno di Le\u00f3n continu\u00f2 ad esistere come unione personale sotto la corona di Castiglia; mantenne, inoltre, istituzioni separate, come l\"'Adelantado Mayor del Reino de Le\u00f3n\", molte delle quali durarono fino al XIX secolo.\nEt\u00e0 contemporanea.\nNel 1808, il Regno di Le\u00f2n, insieme alla Galizia e alle Asturie, dichiar\u00f2 guerra alla Francia, quando invase il territorio spagnolo. Pertanto si organizz\u00f2 nella \"Junta General del Reino de Le\u00f3n\" per combattere i francesi. Quando nel 1833 si procedette a creare l'attuale sistema amministrativo spagnolo, il territorio del Regno di Le\u00f3n venne riconosciuto come una regione spagnola e diviso nelle province di Le\u00f3n, di Zamora e di Salamanca.\nEpoca attuale.\nCon il ritorno della monarchia dopo la dittatura di Franco furono istituite le comunit\u00e0 autonome; i territori del Regno di Le\u00f3n e della Vecchia Castiglia formarono la comunit\u00e0 autonoma di Castiglia e Le\u00f3n.\nElenco dei re di Le\u00f3n.\nDinastia asturleonese\nCasa di Navarra (il regno di Castiglia \u00e8 aggregato al regno di Le\u00f3n):\nCasa di Borgogna:\nDopo la morte di Alfonso VII il patrimonio reale fu diviso fra i due figli. Ferdinando ottenne Le\u00f3n e Sancho la Castiglia.\nCon l'abdicazione di Sancha II e Dolce I a favore del fratellastro Ferdinando, gi\u00e0 re di Castiglia, il regno di Le\u00f3n fu unificato a quello di Castiglia.\nQuando, nel 1282, Alfonso X il Saggio (Alfonso IX il Saggio di Le\u00f3n) disered\u00f2 l'erede al trono di Castiglia e Le\u00f3n, Sancho IV, lasci\u00f2 il regno di Castiglia al nipote, Alfonso de la Cerda ed il regno del Le\u00f3n al figlio Giovanni. Ma quando Alfonso X mor\u00ec (1284), Sancho IV, che aveva il controllo di quasi tutti i regni, usurpando i due troni, si fece incoronare re di Castiglia e re di Le\u00f3n.\nAlla morte del padre, fu pretendente al trono di Le\u00f3n per pochi mesi; poich\u00e9 il fratello era riuscito a farsi incoronare accett\u00f2 il fatto compiuto. Solo nel 1296, alla morte del fratello Sancho, dato che l'erede al trono era minorenne ne approfitt\u00f2 per regnare di fatto sul regno di Le\u00f3n finch\u00e9 Ferdinando IV di Castiglia divenne maggiorenne. Con lui tutti i monarchi si intitolano, fino oggi, come \"Re di Le\u00f3n\"."}
{"id": "598105", "revid": "1305887", "url": "https://it.wikipedia.org/wiki?curid=598105", "title": "Kirsten Cohen", "text": ""}
{"id": "598107", "revid": "280255", "url": "https://it.wikipedia.org/wiki?curid=598107", "title": "Giro d'Italia 1949", "text": "Il Giro d'Italia 1949, trentaduesima edizione della \"Corsa Rosa\", si svolse in diciannove tappe dal 21 maggio al 12 giugno 1949, per un percorso totale di 4\u00a0088 km, e fu vinto da Fausto Coppi.\nCoppi conquist\u00f2 la maglia rosa nella leggendaria diciassettesima tappa (da Cuneo a Pinerolo), nella quale and\u00f2 in fuga e scal\u00f2 da solo il Colle della Maddalena, il Col de Vars, il Col d'Izoard, il Monginevro e il Sestriere, giungendo a Pinerolo con 11'52\" su Gino Bartali, suo tenace antagonista di quegli anni, e quasi venti su Alfredo Martini.\nDopo 19 anni (l'ultima volta era stata nel 1930) il Giro torn\u00f2 a partire dalla Sicilia. Furono introdotti per la prima volta i traguardi volanti.\nA narrare le imprese di Coppi e Bartali il Corriere della Sera invi\u00f2 Dino Buzzati, che segu\u00ec tutta la gara con articoli quotidiani. Il famoso reportage fu poi pubblicato da Mondadori nel 1981 (\"Dino Buzzati al Giro d'Italia\")."}
{"id": "598109", "revid": "1543377", "url": "https://it.wikipedia.org/wiki?curid=598109", "title": "Rumours", "text": "Rumours \u00e8 l'undicesimo album del gruppo rock anglo-americano Fleetwood Mac, pubblicato il 4 febbraio 1977. Fu registrato in un periodo di forte tensione all'interno del gruppo per motivi sentimentali: la coppia Lindsey Buckingham e Stevie Nicks si stava separando, come pure la coppia John McVie e Christine Perfect; Mick Fleetwood invece aveva scoperto la relazione di sua moglie con un amico di lui. Il titolo, \"Rumours\" (dicerie), pu\u00f2 riferirsi alle voci messe in circolazione dalla stampa scandalistica intorno alle coppie; la grafia della parola segue l\u2019uso inglese, mentre nell\u2019inglese degli Stati Uniti sarebbe \"Rumors\".\nFu l'opera di maggior successo del gruppo e uno degli album pi\u00f9 venduti di tutti i tempi, occupando la prima posizione della Billboard 200 per 31 settimane non consecutive risultando il disco pi\u00f9 venduto dell'anno, nella Official Albums Chart, in Australia, Canada, Paesi Bassi, Nuova Zelanda e Sud Africa ed \u00e8 stato certificato doppio disco di diamante negli Stati Uniti, 14 dischi di platino nel Regno Unito, 2 dischi di diamante in Canada, 13 platino in Nuova Zelanda, platino in Francia e Hong Kong, 5 dischi d'oro in Germania ed oro in Spagna. La rivista \"Rolling Stone\" lo colloca al 7\u00ba posto nella classifica degli album pi\u00f9 importanti della storia.\nConsiderato tra i migliori album del 1977, nel 1978 ha vinto il Grammy Award come miglior album dell'anno.\n\"Rumours\" si \u00e8 guadagnato un ampio consenso critico. Il plauso si concentra sulla qualit\u00e0 della produzione e sulle armonie, spesso giocate sull\u2019intreccio delle tre voci cantanti.\nLo scenario.\nPubblicato nel luglio 1975, il decimo album del Fleetwood Mac, intitolato semplicemente con il nome del gruppo, era stato un successo commerciale arrivando nel 1976 al primo posto nelle classifiche USA. Il singolo di maggior successo che ne fu tratto, \"Rhiannon\", passava continuamente nella programmazione delle radio. La formazione in quel tempo era composta dal chitarrista e \"vocalist\" Lindsey Buckingham, dal percussionista Mick Fleetwood, dalla tastierista e \"vocalist\" Christine Perfect (che portava il cognome del marito, McVie), dal bassista John McVie e dalla \"vocalist\" Stevie Nicks.\nDopo sei mesi di tour non-stop, i McVie divorziano, ponendo termine a sei anni di matrimonio. Buckingham e Nicks (entrati nella band subito prima dell'album del 1975, a seguito dell'abbandono del chitarrista Bob Welch) vivono una relazione a esiti alterni che li porta a frequenti dissidi; vanno d'accordo solo quando lavorano insieme sulla propria musica. Anche Mick Fleetwood soffre di problemi personali, avendo scoperto che sua moglie Jenny Boyd (sorella della moglie di George Harrison dei Beatles) ha una relazione con il migliore amico di lui.\nIllazioni della stampa scandalistica mettono in circolazione notizie false sulla vita privata dei Fleetwood Mac. Scrivono che Christine Perfect \u00e8 gravemente malata in ospedale, e che Buckingham e Nicks sono genitori segreti di una bambina perch\u00e9 fotografati con Lucy Fleetwood, la figlia di Mick. I problemi delle separazioni in corso non sono ancora superati quando la band inizia le registrazioni in studio, che per questa ragione comportano \u201ctremendi sacrifici emotivi\u201d.\nDopo alcune sessioni di registrazione a inizio 1976, Fleetwood e McVie avevano preferito risolvere il rapporto con il produttore Keith Olsen che propendeva per mantenere un basso profilo della sezione ritmica; i due fondarono la Seedy Management per rappresentare gli interessi artistici della band.\nLe sessioni di registrazione.\nI Fleetwood Mac entrano negli studi di registrazione al numero 2200 di Bridgeway, a Sausalito (California), assistiti dagli ingegneri del suono Ken Caillat e Richard Dashut; le sale sono ospitate in un grande edificio di legno senza finestre. Nicks e Perfect affittano stanze in due condomini di fronte al mare, presso il porticciolo di Sausalito, mentre i maschi risiedono nel \"lodge\" degli studi. Le registrazioni vere e proprie vengono effettuate in una stanza di 6x9 metri con una macchina 3M a 24 piste, microfoni a alta qualit\u00e0 e una console di mixaggio API con equalizzatori 550A.\nIl titolo di lavoro dell'album \u00e8 \"Yesterday's Gone\", tratto da un verso del brano \"Don't Stop\". Christine Perfect \u00e8 l'unica del gruppo a avere una formazione di strumentista classica, ma condivide con Lindsey Buckingham la sensibilit\u00e0 musicale; sono loro due a fornire la struttura dei pezzi dell'album con pianoforte e chitarre. Buckingham suona accanto alla sezione ritmica (McVie e Fleetwood), mentre le tastiere di Perfect sono mantenute lontane dalle percussioni. I tecnici del suono Caillat e Dashut passano nove giorni a provare una gamma di microfoni e amplificatori per cercare il suono voluto, prima di scoprire che possono ottenere lo stesso effetto direttamente sulla console di missaggio API.\nLa situazione sentimentale dei membri della band, le recenti separazioni e la formazione di nuove coppie comincia a influire sulle sessioni in sala d'incisione. Dopo il lavoro, i Fleetwood Mac non si incontrano per socializzare, ma frequentano la scena hippie di Sausalito, favoriti anche dalla disponibilit\u00e0 del budget finanziario, al punto che il tempo libero dopo le registrazioni \u00e8 caratterizzato da notti insonni e dall'uso intensivo di cocaina. Ricorda uno dei proprietari degli studi di registrazione:\nStevie Nicks ha ipotizzato che i Fleetwood Mac creassero la musica migliore quando erano nella loro forma peggiore, mentre secondo Lindsey Buckingham le tensioni tra i membri influenzarono le incisioni facendo in modo che \u00abil risultato finale fosse superiore alla somma delle parti.\u00bb\nIl lavoro della coppia Buckingham-Nicks \u00e8 divenuto \"agrodolce\" dopo la loro separazione definitiva, anche se Lindsey ha ancora l\u2019abilit\u00e0 di prendere i brani di Stevie e \u00abfarli diventare belli\u00bb. Le armonie vocali tra i due e Christine Perfect funzionano bene, e sono catturate utilizzando i migliori microfoni disponibili. L\u2019interazione tra i testi di Nicks e la strumentazione conferisce ai suoi pezzi un\u2019atmosfera acustica libera e astratta. McVie tende a scontrarsi con Buckingham sulla confezione delle canzoni, ma entrambi ammettono che questo porta al raggiungimento di buoni risultati.\nDopo pi\u00f9 di due mesi a Sausalito, Mick Fleetwood organizza un tour di dieci giorni per dare alla band una pausa e provare le reazioni dei fan. Dopo i concerti, la registrazione riprende in studi di Los Angeles, tra i quali i Wally Heider Studios. Perfect e Nicks non partecipano alla maggior parte delle sessioni e si presentano solo quando necessario per registrare le rimanenti parti vocali. Il resto dei Fleetwood Mac, con Caillat e Dashut, faticano a finalizzare la sovraincisione e il missaggio perch\u00e9 i nastri di Sausalito sono danneggiati da un uso ripetuto durante le registrazioni; le tracce audio della cassa e del rullante suonano \"senza vita\". La data prevista di uscita del disco, settembre 1976, viene posticipata. Si assume uno specialista per correggere i nastri di Sausalito utilizzando un oscillatore varia-velocit\u00e0. Lavorando con un paio di cuffie, suona i nastri danneggiati nell\u2019orecchio sinistro e il master delle registrazioni di sicurezza nel destro, per convergere le rispettive velocit\u00e0. I Fleetwood Mac e i loro co-produttori vogliono un prodotto finale senza pezzi di \u201criempitivo\u201d, in cui ogni brano sia un potenziale singolo.\n\"Rumours\" esce il 4 febbraio 1977 negli Stati Uniti e una settimana pi\u00f9 tardi nel Regno Unito. La copertina \u00e8 una foto con Mick Fleetwood e Stevie Nicks, quest\u2019ultima indossa il suo vestito di scena da Rhiannon (la strega gallese dell\u2019omonima canzone sul precedente album), sul retro di copertina c\u2019\u00e8 un montaggio di ritratti della band; tutte le fotografie sono scattate da Herbert Worthington. Il 28 febbraio 1977 i Fleetwood Mac iniziano un lungo tour promozionale di sette mesi negli Stati Uniti. Secondo Nicks, dopo aver eseguito per lo pi\u00f9 canzoni da \"Rumours\" durante i concerti, la band incontra scarso riscontro da parte dei fan che non sono abituati al nuovo materiale. Segue una breve tourn\u00e9e europea in Regno Unito, Paesi Bassi, Francia e Germania nel mese di aprile.\nTracce.\nPer parificare la durata del nastro sulle due facciate, \"Second Hand News\" e \"I Don't Want to Know\" sono scambiate di posto nell\u2019ordine dei brani.\nIl brano \"Silver Springs\" \u00e8 il B-side del singolo \"Go Your Own Way\". La canzone, originariamente realizzata per far parte del disco, non venne inclusa per la sua lunghezza, e le fu preferita la pi\u00f9 breve \"I Don't Want to Know\". La versione standard di \"Rumours\" ora include \"Silver Springs\".\nI brani.\nSecond Hand News.\nIl brano di apertura \u00e8 intitolato \"Strummer\" nella versione demo suonata solo alla chitarra; la band originariamente suona la canzone in un ritmo di marcia, ma dopo aver ascoltato \"Jive Talkin'\" dei Bee Gees, Buckingham e Dashut costruiscono l\u2019accompagnamento con quattro tracce audio di chitarra elettrica e un uso delle percussioni che evocasse le sonorit\u00e0 del celtic rock: infatti Fleetwood usa come tamburo una sedia di pelle artificiale Naugahyde.\nIl primo verso del testo, \"I know there's nothing to say / Someone has taken my place\" (so che non c\u2019\u00e8 pi\u00f9 nulla da dire, qualcuno ha preso il mio posto), stabilisce gi\u00e0 l\u2019atmosfera dell\u2019intero album: \u00e8 infatti solo una delle canzoni generate dalla fine della relazione d\u2019amore Buckingham-Nicks. Secondo l\u2019autore, la canzone include motivi popolari scozzesi e irlandesi; Buckingham originariamente fa ascoltare il demo per la band con la sola chitarra, senza testi, per evitare una discussione con Nicks. Alle battute di chitarra solo viene sovrapposta una vocalizzazione per aumentare l\u2019effetto ritmico; per il critico musicale Chuck Eddy si tratta del primo esempio di musicisti rock che utilizzano la voce come una linea di basso continuo. Chitarre acustiche, pianoforte martellante e voci si combinano nel mix finale in un insieme esuberante e \u201ciper-ritmico.\u201d\nDreams.\nIl testo racconta il sentimento della separazione da Lindsey Buckingham dopo un legame di otto anni, ma possiede anche un messaggio ottimista. Il pezzo viene scritto in un pomeriggio, come ricorda l\u2019autrice:\nQuando fa suonare la canzone per il resto del gruppo non solleva entusiasmo. Christine Perfect commenta che \u00e8 un pezzo noioso, solo tre accordi suonati con la mano destra e un'unica nota con la sinistra. Nicks insiste perch\u00e9 provino a registrarla comunque.\nIl giorno seguente canta il pezzo mentre la band suona intorno a lei; durante le sessioni a Sausalito si registrata solo una traccia di base, le chitarre e il basso vengono aggiunti in seguito, a Los Angeles. Perfect cambia idea sul pezzo quando Buckingham la suona tre volte in modo differente con gli stessi identici accordi, rendendo ogni volta il suono completamente diverso; l\u2019effetto finale \u00e8 quello di un \u201cfilo\u201d che sembra attraversare tutto il brano.\nIl pezzo \u00e8 caratterizzato da un cluster di due note della chitarra basso, e da un effetto di \u201cspazi eterei\u201d. Nella riedizione per il trentacinquesimo anniversario dall\u2019uscita di \"Rumours\" \u00e8 inserita una suggestiva versione solo con chitarra elettrica e voce, denominata \u00abDreams (Take 2)\u00bb, proveniente dal materiale registrato durante le sessioni.\n\"Dreams\", uscito nel giugno 1977, \u00e8 il solo singolo del gruppo a raggiungere il numero uno della classifica Billboard Hot 100.\nNever Going Back Again.\nIl testo, ispirato a una breve storia avuta con una donna del New England dopo la rottura con Nicks, parla dell'illusione di pensare quando si \u00e8 felici che la tristezza non potr\u00e0 mai tornare di nuovo. Il titolo di lavorazione del demo \u00e8 \"Brushes\", un semplice motivo alla chitarra acustica, al quale Fleetwood aggiunge il rullante suonato con le spazzole; le voci della band vengono aggiunte per creare pi\u00f9 strati sopra questo tessuto bidimensionale, e la traccia audio delle spazzole viene infine accantonata.\nIl critico musicale John Swenson fa notare che la \"deliziosa\" parte vocale smentisce il pessimismo del testo.\nIl brano viene pubblicato anche come lato B del singolo \"Don\u2019t Stop\" negli Stati Uniti, come lato B di \"You Make Loving Fun\" nel Regno Unito e infine sempre come lato B di \"Dreams\" nei Paesi Bassi.\nDon't Stop.\nIl brano riflette i sentimenti di Christine Perfect alla separazione dal marito John McVie dopo otto anni di matrimonio.\nIl testo della canzone \u00e8 in effetti ottimista; secondo Christine Perfect, Lindsey Buckingham l\u2019ha aiutata con i versi perch\u00e9 le loro personali sensibilit\u00e0 sono compatibili; il brano \u00e8 cantato dai due insieme. Il ritmo \u00e8 ispirato da ritmi di danza terzinati; l\u2019accompagnamento comprende sia chitarra acustica convenzionale che pianoforte preparato, con l\u2019inserimento di chiodi posizionati nei punti in cui i martelli colpiscono le corde, producendo un suono pi\u00f9 percussivo.\nPubblicato come singolo nel marzo 1977 nel Regno Unito e nel luglio dello stesso anno negli USA, \u00e8 uno dei successi pi\u00f9 duraturi della band, con un picco al numero 3 della classifica dei singoli di Billboard. Fu utilizzato da Bill Clinton come tema per la sua prima campagna elettorale alla presidenza degli Stati Uniti, in particolare alla convenzione nazionale democratica del 1992. Dopo aver vinto le elezioni, Clinton convinse la band a suonare insieme al suo ballo inaugurale nel 1993. Alla convenzione nazionale del 2000, Clinton concluse il suo discorso dicendo:\nGo Your Own Way.\nAnche questo testo racconta invariabilmente la fine del rapporto con Stevie Nicks. Dopo averlo ascoltato, lei gli chiese di eliminare le parole \"Packing up, shacking up is all you wanna do\" (\"fare le valigie, andare a vivere con un altro \u00e8 tutto ci\u00f2 che vuoi fare\"), ma Buckingham rifiut\u00f2. In un'intervista con la rivista Rolling Stone, Nicks ha rivelato il suo pensiero sulla questione:\nIl brano viene composto durante una vacanza in Florida, in una casa affittata dalla banda per prepararsi al lavoro d\u2019incisione. Mick Fleetwood ricorda il clima di tensione in cui si lavora:\nL\u2019arrangiamento si basa sulla chitarra, e il ritmo sul pattern di dance music conosciuto come \u201cfour to the floor\u201d che Buckingham aveva apprezzato in \"Street Fighting Man\" dei Rolling Stones.\nAll\u2019inizio Fleetwood non riusciva a ingranare il tempo con le percussioni:\nIl brano viene scelto come primo singolo tratto dall\u2019album, pubblicato nel dicembre 1976, due mesi prima del LP.\nSongbird.\nSecondo Caillat \"Songbird\" necessita l\u2019atmosfera di una sala da concerto, per cui viene registrata in una sessione di un\u2019intera notte allo Zellerbach Auditorium di Berkeley, dall\u2019altra parte della baia di San Francisco; Christine Perfect suona un piano a coda da concerto Steinway da 2,70 metri.\nIl brano \u00e8 pubblicato come lato B del singolo \"Dreams\" (marzo 1977 negli USA).\nThe Chain.\n\"The Chain\" \u00e8 forse la composizione pi\u00f9 complessa dell\u2019album. Nasce dal montaggio di una canzone omonima scritta da Stevie Nicks con un pezzo di Christine Perfect intitolato \"Keep Me There\" o \"Butter Cookie\", e l\u2019aggiunta di brani strumentali di Lindsey Buckingham scartati durante le sessioni. Nella riscrittura del brano in studio interviene l\u2019intera band, con un approccio simile a quello della confezione di una colonna sonora. Il motivo blues suonato al pianoforte viene rimosso, e Buckingham ricicla l\"intro\" da una precedente canzone, \"Lola (My Love)\", pubblicata nell\u2019album \"Buckingham Nicks\", anteriore all\u2019ingresso dei due musicisti statunitensi nella formazione britannica. Il significativo riff di basso fretless di John McVie comporta un\u2019accelerazione nel tempo musicale e marca l\u2019inizio della coda strumentale. Il prodotto finale nasce anche dall\u2019assemblaggio di nastri effettuato meccanicamente, dopo averli tagliati con un rasoio. Poich\u00e9 frutto di un lavoro di montaggio meccanico (la batteria e la chitarra sono stati gli unici strumenti registrati in contemporanea) di frammenti di autori diversi, la paternit\u00e0 autoriale \u00e8 accreditata a tutti i membri della band.\nUn frammento della parte strumentale \u00e8 usato dalla BBC in Gran Bretagna come sigla per le trasmissioni di gare di Formula 1.\nYou Make Loving Fun.\nIl testo di \"You Make Loving Fun\" di Christine Perfect si riferisce all\u2019uomo con il quale ha una relazione, Curry Grant, direttore luci dei Fleetwood Mac. Ispirata dal Rhythm and blues, \u00e8 una composizione semplice suonata al clavinet, sorta di clavicordo elettrico. Buckingham suona la chitarra ritmica e un Fender Rhodes, Nicks il tamburello; McVie registra in un secondo tempo la parte del basso, insieme al clavinet.\nNel settembre 1977, \"You Make Loving Fun\" diventa il quarto singolo tratto dal long-playing.\nI Don't Want to Know.\nLa scrittura risale a prima dell\u2019arrivo dell\u2019autrice nella formazione dei Fleetwood Mac, quando ancora componeva un duo con Lindsey Buckingham. Viene incluso nell\u2019album al posto di un altro pezzo di Nicks, \"Silver Springs\", accantonato per ragioni di lunghezza. Il pezzo \u00e8 registrato dagli altri quattro membri senza la presenza dell\u2019autrice, cantato da Buckingham che suona anche la chitarra a 12 corde acustica nell\u2019accompagnamento. Quando Fleetwood comunica la notizia a Nicks, chiedendole di aggiungere anche la sua voce, lei si offende ma deve accettare perch\u00e9 altrimenti soltanto due suoi pezzi entrerebbero nella programmazione definitiva.\nIl testo offre una versione conciliante del tema dell\u2019album, la fine di una relazione d\u2019amore. Anche se la canzone \u00e8 stata scritta molto tempo prima della rottura con Buckingham, viene inserito nella versione definitiva perch\u00e9 il significato delle parole si armonizza bene con \"Dreams\", mentre i pezzi di Buckingham, come \"Go Your Own Way\" e \"Second Hand News\" sono molto pi\u00f9 amari. L\u2019arrangiamento in ritmo untempo \u00e8 tipo country music..\n\"I Don't Want to Know\" viene pubblicato in singolo per il mercato Giapponese insieme a \"Oh Daddy\".\nOh Daddy.\nL\u2019autrice sostenne che i riferimenti del testo erano per Mick Fleetwood e sua moglie Jenny Boyd, che sembravano essersi rimessi insieme dopo un tentativo di separazione. Infatti il batterista \u00e8 chiamato dagli altri membri \u201cBig Daddy\u201d, perch\u00e9 al tempo \u00e8 l\u2019unico del gruppo a avere figli. Secondo la biografa di Stevie Nicks, fu invece scritta per Curry Grant, con il quale Christine Perfect aveva una relazione malgrado fosse ancora sposata con McVie.\nIl verso finale, \"And I can't walk away from you, baby if I tried\", \u00e8 suggerito da Stevie Nicks.\nOttenere il tempo giusto non risulta facile, perch\u00e9 tende a apparire frettolosa con un tempo pi\u00f9 rapido e letargica con uno lento. Il lavoro di arrangiamento, abbastanza spontaneo, comprende pattern improvvisati di McVie alla chitarra basso e qualche nota casuale di Perfect alle tastiere: queste ultime non sono originariamente destinate alla canzone, perch\u00e9 suonate solo per ottenere l'attenzione della sala di controllo; ma agli altri piacciono talmente che non vengono rimosse dalla registrazione.\nGold Dust Woman.\nIl testo si riferisce alle difficolt\u00e0 incontrate dall\u2019autrice con lo \u201cstile rock\u201d nella vita a Los Angeles, che le aveva causato una dipendenza da cocaina. La musica ha una forma free jazz, nell\u2019accompagnamento sono presenti un harpsicord, un dobro, una chitarra elettrica Fender Stratocaster e una chitarra acustica suonata utilizzando plettri a cono di metallo. La versione finale \u00e8 registrata alle 4 del mattino dopo un\u2019intera notte di prove; per cantare, Stevie Nicks avvolge il capo in una sciarpa nera in modo da isolarsi dalla sala, lasciando libera la parte inferiore del viso. Per creare effetti audio sulla voce, Mick Fleetwood frantuma lastre di vetro davanti ai microfoni:\nLa canzone \u00e8 tra le pi\u00f9 tipiche dello stile Stevie Nicks come autrice per i Fleetwood Mac, insieme a \"Rhiannon\", \"Dreams\" e \"Gypsy\". Nell\u2019edizione Deluxe del 2004 di \"Rumours\" sono inclusi due demo, uno dei quali contiene una coda che in seguito sarebbe diventata \"If You Ever Did Believe\" registrata nel 1997 insieme a Sheryl Crow e inclusa nella colonna sonora del film \"Amori &amp; incantesimi\" di Griffin Dunne.\n\"Gold Dust Woman\" esce come lato B del singolo \"You Make Loving Fun\" negli Stati Uniti, e di \"Don't Stop\" nel Regno Unito."}
{"id": "598116", "revid": "120118191", "url": "https://it.wikipedia.org/wiki?curid=598116", "title": "Frigyes Karinthy", "text": "Tra gli autori ungheresi pi\u00f9 popolari del ventesimo secolo, \u00e8 stato il primo a proporre il concetto dei sei gradi di separazione nel suo breve racconto del 1929 \"Catene\" (\"L\u00e1ncszemek\")."}
{"id": "598117", "revid": "599013", "url": "https://it.wikipedia.org/wiki?curid=598117", "title": "Avvoltoio (disambigua)", "text": ""}
{"id": "598118", "revid": "43530", "url": "https://it.wikipedia.org/wiki?curid=598118", "title": "Premio Origins", "text": ""}
{"id": "598119", "revid": "32658", "url": "https://it.wikipedia.org/wiki?curid=598119", "title": "Catona Teatro", "text": ""}
{"id": "598128", "revid": "729019", "url": "https://it.wikipedia.org/wiki?curid=598128", "title": "Nuclei Armati Proletari", "text": "I Nuclei Armati Proletari (NAP) furono un'organizzazione terroristica di estrema sinistra italiana. Nacquero nella primavera del 1974 e furono attivi fino al dicembre 1977, principalmente nell'Italia meridionale.\nOrganizzazione.\nI NAP non furono caratterizzati da una rigida struttura sul tipo delle Brigate Rosse, quanto piuttosto da essere costituiti da Nuclei autonomi.\nIn un loro documento, datato 1975 si pu\u00f2 leggere:\nStoria.\nNacquero nella primavera del 1974 e furono attivi fino al dicembre 1977, principalmente nell'Italia meridionale. Furono soprattutto sensibili alle problematiche carcerarie e dei disoccupati. \nIl gruppo iniziale conteneva alcuni scissionisti da Lotta Continua, dopo il rifiuto del vertice di quest'ultima della scelta di lotta al di fuori della legalit\u00e0 decisa nel 1973. I primi due nuclei sorsero a Napoli, a partire da vari gruppi locali di estrema sinistra (tra cui esponenti di Sinistra Proletaria), e a Firenze, a partire dall'esperienza del Collettivo George Jackson, una delle prime aggregazioni di ex-detenuti politicizzati, intitolato all'attivista afroamericano che divenne marxista durante la sua reclusione in carcere.\nEbbero una certa collaborazione con le Brigate Rosse negli ultimi anni della loro attivit\u00e0, effettuando alcune azioni congiunte tra il 1975 e il 1976. Alla fine i rimanenti in libert\u00e0 aderirono in parte alle Brigate Rosse.\nTra i principali dirigenti dei NAP si ricordano: Sergio Romeo, Luca Mantini, Annamaria Mantini, Nicola Pellecchia, Giovanni Gentile Schiavone, Pasquale Abatangelo, Nicola Abatangelo, Fiorentino Conti, Domenico Delli Veneri e Giorgio Panizzari\nPrincipali atti terroristici e altri fatti relativi.\n1977.\nFecero, inoltre, numerosi attentati terroristici con esplosivi, apparentemente senza vittime esterne ai NAP.\nUn totale di 65 persone venne inquisita durante le indagini sui NAP.\nIl maxiprocesso finale.\nLa Corte di Assise di Napoli emise, all'alba del 16 febbraio 1977, la sentenza a carico dei NAP. La Corte inflisse 289 anni e 11 mesi di carcere a 22 nappisti. Ecco le pene globali (cumulando reclusione e arresto):\nPersone che aderirono ai Nuclei Armati Proletari.\nLe statistiche.\nLa magistratura rinvi\u00f2 a giudizio, in tutto, 65 persone appartenenti e/o fiancheggiatori dei Nuclei Armati Proletari in vari processi.\nDa una analisi dei dati processuali, sui 65 appartenenti e/o fiancheggiatori, si evincono i seguenti dati statistici che possono dare delle interessanti chiavi di lettura del fenomeno aggregativo dei NAP:\nI nominativi.\nL'elenco nominativo (parziale) dei componenti dei NAP \u00e8 il seguente:"}
{"id": "598130", "revid": "86599", "url": "https://it.wikipedia.org/wiki?curid=598130", "title": "Cantone di Capellen", "text": "Il Cantone di Capellen \u00e8 un cantone del Lussemburgo, compreso nel distretto di Lussemburgo. Confina a nord con i cantoni di Redange e di Mersch, a est con il cantone di Lussemburgo, a sud con il cantone di Esch-sur-Alzette e a ovest con la provincia belga del Lussemburgo. \nIl capoluogo \u00e8 Capellen, frazione di Mamer. La superficie \u00e8 di 199 km\u00b2 e la popolazione nel 2005 era di 38.195 abitanti (191,7 ab./km\u00b2). \nComprende 9 comuni:"}
{"id": "598134", "revid": "123854394", "url": "https://it.wikipedia.org/wiki?curid=598134", "title": "Presidente pro tempore del Senato degli Stati Uniti", "text": "Il presidente \"pro tempore\" del Senato degli Stati Uniti \u00e8 la seconda carica pi\u00f9 importante del Senato.\nIl vicepresidente degli Stati Uniti d'America \u00e8, \"ex-officio\", il presidente del Senato; in sua mancanza presiede l'assemblea il presidente pro tempore, in mancanza sia del Vicepresidente degli Stati Uniti che del presidente pro tempore, il Senato \u00e8 presieduto da un senatore che ha ricevuto apposita delega dal presidente pro tempore.\nIl presidente pro tempore del Senato degli Stati Uniti \u00e8 eletto dal Senato tra i propri membri. Generalmente l'elezione non \u00e8 contendibile ed \u00e8 solo una mera formalit\u00e0. Infatti, la consuetudine vuole che venga designato il senatore del partito di maggioranza pi\u00f9 anziano per elezione. La nomina quindi avviene con risoluzione adottata per consenso unanime dal Senato, senza che si proceda ad alcuna votazione formale.\nOccupa la terza posizione nella linea di successione della presidenza degli Stati Uniti d'America dopo il vicepresidente e il presidente della Camera dei rappresentanti."}
{"id": "598139", "revid": "27723", "url": "https://it.wikipedia.org/wiki?curid=598139", "title": "Hans Holbein il vecchio", "text": ""}
{"id": "598140", "revid": "27723", "url": "https://it.wikipedia.org/wiki?curid=598140", "title": "Hans Holbein il giovane", "text": ""}
{"id": "598143", "revid": "26601", "url": "https://it.wikipedia.org/wiki?curid=598143", "title": "Venaria", "text": ""}
{"id": "598144", "revid": "36426", "url": "https://it.wikipedia.org/wiki?curid=598144", "title": "Hans Holbein", "text": ""}
{"id": "598145", "revid": "123705271", "url": "https://it.wikipedia.org/wiki?curid=598145", "title": "Bianca Berlinguer", "text": "Biografia.\nDopo essersi diplomata al liceo classico e laureata in lettere, intraprende l'attivit\u00e0 di giornalista: dopo un periodo di praticantato presso \"Radiocorriere TV\", inizia a lavorare ne \"Il Messaggero\" agli inizi degli anni Ottanta e contemporaneamente lavora a \"Mixer\" (1985) come redattrice, entrando poi in pianta stabile nella redazione del TG3. Della principale edizione serale di questo telegiornale \u00e8 stata conduttrice ininterrottamente dal 1991 al 5 agosto 2016. Ha presentato inoltre \"Primo piano\", rubrica di approfondimento della stessa testata giornalistica su Rai 3.\nNel gennaio del 2008 \u00e8 stata coinvolta in una polemica dichiarazione del presidente emerito della Repubblica, Francesco Cossiga. Rispondendo a un intervistatore, Cossiga ha dichiarato di averla raccomandata insieme ad altri giornalisti (Giuseppe Fiori, Federica Sciarelli) per ottenere una posizione di maggior rilievo all'interno della Rai. La Berlinguer ha smentito queste dichiarazioni del senatore, senza intraprendere azioni legali nei suoi confronti.\nIl 1\u00ba ottobre 2009 viene nominata direttrice del TG3. Si insedia il 12 ottobre. Il 24 settembre 2010 ha vinto a Roma la prima edizione del Premio di giornalismo \"L'isola che c'\u00e8\", riconoscimento assegnato a 10 giornalisti sardi, della carta stampata o della RAI - Radiotelevisione italiana, che lavorano a Roma. Il 24 settembre 2011 ha vinto il Premio Nazionale Alghero Donna di Letteratura e Giornalismo, sezione giornalismo. Da direttrice continua a condurre (dopo un intervallo di qualche mese) l'edizione serale del TG3, nonch\u00e9 l'approfondimento notturno \"Linea Notte\".\nConduce e dirige per l'ultima volta il TG3 il 5 agosto 2016, venendo sostituita, con molte polemiche soprattutto rivolte al governo Renzi, da Luca Mazz\u00e0.\nDal 7 novembre 2016 conduce \"Cartabianca\" su Rai 3. Il 3 ottobre 2019 pubblica il suo primo libro Storia di Marcella che fu Marcello, le memorie dell'attivista e politica Marcella Di Folco che le ha affidato in un lungo dialogo prima di morire.\nVita privata.\nPrima dei quattro figli dello storico segretario del Partito Comunista Italiano Enrico Berlinguer e di Letizia Laurenti (gli altri fratelli sono Maria Stella, Marco e Laura, giornalista di TGcom24 nonch\u00e9 moglie di Luca Telese), \u00e8 stata sposata col collega Stefano Marroni, unendosi poi in seconde nozze con il politico Luigi Manconi, da cui ha avuto l'unica figlia Giulia nel 1998."}
{"id": "598146", "revid": "1934238", "url": "https://it.wikipedia.org/wiki?curid=598146", "title": "Riserva naturale orientata Bosco della Ficuzza, Rocca Busambra, Bosco del Cappelliere e Gorgo del Drago", "text": "La riserva naturale orientata Bosco della Ficuzza, Rocca Busambra, Bosco del Cappelliere e Gorgo del Drago \u00e8 un'area naturale protetta situata nei comuni di Corleone, Godrano, Marineo, Mezzojuso e Monreale, nella citt\u00e0 metropolitana di Palermo ed \u00e8 stata istituita con Decreto Assessoriale n. 365/44 del 26 luglio 2000.\nStoria.\nL'area boscosa dei feudi di Ficuzza, Lupo e Cappelliere fu risparmiata dal disboscamento fino ai primi anni dell'Ottocento perch\u00e9 territorio impervio e roccioso, di alta collina, meno adatto dei circostanti alla pratica dell'agricoltura. Il bosco fu sfruttato come riserva di legna da ardere. All'inizio dell'Ottocento viene donato dai latifondisti a Ferdinando I delle Due Sicilie per farne sua riserva di caccia. Ferdinando vi fece edificare la \"Casina Reale di caccia\", attorno alla quale sorse il piccolo borgo di Ficuzza, frazione di Corleone. Nel 1860, con l'Unit\u00e0 d'Italia, l'area diviene propriet\u00e0 del Demanio del Regno d'Italia che cedette ai privati gran parte delle aree gi\u00e0 disboscate e dissodate. Nel 1871 quanto resta della ex-riserva reale viene affidato all'Amministrazione Forestale ed il comprensorio dichiarato inalienabile. Con la legge n\u00ba 535, 29 dicembre 1901 del Regno d'Italia, il \"Bosco nazionale inalienabile di Ficuzza\" viene destinato a stazione climatica. Con atto del 1912 la \"Foresta Ficuzza\" assieme alla \"Foresta di Godrano\" divengono di propriet\u00e0 dell'Azienda di Stato per le foreste demaniali. Nel corso della prima e ancor pi\u00f9 della seconda guerra mondiale la protezione dell'area cede il passo alle esigenze belliche di produzione di legname e pertanto l'area vive un periodo di grave degrado. Nel 1948 l'area diviene propriet\u00e0 dell'Azienda Foreste Demaniali della Regione Siciliana, che vi pratica attivit\u00e0 di rimboschimento. Con Decreto dell'Assessorato Territorio e Ambiente del 26 luglio 2000, n. 365 viene istituita la riserva naturale \u201cBosco della Ficuzza, Rocca Busambra, Bosco del Cappelliere e Gorgo del Drago\u201d. Lo stesso decreto affida la gestione della riserva all'Azienda Foreste.\nTerritorio.\nLa Riserva copre un'area complessiva di circa ha (circa ha di riserva vera e propria e ha di pre-riserva), che ricade nei comuni di Monreale, Godrano, Mezzojuso, Corleone e Marineo. L'area \u00e8 dominata dal massiccio calcareo della Rocca Busambra ( ) che delimita a sud il territorio della riserva, a nord del quale sorge il Bosco della Ficuzza e il contiguo Bosco del Cappelliere, due estese aree di foresta mediterranea sempreverde separate dalla strada provinciale che collega il centro di Godrano alla SS 118.\nLa riserva \u00e8 ricca di corsi d'acqua a carattere torrentizio, che formano diversi laghetti naturali, i cosiddetti \"gorghi\". Sul confine nord-occidentale della riserva si trova infine il Lago Scanzano, o Lago Madonna delle Grazie, un bacino artificiale ottenuto per sbarramento del torrente Eleuterio.\nI gorghi.\nIl gorgo \u00e8 uno stagno, solitamente temporaneo, con invaso invernale e primaverile e fase secca estiva. I gorghi naturali o seminaturali pi\u00f9 conosciuti del Bosco della Ficuzza sono due: il Gorgo Lungo ed il Gorgo Tondo, quest'ultimo noto anche come Gorgo del Drago di Godrano. Il gorgo \u00e8 uno degli ambienti naturali tipici di aree argillose, come gran parte della porzione settentrionale del Bosco della Ficuzza. Gli stagni temporanei sono di notevole importanza per la fauna e la flora dulciacquicola soprattutto invertebrata, che ha sviluppato strategie di sopravvivenza alla fase secca. La presenza d'acqua durante la primavera e l'inizio dell'estate consente la riproduzione di anfibi ed insetti. Il Gorgo del Drago \u00e8 distante da Gorgo Lungo qualche centinaio di metri, un tempo era ampio, anche se sempre poco profondo, e quasi permanente. Fu trasformato, all'inizio dell'800 in peschera (laghetto per l'allevamento del pesce) per il divertimento del re Ferdinando III di Sicilia. Oggi ha un effimero tempo in invaso, insufficiente per la maggior parte della flora e della fauna dulciacquicola. Il Gorgo Lungo invece si mantiene ancora umido per diversi mesi ed ospita fauna esigente. Il paesaggio \u00e8 suggestivo: il gorgo \u00e8 incassato in una conca boscosa e vi si accede attraversando una piccola valle particolarmente umida, ricca di muschi e licheni. Spesso \u00e8 ricoperto da uno strato verde di lenticchie d'acqua e ospita la tartaruga palustre. Dall'accesso S. Barbara (Quattro Finaite), direzione Gorgo del Drago, il tragitto a piedi \u00e8 di circa 40 minuti. Nel Bosco della Ficuzza esistono anche due stagni permanenti artificiali, pi\u00f9 a sud rispetto a quelli appena descritti, in contrada Rocca d'Elice, tra Alpe Cucco e il Borgo di Ficuzza. i Laghetti si chiamano Coda di Riccio e sono due invasi perenni ottenuti con lo sbarramento del torrente Rocca D'Elice nel quadro di un tentativo della seconda met\u00e0 del Novecento di coltivare un'ampia area disboscata ai piedi della Rocca Busambra. Gli stagni si sono in breve tempo naturalizzati ed oggi ospitano anfibi, tartarughe palustri e uccelli.\nAccessi.\nLa riserva \u00e8 raggiungibile da Palermo attraverso la scorrimento veloce Palermo-Agrigento, imboccando l'uscita per Bolognetta e quindi proseguendo sulla strada statale 118 sino a Marineo e oltre, in direzione di Corleone. Superato il lago Scanzano si incontra sulla sinistra il bivio per Ficuzza, segnalato da un obelisco. Dal piccolo centro abitato la segnaletica guida verso diversi sentieri che si inoltrano nella riserva.Altri possibili accessi si trovano nei pressi dei centri abitati di Godrano e Mezzojuso.\nFlora.\nLa riserva tutela l'area boschiva pi\u00f9 vasta della Sicilia occidentale; ospita numerose specie di \"Quercus\", tra cui il leccio (\"Quercus ilex\"), la sughera (\"Quercus suber\"), la roverella (\"Quercus pubescens\") e l'endemico cerro di Gussone (\"Quercus gussonei\"). Altre specie arboree presenti sono il frassino (\"Fraxinus excelsior\"), l'acero campestre (\"Acer campestre\"), il castagno (\"Castanea sativa\") e il bagolaro siciliano (\"Celtis asperrima\").La vegetazione arbustiva \u00e8 rappresentata dal biancospino (\"Crataegus monogyna\"), dal pungitopo (\"Ruscus aculeatus\"), dal caprifoglio (\"Lonicera caprifolium\"), dall'asparago spinoso (\"Asparagus acutifolius\"), dalla rosa di San Giovanni (\"Rosa sempervirens\"), dall'erica arborea (\"Erica arborea\"), e dalla ginestra spinosa (\"Calicotome spinosa\").Fra le specie erbacee meritevoli di menzione figurano il ciclamino primaverile (\"Cyclamen repandum\"), la peonia (\"Paeonia mascula\"), il giaggiolo siciliano (\"Iris pseudopumila\") e la Viola del Tineo (\"Viola tineorum\").\nLa zona della Rocca Busambra ospita numerosi endemismi rupestri quali il fiordaliso della Busambra (\"Centaurea busambarensis\"), il garofano della Busambra (\"Dianthus busambrae\"), il cipollaccio di Busambra (\"Gagea busambarensis\"), l'astro di Sorrentino (\"Aster sorrentinii\"), l'erba-croce della Busambra (\"Valantia deltoidea\"), lo spillone di Gussone (\"Armeria gussonei\"), la camomilla di Cupani (\"Anthemis cupaniana\") e lo sparviere della Busambra (\"Hieracium busambarense\"). Ai piedi della Rocca Busambra si trova inoltre una delle poche stazioni siciliane di \"Atropa belladonna\".La riserva ospita un ricco contingente di orchidee tra cui le endemiche \"Ophrys fusca\" subsp. \"pallida\", \"Ophrys sphegodes\" subsp. \"lunulata\" ma anche \"Ophrys bertolonii\", \"Ophrys tenthredinifera\", \"Orchis provincialis\", \"Orchis italica\", \"Anacamptis longicornu\", \"Serapias lingua\" e numerose altre.\nFauna.\nLa riserva ospita l'80% delle specie animali, tra uccelli e fauna selvatica, dell'intera regione.\nDei grandi mammiferi un tempo presenti, oggi si ritrovano solo il daino (\"Dama dama\") ed il cinghiale (\"Sus scrofa\"), entrambi reintrodotti dall'ente gestore all'interno di poche aree controllate. Altre specie presenti sono la volpe (\"Vulpes vulpes\"), la lepre italica (\"Lepus corsicanus\"), il coniglio selvatico (\"Oryctolagus cuniculus\"), il gatto selvatico (\"Felis silvestris\"), la martora (\"Martes martes\"), la donnola (\"Mustela nivalis\"), l'istrice (\"Hystrix cristata\") e il riccio (\"Erinaceus europaeus\").\nMolto ricca \u00e8 l'avifauna, che comprende specie quali la cinciarella (\"Cyanistes caeruleus\"), la cinciallegra (\"Parus major\"), l'upupa (\"Upupa epops\"), la ghiandaia (\"Garrulus glandarius\"), il rampichino (\"Certhia brachydactyla\") e il picchio rosso maggiore (\"Dendrocopos major\"), solo per citarne alcune.\nTra i rapaci meritano una menzione particolare l'aquila reale (\"Aquila chrysaetos\"), il falco pellegrino (\"Falco peregrinus\"), il capovaccaio (\"Neophron percnopterus\"), il nibbio bruno (\"Milvus migrans\") e il nibbio reale (\"Milvus milvus\").\nTra i rettili sono segnalati la vipera (\"Vipera aspis\"), la natrice (\"Natrix natrix\"), il biacco (\"Hierophis viridiflavus\"), il ramarro (\"Lacerta bilineata\"), la lucertola verde (\"Podarcis wagleriana\"), le testuggini \"Testudo graeca\", \"Testudo hermanni\" e \"Testudo marginata\" e la palustre \"Emys trinacris\".\nTra gli anfibi \u00e8 presente il rospo comune \"Bufo bufo\".\nTra le numerose specie di insetti va segnalata la presenza del raro coleottero \"Carabus famini\"."}
{"id": "598150", "revid": "6923", "url": "https://it.wikipedia.org/wiki?curid=598150", "title": "Ritek", "text": "Ritek Corporation \u00e8 un'azienda taiwanese conosciuta per la produzione di CD e DVD, schede di memoria e schermi.\n\u00c8 una dei pi\u00f9 grandi produttori di supporti multimediali al mondo. Produce CD-R, CD-RW, DVD-R, DVD-R DL, DVD-RW, DVD+R, DVD+R DL, DVD+RW, DVD-RAM.\nPer quanto riguarda le schede di memoria invece: CompactFlash, SD, MMC e RS-MMC.\nI prodotti Ritek sono venduti da molti marchi: Fujifilm, Maxell, Memorex, Philips e Verbatim.\nI marchi di propriet\u00e0 Ritek sono: Ridata, Traxdata, e quella economica Arita.\nIl primo schermo OLED taiwanese fu fabbricato da Ritek.\nLa \"RiTdisplay Corporation\" \u00e8 una spin-off e membro del Gruppo Ritek e si dedica alla ricerca e produzione di schermi."}
{"id": "598154", "revid": "30610", "url": "https://it.wikipedia.org/wiki?curid=598154", "title": "Cesara Buonamici", "text": "In attivit\u00e0 dagli anni settanta, ha esordito curando diverse rubriche giornalistiche per le reti Fininvest, divenendo poi uno dei volti simbolo del TG5, per il quale lavora fin dal lancio avvenuto il 13 gennaio 1992.\nBiografia.\nGli esordi.\nNipote del nobile fiorentino Cesare Buonamici, \u00e8 nata a Fiesole nella propriet\u00e0 di famiglia. Inizia la carriera durante gli studi universitari presso Tele Libera Firenze, un'emittente del capoluogo toscano, alla fine degli anni settanta. Durante questo periodo conduce il telegiornale, alcuni quiz e un antenato dei moderni talk show (\"Quattro chiacchiere con Cesara\"), diventando cos\u00ec popolarissima tra i telespettatori toscani. In un'intervista Cesara ha \"rivendicato\" l'invenzione del gioco dei fagioli nel vaso, ripreso pochi anni dopo dalla Rai per il programma \"Pronto, Raffaella?\". Nel frattempo inizia a scrivere articoli per il quotidiano fiorentino \"La Citt\u00e0\", che appartiene a Mauro Ballini, proprietario anche di Tele Libera Firenze.\nNel 1982 l'emittente toscana viene assorbita da Retequattro, di propriet\u00e0 del gruppo Arnoldo Mondadori Editore, e la Buonamici passa a lavorare per l'editore milanese; si sposta poi in Fininvest quando Retequattro viene ceduta al gruppo di Silvio Berlusconi. In quel periodo ha curato diversi programmi giornalistici: dapprima una rubrica all'interno di \"Buongiorno Italia\", poi \"Dentro la notizia\", \"Parlamento in\" e \"Canale 5 News\". Cesara Buonamici diviene giornalista professionista nel 1987.\nLa carriera al TG5.\nDopo aver portato al debutto insieme a Emilio Fede il notiziario di Italia 1 \"Studio Aperto\", \u00e8 stata tra i fondatori, assieme ad Enrico Mentana, Lamberto Sposini, Cristina Parodi e Clemente Mimun, del TG5, che conduce ancora fin dalla sua nascita, avvenuta il 13 gennaio 1992. Conduce l'edizione delle 13:00 in coppia con Emilio Carelli fino al 2000. Il suo maggiore \"scoop\" \u00e8 stato sicuramente in occasione del referendum del 18 aprile 1999 (quesito sull'abolizione della quota proporzionale nelle elezioni della Camera dei deputati), quando a tarda notte ha \"imperiosamente\" interrotto il suo direttore Enrico Mentana in studio, annunciando per prima il mancato raggiungimento del quorum, ormai dato per scontato.\nSuccessivamente viene promossa a condurre l'edizione principale delle 20:00.\nIl 13 giugno 2001 si \u00e8 anche cimentata come conduttrice televisiva, presentando su Canale 5 la puntata zero del reality show \"Love Stories\". Nel giugno del 2004 ha ricevuto ad Alghero, per la sezione giornalismo, la X edizione del \"Premio Nazionale Alghero Donna di Letteratura e Giornalismo\". Il 13 marzo 2013 annuncia con un'edizione straordinaria del TG5 la fumata bianca del Conclave che ha portato all'elezione di Papa Francesco. Oramai volto familiare del TG5 delle 20, \u00e8 divenuta vicedirettrice nell'estate del 2018\nVita privata.\nCesara Buonamici \u00e8 sposata con un medico israeliano. Nonostante il lavoro l'abbia portata a vivere a Roma da anni, Cesara non ha interrotto i suoi legami con la citt\u00e0 natale, dove \u00e8 titolare assieme alla madre ed al fratello di una azienda agricola biologica che produce olio d'oliva.\nControversie.\nNel 2006 \u00e8 stata sospesa per sei mesi dall'ordine dei giornalisti del Lazio, dopo la rivelazione delle intercettazioni telefoniche della procura di Potenza: il pubblico ministero Henry Woodcock scopr\u00ec infatti che la giornalista raccomandava l'imprenditore Ugo Bonazza presso il ministro dell'ambiente Matteoli per lo sblocco di una pratica ai Monopoli, negoziando al telefono un compenso di 10.000 euro (la Buonamici ha negato poi al magistrato di averli mai percepiti effettivamente). Torn\u00f2 alla conduzione dell'edizione serale del TG5 il 14 maggio 2007."}
{"id": "598155", "revid": "6923", "url": "https://it.wikipedia.org/wiki?curid=598155", "title": "UEFA Champions League 1992-1993", "text": "La UEFA Champions League 1992-1993 fu la 38\u00aa edizione della massima manifestazione continentale di calcio (la prima con la nuova denominazione), disputata tra il 19 agosto 1992 e il 26 maggio 1993 e conclusa con la vittoria dell'Olympique Marsiglia, al suo primo titolo.\nNonostante il titolo conseguito, il Marsiglia - primo e unico club francese a vincere la competizione - non disput\u00f2 l'edizione successiva della competizione in quanto retrocesso in seconda divisione in seguito al cosiddetto \"Affaire VA-OM\"; di conseguenza, fu escluso dalla Supercoppa europea e dalla Coppa Intercontinentale, venendo rimpiazzato - in entrambi casi - dal Milan finalista, che giunse a disputarsi la vittoria del torneo dopo dieci successi in altrettanti incontri.\nFormula.\nPoich\u00e9, a seguito della dissoluzione dell'Unione Sovietica e della Jugoslavia, ci furono un maggior numero di nazioni che avevano titolo a iscrivere alla competizione le squadre vincitrici dei rispettivi campionati nazionali, venne disputato un turno preliminare che elimin\u00f2 quattro delle 36 aventi diritto ad entrare nella Coppa.\nLa formula della precedente edizione della manifestazione, in cui le otto squadre qualificate dagli ottavi venivano suddivise in due gruppi le cui vincitrici disputavano la finale, risult\u00f2 un successo. Fu cos\u00ec che l'UEFA decise di brevettare la fase a gironi col nuovo nome di \"UEFA Champions League\". La Champions League fu quindi inizialmente una specifica fase all'interno della Coppa dei Campioni, fase che veniva a sostituire l'ultima fase ad eliminazione diretta della classica formula del torneo. I primi turni eliminatori e la finale continuavano invece ad essere strutturati nel metodo tradizionale. La Champions League fu dotata di un logo consistente in otto stelle, simboleggianti le otto partecipanti alla competizione, disposte in modo da formare un pallone da calcio (e tale rimarr\u00e0 anche dopo l'allargamento). Fu ugualmente composto un inno ufficiale da Tony Britten, basato sulla rielaborazione delle musiche di \"Zadok the Priest\" di Georg Friedrich H\u00e4ndel, mentre a livello televisivo, i diritti per la trasmissione delle partite furono centralizzati dall'UEFA e aggiudicati al miglior offerente.\nDopo la vittoria vennero mosse delle accuse contro l'Olympique Marsiglia e il suo presidente Bernard Tapie, per aver truccato una partita. Si trattava dell'incontro del campionato francese contro il Valenciennes. Alcuni tesserati marsigliesi corruppero due calciatori del Valenciennes per vincere l'incontro e il campionato francese in anticipo, in modo da risparmiare energie in vista della finale contro il Milan. Ci\u00f2 provoc\u00f2 la revoca del titolo nazionale all'Olympique Marsiglia da parte della Federazione Calcistica Francese e la retrocessione in Ligue 2 per la stagione successiva, motivo per cui la squadra non pot\u00e9 difendere il titolo europeo nell'edizione successiva del torneo.\n Nel 2006 Eydelie, ex giocatore del Marsiglia, denunci\u00f2 un presunto caso di doping, affermando che prima della finale gli atleti della sua squadra avevano ricevuto delle iniezioni.\nSquadre partecipanti.\nGli sconvolgimenti politici nell\u2019Europa orientale cambiarono il quadro delle partecipanti. Definitivamente liquidata la Germania Est, quello che restava della Jugoslavia fu esclusa su ordine dell\u2019ONU, e anche l\u2019Albania si isol\u00f2 per gli sconvolgimenti interni. Venne aggiunta la Slovenia, che era riuscita a rendersi indipendente pacificamente. La dissoluzione dell'Unione Sovietica comport\u00f2 l\u2019accesso dei tre Paesi baltici, e all\u2019ultimo momento anche dell\u2019Ucraina che aveva organizzato in fretta e furia un proprio mini campionato anche perch\u00e9 i posti nelle coppe europee dell\u2019ultimo torneo sovietico erano finiti in maggioranza in mano russa. Saltata definitivamente la comoda tradizione delle 32 partecipanti, si accettarono altri due casi particolari: quello delle Far Oer, che pur erano solo autonome riconoscendo loro un privilegio fino a quel momento riservato solo alle federazioni britanniche, e quello di Israele che in Asia era fonte di forti contrasti per le note cause di politica internazionale.\nClassifica marcatori.\nSono escluse le gare del turno preliminare."}
{"id": "598157", "revid": "228587", "url": "https://it.wikipedia.org/wiki?curid=598157", "title": "DCM-B", "text": "Il Deployable CIS Module - Bravo \u00e8 un reparto NATO completamente italiano con sede a Grazzanise, formato sin dalla costituzione da personale professionista (ufficiali e sottufficiali) dell'Esercito Italiano, della Marina Militare Italiana e dell'Aeronautica Militare Italiana. L'anno ufficiale di costituzione \u00e8 il 2004 (1\u00ba ottobre) ma era gi\u00e0 esistente sotto altra denominazione dal 1996. Trae origine dalla necessit\u00e0 della NATO, nella sua componente delle telecomunicazioni, di passare da organizzazione statica difensiva a organizzazione mobile e rapida per le numerose crisi nate dopo la fine del Patto di Varsavia e il crollo della Jugoslavia.\nPer questi motivi la NATO - pi\u00f9 precisamente NCSA (NATO CIS and SYSTEM AGENCY) - ha creato due battaglioni trasmissioni (1st e 2nd) suddivisi in quattro \"Deployable CIS Module\" ognuno dotato di sistemi di trasmissione idonei ad assicurare collegamenti Radio, telefonici e dati in qualsiasi area di crisi in breve tempo.\nIl personale del reparto \u00e8 stato impiegato nei vari teatri operativi della NATO come avanguardia per attivare in breve tempo collegamenti via satellite fra i Comandi sul territorio delle operazioni ed il Comando della NATO.\nIl reparto, composto da un Ufficiale comandante e da 50 sottufficiali specialisti provenienti da diversi reparti delle trasmissioni dell'Esercito e dell'Aeronautica militare, ha partecipato con successo ed alto rendimento a numerose esercitazioni NATO, Americane ed Italiane sia in Italia che all'estero e si \u00e8 distinto in varie campagne della NATO sin dal 1996: Croazia, Bosnia, Albania, Macedonia, Kosovo, Iraq, Afghanistan."}
{"id": "598160", "revid": "6923", "url": "https://it.wikipedia.org/wiki?curid=598160", "title": "Riserva naturale orientata Pantalica, Valle dell'Anapo e Torrente Cava Grande", "text": "La riserva naturale orientata Pantalica, Valle dell'Anapo e Torrente Cava Grande \u00e8 un'area naturale protetta situata nei comuni di Buscemi, Cassaro, Ferla, Palazzolo Acreide e Sortino, in provincia di Siracusa.\nStoria.\nLa riserva venne istituita con il D.A. 482/44 del 25 luglio 1997. La gestione venne assunta dal Dipartimento regionale azienda foreste demaniali.\nTerritorio.\nLa riserva si estende per gran parte sui territori di Ferla, Cassaro e Sortino su cui si trova la maggiore necropoli europea con circa tombe scavate nella roccia a strapiombo del canyon. \n\u00c8 attraversata dal fiume Anapo e dal Calcinara che scorrono attraverso i canyon a \"V\" caratteristici della zona.\nComprende pi\u00f9 sistemi; la Valle del Fiume Anapo, che nasce sul Monte Lauro, nei Monti Iblei, e sfocia nel porto di Siracusa, la Valle di Pantalica e il torrente di Cava Grande.\nAll'interno della riserva sono presenti anche due grotte carsiche, la grotta dei pipistrelli e la grotta Trovato. Nei pressi di Ferla \u00e8 presente il Bosco di Giarranauti.\nClima.\nL'area meteorologica della riserva \u00e8 compresa tra la fascia bioclimatica termomediterranea e quella mesomediterranea ad ombroclima subumido superiore.\nLe precipitazioni medie annue, come si pu\u00f2 notare dalle tabelle sotto riportate, sono concentrate principalmente nei mesi autunnali ed invernali. \nAll'interno della valle, limitatamente alle forre pi\u00f9 strette ed ai versanti esposti a nord, coperti da una fitta vegetazione forestale, si registra un clima nettamente pi\u00f9 umido rispetto a quello circostante.\nPrecipitazioni medie mensili ed annue (371 m s.l.m., 32 anni di osservazione)\nPrecipitazioni medie mensili ed annue (438 m s.l.m., 36 anni di osservazione)\nFlora.\nPer quanto riguarda l'aspetto naturalistico, la riserva di Pantalica offre ambienti ecologici diversificati che consentono l'espressione di una biodiversit\u00e0 significativa. Vi sono diversi biotopi a seconda degli ambienti: un acquatico, uno ripariale (delle pareti), uno della valle, dei pianori e delle grotte. Lungo il corso del fiume si sviluppa una crescente vegetazione a platano orientale. Sulle rocce invece vi \u00e8 la presenza di oleandri, perfettamente adatti a questo clima. Tra gli alberi dominano i salici, il pioppo nero, l'orniello, il carpino e la roverella, mentre il sottobosco diventa intricato a causa dei rovi e delle piante lianose come la vitalba. Arbusti del sottobosco sono anche il pungitopo, il biancospino, il lentisco e l'euforbia cespugliosa. Come fiori sono presenti ciclamini, acanto, margheritine di campo, fiorellini bianchi dell'aglio selvatico e il ranuncoli dalla corona gialla. Spostandoci verso le pareti della valle vi \u00e8 la presenza della macchia mediterranea costituita da sempreverdi quali il leccio, il terebinto, la fillirea e l'alaterno.\nFauna.\nL'ambiente fluviale di natura torrentizia offre un habitat ideale alla rara trota siciliana (\"Salmo trutta macrostigma\"), presente in altre pochissime stazioni in Sicilia, alla trota fario (\"Salmo trutta fario\") e alla tinca (\"Tinca tinca\"). Non \u00e8 raro trovare anche l'anguilla (\"Anguilla anguilla\") e il granchio di fiume (\"Potamon fluviatile\").\nDei numerosi uccelli rapaci che un tempo popolavano quest'area sopravvivono solo il falco pellegrino (\"Falco peregrinus\") e qualche raro esemplare dell'aquila del Bonelli (\"Hieraaetus fasciatus\"), che si nutrono di conigli (\"Oryctolagus cuniculus\") e coturnici (\"Alectoris graeca\"), specie queste presenti tra la bassa vegetazione dei pendii. Tra le altre specie ornitologiche presenti merita un cenno l'upupa (\"Upupa epops\").\nAltri mammiferi presenti sono la volpe (\"Vulpes vulpes\"), la martora (\"Martes martes\"), la donnola (\"Mustela nivalis\") e l'istrice (\"Hystrix cristata\").\nNella \"grotta dei Pipistrelli\" e nella \"grotta Trovato\" trovano inoltre ospitalit\u00e0 numerose specie di pipistrelli.\nVariegato e ricco il regno degli anfibi, che trovano nella Riserva ideali condizioni di vita: tra di essi merita una citazione il raro discoglosso dipinto (\"Discoglossus pictus\"). \nTra i rettili da segnalare infine il colubro di Riccioli (\"Coronella girondica\"), un serpente diffuso nelle campagne dell'isola, e alcune specie di testuggini terrestri (\"Emys trinacris\" e \"Testudo hermanni\").\nLa ferrovia Siracusa-Vizzini.\nNella valle dell'Anapo, nei primi del novecento venne costruita una ferrovia che collegava la costa con l'entroterra passando all'interno dell'area di Pantalica. La ferrovia rimase in funzione sino agli anni cinquanta del secolo scorso, poi venne dismessa. Ad oggi restano percorribili le gallerie e alcuni edifici ferroviari dei primi del novecento. Allora vi era persino la fermata del treno Necropoli di Pantalica.\nI percorsi ciclopedonali.\nAll'interno della riserva sono stati allestiti due percorsi ciclopedonali per ampliare le possibilit\u00e0 di fruizione del sito. Nel Bosco di Giarranauti \u00e8 presente un percorso in pendenza di circa 5\u00a0km all'interno dell'area boschiva.\nIl secondo percorso \u00e8 fruibile dietro autorizzazione della forestale e si staglia sull'ex tracciato ferroviario Siracusa-Vizzini che attraversa la valle dell'Anapo."}
{"id": "598162", "revid": "287204", "url": "https://it.wikipedia.org/wiki?curid=598162", "title": "Ellery Queen (serie televisiva)", "text": "Ellery Queen \u00e8 una serie televisiva poliziesca statunitense, ideata nel 1974 da Richard Levinson e William Link e trasmessa dall'emittente televisiva statunitense NBC dal 1975 al 1976.\nLa prima apparizione in Italia avvenne nel 1978 sui canali della RAI.\nSuccessivamente gli episodi furono trasmessi sulle reti locali, per poi approdare su LA7 (repliche, dal 2003); Jimmy (repliche, dal 19 agosto 2005); Rete 4 (repliche, dal 3 settembre 2005); Fox Crime (repliche, dal 2 aprile 2007); Iris (repliche, dall'agosto 2008); Giallo (repliche, dal 14 maggio 2012).\nIn precedenza venne realizzato un episodio pilota dal titolo \"\" per una serie su \"Ellery Queen\" il cui protagonista avrebbe dovuto essere Peter Lawford. L'episodio venne trasmesso negli Stati Uniti nel 1971 e, tra i protagonisti, vi recit\u00f2 l'attrice hollywoodiana Coleen Gray.\nProduzione.\nLa serie \u00e8 composta da 23 episodi, compreso il pilota, ed \u00e8 tratta dai racconti polizieschi firmati Ellery Queen: pseudonimo con cui erano conosciuti i due scrittori Frederic Dannay e Manfred B. Lee.\nGli autori della serie, noti anche per aver ideato \"Mannix\", \"Colombo\" e \"La signora in giallo\", riadattarono alcuni dei racconti brevi compresi nelle raccolte pi\u00f9 famose dei due scrittori, in particolare \"Le avventure di Ellery Queen\".\nA interpretare il protagonista fu Jim Hutton (il padre del pi\u00f9 famoso Timothy), mentre l'ispettore Richard Queen, padre di Ellery, fu interpretato dal caratterista David Wayne. Personaggi di contorno sono: il fidato sergente Thomas Velie (Tom Reese), braccio destro dell'ispettore Queen; il conduttore di gialli radiofonici, nonch\u00e9 investigatore dilettante, Simon Brimmer (John Hillerman); il giornalista Frank Flannigan (Ken Swofford).\nIn ciascun episodio compaiono celebri attori cinematografici statunitensi e britannici, che ricoprono il ruolo di \"guest star\", nel ruolo di indiziati. Sono da ricordare, fra le altre, le partecipazioni di Ray Milland, Kim Hunter, Farley Granger, Joan Collins, Dean Stockwell, Eva Gabor, Dick Van Patten, Dorothy Malone, Larry Hagman, Rhonda Fleming, Cesar Romero, Sal Mineo, Donald O'Connor, Tom Bosley, George Burns, Eve Arden, Susan Strasberg, Ida Lupino, Don Ameche, Howard Duff, Tab Hunter, Signe Hasso, Stuart Whitman, Mel Ferrer, Dana Wynter, Troy Donahue, Vincent Price, Vera Miles, Forrest Tucker, Juliet Mills.\nAmbientazione.\nAmbientata nei primissimi anni del Secondo Dopoguerra (la seconda puntata \u00e8 ambientata durante il capodanno del '47), la serie ripete pedissequamente lo schema dei racconti gialli di Ellery Queen: lo spettatore viene messo a conoscenza di tutti i fatti e gli indizi utili a scoprire il colpevole e, prima dell'ultima scena, l'investigatore si rivolge al pubblico e lo sfida a risolvere il caso. Come da tradizione del giallo vecchio stile (ad es. Hercule Poirot nei romanzi di Agatha Christie), Ellery Queen raduna tutti i sospettati in una stanza e alla fine svela il nome dell'assassino.\nNonostante il successo di pubblico, la serie dur\u00f2 una sola stagione. La morte di Hutton nel 1979 mise la parola fine al ventilato progetto di produrre una nuova serie di episodi.\nQuarta parete.\nA differenza di tutti i film e telefilm polizieschi/investigativi, quasi alla fine di ogni episodio, prima di rivelare il nome del colpevole di turno, il personaggio di Ellery Queen si rivolgeva direttamente alla telecamera e quindi al pubblico televisivo (infrangendo in questo modo la quarta parete) chiedendo se, considerati tutti gli indizi e i comportamenti dei sospettati, lo spettatore avesse individuato il colpevole.\nEdizione italiana.\nIl doppiaggio italiano del telefilm venne eseguito da due compagnie differenti: la C.D. e la F.C.M.\nInizialmente, Ellery Queen fu doppiato da Cesare Barbetti, suo padre Richard da Arturo Dominici. Successivamente, i doppiatori diventarono Oliviero Dinelli e Diego Michelotti. Simon Brimmer fu doppiato prima da Gianni Marzocchi e poi da Dante Biagioni.\nTuttavia, poich\u00e9 gli episodi furono proposti in ordine sparso (Episodi di Ellery Queen), i secondi doppiatori sono udibili solo negli episodi numero 5, 6, 7, 10, 13, 15, 19, 21, ovvero quelli inizialmente non trasmessi insieme agli altri."}
{"id": "598163", "revid": "74801", "url": "https://it.wikipedia.org/wiki?curid=598163", "title": "Enrico Pea", "text": "La produzione letteraria di Pea si pu\u00f2 racchiudere in due periodi: il primo \u00e8 quello di\" Moscardino\" (1922), tradotto in inglese da Ezra Pound, e di altre opere in cui, pur nei suoi tormenti religiosi, \u00e8 stato impareggiabile nel descrivere scene di vita popolaresca in una disordinata estasi di raccontare tra sospiri e grida, memorie di lutti paesani, glorie e trionfi della superstizione e del sesso, oscure vicende di chi viaggia e di chi torna. Il secondo periodo inizia con \"La Figlioccia\" (1931), dove la sua prosa prende un andamento diverso, pi\u00f9 delicato e modulato.\nBiografia.\nRimasto prestissimo orfano trascorse l'infanzia con il nonno, persona violenta e generosa, saggia e crudele insieme. Entra nel convento dei frati di San Torp\u00e8 a Pisa, ma a causa di un difetto alla vista ne viene allontanato. A Livorno lavora presso il cantiere navale dei fratelli Orlando e l\u00ec nasce l'attrazione per il mare. A sedici anni s'imbarca come mozzo e raggiunge l'Egitto. Nella citt\u00e0 di Alessandria intraprende commerci vari e fonda la \"Baracca rossa\", trasformando la sua soffitta in un luogo in cui si ritrovava con gli amici. \u00c8 l\u00ec che impara a leggere e a scrivere, formandosi soprattutto sulla Bibbia tradotta da Giovanni Diodati (Bibbia protestante). Nella prima decade del secolo, conosce il giovane Ungaretti, la cui famiglia aveva origini lucchesi, e lo ospita nella sua baracca, assieme a ogni sorta di amici transfughi della vita, bulgari, francesi, greci e italiani, di tendenze socialiste e anarchiche. \u00c8 grazie a Ungaretti che Pea si avvicina alla letteratura.\n\u00c8 proprio il poeta Ungaretti a far stampare il suo primo libro \u2013 \"Fole\", racconti di vita marinara \u2013 a un editore italiano, e in seguito a farlo conoscere ai suoi amici della rivista \"La Voce\". Il sodalizio con Ungaretti dura molto a lungo e lo porta a ricordarlo con la preziosa opera \"Vita in Egitto\" del 1947, evocando gli anni vissuti nella\" baracca rossa\". Dopo la Grande Guerra, torna in Italia e si stabilisce a Viareggio, dove dirige per molti anni il teatro Politeama da lui stesso ideato; nella sua intensa attivit\u00e0 d'impresario riattiva la tradizione dei \"Maggi\" (rappresentazioni popolari caratteristiche del territorio lucchese, apuano e di una parte dell'Appennino settentrionale) e allestisce un suo \"Giuda\", che scandalizza per il contenuto blasfemo. Avvicinatosi alla fede cristiana, tenta in seguito di dar vita a un nuovo genere di dramma sacro, \"La passione di Cristo\". Dopo la seconda guerra mondiale abita per lunghi periodi anche a Lucca dove frequenta il famoso caff\u00e8 letterario Di Simo (gi\u00e0 Caselli), gi\u00e0 noto ai primi del secolo per la presenza di intellettuali quali Giovanni Pascoli, Giacomo Puccini e molti altri. Appartenente all'area del fascismo tradizionalista e religioso, Pea collabora a \"Il Selvaggio\" e a \"Strapaese\" e si impegna in tal senso dedicandosi al recupero delle tradizioni popolari e contadine della Lucches\u00eca. Nel corso degli anni Trenta collabora a diversi periodici tra cui \"P\u00e8gaso\", \"Pan\", la \"Gazzetta del Popolo\" e la \"Nuova Antologia\".\nNel 1954, con un gruppo di intellettuali, tra cui Marco Carpena e Enrico Righetti, dette vita al \"Premio Lerici\" per un'opera di poesia edita. Nel 1958, alla morte del fondatore, il premio venne chiamato \"Premio LericiPea\" e con questo nome \u00e8 tuttora assegnato ogni anno nella citt\u00e0 ligure.\nLa vera vocazione di Pea rimane la narrativa, come dimostrano il suo primo racconto, \"Moscardino\" (1922), rievocazione dell'infanzia sullo sfondo della sua terra (1938, premio Viareggio), dove emergono dei sentimenti rappresentati con una singolare forza espressiva. Nel 2008 \u00e8 stata in Italia ristampata gran parte della produzione dell'Autore, dopo anni di carenza.\nPremi e riconoscimenti letterari.\nLo scrittore ha ottenuto i seguenti riconoscimenti: secondo classificato al Premio Viareggio 1932; con \"Il Servitore del Diavolo\"; vincitore Premio Viareggio 1938 con \"La Maremmana\"; Menzione d'onore al Premio Viareggio con \"Malaria di guerra\"; vincitore del Premio Napoli con \"Peccati in piazza\"."}
{"id": "598165", "revid": "506904", "url": "https://it.wikipedia.org/wiki?curid=598165", "title": "Diritto libero", "text": "Il movimento per il diritto libero (in ted. \"Freie Rechtsfindung\") fu una corrente di pensiero giuridico-culturale sviluppatasi soprattutto in Germania, tra la fine dell'Ottocento e gli inizi del Novecento.\nStoria.\nTale movimento - denominato anche del giusliberismo ed in cui possono ricomprendersi altri indirizzi, quali la giurisprudenza sociologica e la giurisprudenza degli interessi - annovera tra i suoi maggiori esponenti Ernst Fuchs, Carl Schmitt, Eugen Ehrlich, Fran\u00e7ois G\u00e9ny e Hermann Kantorowicz. \nTali autori ritengono che in ogni ordinamento giuridico esistano, accanto alle norme di fonte legislativa, anche norme extralegali, che il giudice pu\u00f2 applicare ogni volta che il testo legislativo si riveli non rispondente alle concrete esigenze del caso. Il giurista ha non solo il potere, ma anche il dovere di ricercare liberamente il diritto e di considerare fonte di quest'ultimo anche fatti (ad es. i rapporti sociali) che teorie pi\u00f9 restrittive (formaliste o giuspositiviste) considerano non normativi. \nIl diritto libero si origina spontaneamente dall'attivit\u00e0 dei consociati e dalle decisioni dei giudici e si colloca accanto al diritto dello Stato. In particolare, spetta al diritto libero il compito di colmare le inevitabili lacune del diritto positivo, quando esso si riveli inidoneo a fornire una guida certa per la risoluzione di una specifica controversia.\nIl \u201cdiritto libero\u201d si colloca cos\u00ec in netta antitesi culturale con le posizioni tipiche del giuspositivismo: ne fu espressione il \u201csistema della formulazione giudiziaria del diritto\u201d che affidava all\u2019interprete un vasto potere creativo. Si attribuiva all'interpretazione \u00abil compito di applicare la norma scritta rinvigorendola con le esigenze della societ\u00e0, lasciandosi investire dal \u201cvento che irrompe dalle finestre\u201d, sino a modificare la stessa norma: cos\u00ec annullando la distinzione tra il momento della creazione del diritto e quello della sua applicazione. Era, questo, l\u2019indirizzo giurisprudenziale che si ispirava alle teorie del \u201cdiritto libero\u201d, ampiamente diffuse nella Germania nazista\u00bb, ma di cui Piero Calamandrei trov\u00f2 le tracce anche nella Russia staliniana \u00abdove, grazie ad una riforma del 1936, il giudice era chiamato ad interpretare la legge ispirandosi \"alla politica generale del governo\" e dove era stato abrogato il principio \u201cborghese\u201d del \"nullum crimen sine lege\"\u00bb.\nCritica.\nNel periodo successivo alla seconda guerra mondiale, il concetto di diritto libero \u00e8 stato fortemente criticato in quanto, secondo alcuni, costitu\u00ec la base per un pericoloso personalismo giudiziario negli ordinamenti dei regimi dittatoriali che si affermarono fra le due guerre, dimostrandosi all'atto pratico incapace di fornire le garanzie tipiche del principio di legalit\u00e0 e di tassativit\u00e0, possibili soltanto in un contesto fortemente orientato al diritto positivo."}
{"id": "598169", "revid": "1318658", "url": "https://it.wikipedia.org/wiki?curid=598169", "title": "Pier Paolo Portinaro", "text": "Professore ordinario di Filosofia politica presso la Facolt\u00e0 di Lettere e Filosofia dell'Universit\u00e0 degli Studi di Torino, \u00e8 altres\u00ec membro dell'Accademia delle Scienze di Torino e fellow della Fondazione Luigi Einaudi di Torino della quale \u00e8 stato borsista nel 1978.\nAllievo di Norberto Bobbio, borsista della Fondazione Luigi Einaudi a Torino e della Alexander von Humboldt-Stiftung a Bonn, ha insegnato Scienza politica presso il Seminar f\u00fcr wissenschaftliche Politik dell'Universit\u00e0 di Friburgo in Brisgovia e Sociologia presso l'istituto di sociologia dell'Universit\u00e0 di Magonza.\nHa curato e presentato al pubblico italiano numerose opere di Kant, Hans Jonas, G\u00fcnther Anders; \u00e8 autore di varie pubblicazioni sulla scia del realismo politico, sul liberalismo europeo e sul rapporto tra diritto, politica e giustizia della giustizia penale internazionale.\nInsegna per la classe di Scienze Sociali all'Istituto Universitario di Studi Superiori di Pavia. Nel 1992 \u00e8 diventato professore associato di Filosofia politica presso l'ateneo torinese, nel 2001 ha ottenuto il ruolo di professore ordinario. All'Universit\u00e0 degli Studi di Torino insegna inoltre presso la Scuola di Studi Superiori \"Ferdinando Rossi\"."}
{"id": "598180", "revid": "15756", "url": "https://it.wikipedia.org/wiki?curid=598180", "title": "C++11", "text": "Il C++11, conosciuto anche come C++0x, \u00e8 uno standard per il linguaggio di programmazione C++ che ha sostituito la revisione del 2003 (C++03). Questo standard comprende numerose novit\u00e0 per il core del linguaggio ed estende la libreria standard incorporando molte delle librerie del cosiddetto TR1 (il \u201c\"C++ Standards Committee's Library Technical Report\"\u201d).\nIl \u201c\"C++ Standards Committee\"\u201d ha completato il nuovo standard nel settembre 2008 e la bozza \u00e8 stata presentata con il nome di N3126 il 21 agosto 2010. Il 25 marzo 2011 l'ISO ha votato la bozza finale (targata N3290) che \u00e8 stata contrassegnata come FDIS (Final Draft International Standard). Il 1\u00ba settembre 2011 \u00e8 stata pubblicata la versione finale del C++11 da parte di ISO e IEC (ISO/IEC 14882:2011(E) Programming Languages\u2014C++, Third Edition.) Molte software house e progetti open source stanno sviluppando vari compilatori gi\u00e0 funzionanti.\nUna delle ragioni che spingono ad un processo evolutivo un linguaggio di programmazione come il C++ \u00e8 la necessit\u00e0 di poter programmare pi\u00f9 velocemente, elegantemente e, soprattutto, ottenendo un codice la cui manutenzione sia agevole. Questo processo porta inevitabilmente verso l'incompatibilit\u00e0 con il vecchio codice, per questo motivo, durante il processo di sviluppo del C++, ogni tanto si sono presentate alcune incompatibilit\u00e0 con le versioni precedenti. Secondo quanto annunciato da Bjarne Stroustrup (inventore del linguaggio C++, nonch\u00e9 membro del comitato), questo standard ha mantenuto pressoch\u00e9 al 100% la compatibilit\u00e0 con lo standard precedente.\nI maggiori benefici non arrivano da soluzioni che permetteranno di scrivere meglio una linea individuale di codice, ma da quelle soluzioni che consentono al programmatore di risolvere un problema ed organizzare meglio il codice; cos\u00ec come avvenuto con l'introduzione della programmazione orientata agli oggetti ed alla programmazione generica (i template).\nLe modifiche annunciate per l'imminente aggiornamento dello standard.\nCome detto le modifiche allo standard C++ riguarderanno sia il linguaggio di programmazione e sia la libreria standard.\nNello sviluppo di ogni utility del nuovo standard, il comitato ha applicato alcune direttive:\nL'attenzione verso i principianti \u00e8 molto importante, sia perch\u00e9 sono e saranno sempre la maggioranza rispetto agli esperti, sia perch\u00e9 molti principianti non intendono approfondire la loro conoscenza del C++, limitandosi ad operare nei campi in cui sono specializzati.\nEstensioni al Linguaggio di programmazione C++.\nLe attenzioni migliori del comitato per il C++ sono rivolte allo sviluppo del core del linguaggio. \u00c8 sull'avanzamento dei lavori di questa parte dello standard che dipende la data di presentazione del C++0x.\nSpesso si critica il C++ per la gestione non sicura dei tipi. Ma il C++, anche con il prossimo standard, non potr\u00e0 diventare completamente sicuro nella gestione dei tipi di dato (come il Java), perch\u00e9, per fare un esempio, comporterebbe l'eliminazione dei puntatori non inizializzati e quindi snaturerebbe tutto il linguaggio.\nNonostante ci\u00f2 sono in molti ad insistere perch\u00e9 lo standard C++ preveda dei meccanismi per la gestione sicura dei puntatori. Per questo motivo il nuovo standard fornir\u00e0 un supporto per gli smart pointer, ma solo attraverso la libreria standard.\nLe aree dove il core del C++ sar\u00e0 molto migliorato sono quelle per un miglior supporto al multithreading, alla programmazione generica, ed a meccanismi di costruzione ed inizializzazione pi\u00f9 flessibili.\nUtilit\u00e0 per il Multitasking.\nIl comitato del C++ ha intenzione di introdurre per il prossimo standard degli strumenti per la programmazione in multiprocessing e per la programmazione in multithreading.\nUn supporto completo per il multiprocessing appare, per il momento, troppo dipendente dal sistema operativo utilizzato e troppo complesso, per essere risolto solo attraverso un'estensione del linguaggio. Si ritiene che il supporto alla programmazione tra processi dovrebbe essere realizzato mediante una libreria di alto livello, da preferirsi rispetto ad una libreria di basso livello (con primitive di sincronizzazione potenzialmente pericolose), poich\u00e9 il comitato non intende incentivare il programmatore ad utilizzare una libreria standard potenzialmente pericolosa, invece di una libreria sicura anche se non standardizzata.\nNel prossimo standard verranno aggiunti al core del C++ alcune utilit\u00e0 per il multithreading, mentre lo sviluppo di una libreria per i thread resta un obiettivo meno prioritario per il comitato.\nEsecuzione parallela.\nSebbene la proposta vada ancora definita, \u00e8 possibile che venga introdotto nel prossimo standard (o in futuro) un meccanismo per implementare il costrutto cobegin e coend, utilizzando i thread.\nPer il momento non ha molta importanza quale keyword verr\u00e0 utilizzata per introdurre la nuova notazione. \u00c8 importante, invece, farsi un'idea di come sar\u00e0 facile, mediante poche linee di codice, implementare blocchi di istruzioni eseguibili in parallelo.\nactive\n // Primo blocco.\n // ...\n // Secondo blocco.\n for( int j = N ; j &gt; 0 ; j-- )\n // ...\n // Terzo blocco.\n ret = funzione(parametro) ;\n // Altri blocchi.\nTutti i vari blocchi vengono eseguiti in parallelo. Dopo che l'esecuzione di ognuno \u00e8 terminata, il programma riprende la sua esecuzione con un singolo thread.\nChiamata di funzione asincrona.\nUn'altra proposta ancora da definire, che potrebbe essere introdotta nel prossimo standard (o in futuro), \u00e8 un meccanismo, mediante thread, per effettuare una chiamata asincrona ad una funzione.\nLa sintassi probabilmente assomiglier\u00e0 a quella dell'esempio successivo:\nint funzione( int parametro ) ;\n// Effettua la chiamata e ritorna immediatamente.\nIdThreadType&lt;funzione&gt; IdThread = future funzione(parametro) ;\n// Attende il risultato della chiamata.\nint ret = wait IdThread ;\nThread-Local Storage.\nSpesso in ambiente multithread \u00e8 necessario possedere delle variabili uniche per ogni thread. Questo gi\u00e0 avviene per le variabili locali delle funzioni, mentre non avviene per le variabili globali o statiche.\n\u00c8 stato proposto, per il prossimo standard, un nuovo \u201cspecificatore di classe di memorizzazione\u201d, che si aggiunge ai numerosi gi\u00e0 esistenti (codice_1, codice_2, codice_3, codice_4 e codice_5). Il nuovo specificatore dovrebbe chiamarsi semplicemente codice_6 (al momento nella documentazione ufficiale viene utilizzato codice_7).\nGli oggetti codice_6 sono simili agli oggetti globali. Mentre gli oggetti globali hanno un campo di esistenza che copre tutta l'esecuzione del programma, gli oggetti codice_6 hanno un campo di esistenza limitato ad un singolo thread, al cui termine la variabile non pu\u00f2 essere pi\u00f9 acceduta.\nUn oggetto codice_6 pu\u00f2 essere inizializzato come una qualsiasi variabile di durata statica, eventualmente impiegando un costruttore; se possiede un distruttore, questo verr\u00e0 chiamato al termine del thread.\nOperazioni atomiche.\nNella multiprogrammazione non c'\u00e8 solo il problema della sincronizzazione tra i vari thread, spesso un thread ha la necessit\u00e0 di eseguire delle operazioni senza che nessuno lo interrompa, questo pu\u00f2 avvenire ed esempio nei sistemi Real-Time quando bisogna operare con una periferica, oppure quando il thread necessita un accesso esclusivo a tutte le variabili globali.\nPer eseguire senza interruzioni una serie di operazioni (dette atomiche) \u00e8 stata proposta la nuova keyword codice_11, utilizzabile come nell'esempio seguente:\natomic\n // Operazioni atomiche.\nUn nuovo significato per il modificatore di accesso volatile.\nNelle versioni di C++ precedenti all'undicesima, il modificatore di accesso codice_12 informa il compilatore che il valore di una variabile pu\u00f2 essere modificato in qualsiasi momento, indipendentemente dalla volont\u00e0 del thread; per esempio se la variabile \u00e8 un registro di un dispositivo memory mapped.\nL'utilizzo di codice_12 \u00e8 importante perch\u00e9 limita le ottimizzazioni del compilatore, altrimenti esso assumerebbe che la variabile possa essere modificata solo nel lato sinistro di un'istruzione di assegnamento.\n\u00c8 stato proposto di utilizzare la keyword codice_12 per indicare anche gli oggetti destinati alla comunicazione tra thread, o comunque condivisi tra pi\u00f9 thread. In modo che la scrittura e la lettura di questi oggetti venga protetta automaticamente dal compilatore, mediante sincronizzazione, per evitare errori derivati da un accesso concomitante.\nTuttavia questa soluzione al momento appare inappropriata se applicata ad oggetti complessi, ed \u00e8 ancora in fase di discussione.\nUtilit\u00e0 per le Classi.\nL'enfasi sulle caratteristiche generali delle classi del C++ \u00e8 stato il motore principale per il successo di questo linguaggio di programmazione.\nPer questo \u00e8 facile immaginare come le innovazioni pi\u00f9 significative al core del C++ siano proprio dedicate allo sviluppo di nuove utilit\u00e0 rivolte ad incrementare le performance delle classi.\nOperatori di conversione espliciti.\nL'utilizzo implicito degli operatori di conversione di tipo rappresenta una delle insidie pi\u00f9 frequenti per un programmatore. Per questo motivo viene consigliato di utilizzare il pi\u00f9 possibile operatori di conversione come lo codice_15.\nUna possibile soluzione a questo problema sarebbe l'eliminazione del cast implicito da parte del compilatore come suggerito da alcuni puristi (e magari anche del cast C-style, anch'esso fonte di errori). Ma questa soluzione non \u00e8 praticabile, perch\u00e9 comporterebbe problemi di compatibilit\u00e0 e renderebbe il linguaggio C++ troppo verboso.\nPer il momento si \u00e8 pensato di introdurre gli \u201c\"operatori di conversione espliciti\"\u201d, questi, a differenza degli operatori di conversione generici, possono essere invocati soltanto attraverso il cast C-style e lo codice_15. L'esempio successivo chiarisce la sintassi e l'utilizzo della nuova utility.\nclass A {} ;\nclass B {} ;\nclass C\n public:\n operator A() ; // Utilizzabile anche implicitamente.\n explicit operator B() ; // Utilizzabile solo esplicitamente.\nA a ;\nB b ;\nC c ;\na = c ; // OK.\nb = c ; // ERRORE: non esiste un operatore di\n // conversione utilizzabile implicitamente.\nb = static_cast&lt;B&gt; (c) ; // OK, conversione in stile C++.\nb = (B)c ; // OK, conversione in stile C.\nSequence constructors.\nL'idea di base \u00e8 quella di permettere l'inizializzazione dei vettori di oggetti definiti dall'utente, facile tanto quanto l'inizializzazione dei vettori di tipi predefiniti, come nell'esempio:\nint vettore[10] = { 0, 1, 2, 3, 4, 5, 6, 7, 8, 9, } ;\nSe invece abbiamo una classe simile alla seguente, nello standard C++98 non esiste la possibilit\u00e0 di inizializzare in modo cos\u00ec diretto e chiaro i suoi membri:\n class vettore\n private:\n int elementi[10] ;\n public:\nL'idea \u00e8 quella di introdurre un costruttore speciale a partire da una sequenza di oggetti:\n vettore( initializer_list&lt;int&gt; seq ) ; // Costruttore da una sequenza di int.\nL'inizializzatore di sequenza codice_17 \u00e8 in realt\u00e0 una classe template definita come segue:\n template&lt;class E&gt; class initializer_list\n public:\n initializer_list( const E* first, const E* last ) ; \n initializer_list( const E* first, int length ) ;\n int size () const ; // Numero di elementi.\n const E* begin() const ; // L'indirizzo del primo elemento.\n const E* end () const ; // L'indirizzo successivo all'ultimo elemento.\nEcco una possibile definizione del costruttore di sequenza della classe codice_18:\nvettore::vettore( initializer_list&lt;int&gt; seq )\n int j = 0 ;\n for( int *indice = seq.begin() ; j &lt; 10 &amp;&amp; indice &lt; seq.end() ; indice++ )\n elementi[j++] = *indice ;\n while( j &lt; 10 )\n elementi[j++] = 0 ;\nCostruttori delegati.\nUna classe pu\u00f2 possedere molti costruttori e spesso questi debbono inizializzare allo stesso modo variabili e classi base ereditate. Capita altrettanto spesso che non sia possibile scrivere una funzione di inizializzazione, perch\u00e9 le classi base ed i riferimenti (&amp;) vanno inizializzati prima di poter accedere al corpo del costruttore. Inoltre il riassegnamento \u00e8 sconsigliabile per le classi ereditate e impossibile per i riferimenti.\nQuesto porta il programmatore a dover ripetere pi\u00f9 volte le stesse istruzioni per ogni costruttore, con risultati disastrosi sul fronte del mantenimento del codice.\n\u00c8 stato pertanto proposto che i costruttori possano richiamare altri costruttori, delegando a questi ultimi il compito di inizializzare l'oggetto:\nclass coordinata\n private:\n coordinata( int ini_cx, int ini_cy, int ini_cz ):\n public:\n private:\n int cx ;\n int cy ;\n int cz ;\nNell'esempio si nota come il costruttore di copie ed il costruttore di default siano dei \u201cDelegating Constructors\u201d, perch\u00e9 affidano il compito della costruzione dell'oggetto al costruttore privato codice_19.\nForwarding Constructors.\nCapita spesso che derivando una classe si vogliano mantenere alcuni dei costruttori della classe base, nello standard C++98 questo \u00e8 possibile soltanto ridefinendo tutti i costruttori utilizzati.\nLa nuova proposta inserita nel core del linguaggio C++ \u00e8 tanto semplice quanto utile.\nclass Base\n public:\n Base( int ) ;\n Base( void ) ;\n Base( double ) ;\n void f( int ) ;\n void f( void ) ;\n void f( double ) ;\nclass Derived: public Base\n public:\n using Base::f ; // Eleva gli overload della funzione 'f'\n // allo scope della classe derivata.\n void f( char ) ; // Aggiunge un nuovo overload alla funzione 'f'.\n void f( int ) ; // Utilizza questo overload\n // invece di 'Base::f( int )'.\n using Base::Base ; // Sintassi proposta per elevare i costruttori\n // della base allo scope della classe derivata.\n Derived( char ) ; // Aggiunge un nuovo costruttore.\n Derived( int ) ; // Utilizza questo costruttore\n // invece di 'Base::Base( int )'.\nIn pratica si tratta solo di estendere l'utilizzo di codice_20, gi\u00e0 utilizzabile per gli oggetti membro e per le funzioni membro, anche ai costruttori.\nDiagnosi e dichiarazioni a tempo di compilazione.\nAsserzioni statiche.\nLe asserzioni sono espressioni booleane che esprimono una propriet\u00e0 di un oggetto.\nLo standard C++98 fornisce due possibilit\u00e0 per testare le asserzioni, la macro codice_21 e la direttiva di preprocessore codice_22. Per\u00f2 nessuna di queste \u00e8 adatta per essere utilizzata nei template: la macro testa l'asserzione a tempo di esecuzione, mentre la direttiva di preprocessore testa l'asserzione a tempo di compilazione, ma prima che il template venga istanziato.\nLa nuova utility prevede l'introduzione di un nuovo metodo per testare le asserzioni a tempo di compilazione, mediante la nuova parola chiave codice_23.\nLa dichiarazione assume la forma seguente:\nstatic_assert( \"espressione-costante\", \"messaggio-di-errore\" ) ;\nEcco alcuni esempi di come la codice_23 possa essere utilizzata:\nstatic_assert( 3.14 &gt; PGRECO &amp;&amp; PGRECO &lt; 3.15, \"PGRECO \u00e8 impreciso!\" ) ;\ntemplate&lt; class T &gt;\nstruct Check\n static_assert( sizeof(int) &lt;= sizeof(T), \"T non \u00e8 abbastanza grande!\" ) ;\nQuando l'espressione costante viene valutata codice_25 il compilatore genera un messaggio di errore. Il primo esempio rappresenta un'alternativa alla direttiva di preprocessore codice_22, nel secondo esempio invece l'asserzione viene valutata per ogni istanziazione della classe template codice_27.\nEspressioni Lambda.\nLe espressioni Lambda sono delle funzioni senza nome definite al momento della chiamata.\nPer comprendere il vantaggio di utilizzare le espressioni Lambda, immaginiamo una semplice funzione che scandisce un vettore, applicando ad ogni elemento un'operazione:\nvoid manipola( int *inizio, int *fine )\n while( inizio &lt;= fine )\n *(inizio++) = 0 ;\nint vettore[10] ;\nmanipola( &amp;vettore[0], &amp;vettore[9] ) ;\nVolendo utilizzare la stessa funzione con tipi diversi possiamo trasformare la funzione in una funzione template:\ntemplate&lt; class T&gt;\nvoid manipola( T *inizio, T *fine )\n while( inizio &lt;= fine )\n *(inizio++) = 0 ;\nlong double vettore[10] ;\nmanipola( &amp;vettore[0], &amp;vettore[9] ) ;\nSe invece volessimo che la funzione, a seconda delle necessit\u00e0, eseguisse operazioni diverse, potremmo utilizzare una enumerazione:\nenum manipolazione\n AZZERA,\n SETTA ,\ntemplate&lt; class T&gt;\nvoid manipola( T *inizio, T *fine, manipolazione mode )\n while( inizio &lt;= fine )\n *(inizio++) = mode == AZZERA ? 0 : 1 ;\nint vettore[10] ;\nmanipola( &amp;vettore[0], &amp;vettore[9], AZZERA ) ;\nOppure se volessimo un codice pi\u00f9 elegante potremmo utilizzare i puntatori a funzione:\ntemplate&lt; class T&gt;\nvoid manipola( T *inizio, T *fine, void (*mode)(T *) )\n while( inizio &lt;= fine )\n mode(inizio++) ; // Oppure in linguaggio C: '(*mode)(inizio++) ;'.\nint vettore[10] ;\nmanipola( &amp;vettore[0], &amp;vettore[9], azzera&lt;int&gt; ) ;\nAlcuni ritengono che queste soluzioni siano troppe verbose, allora si \u00e8 pensato di introdurre le \u201cespressioni Lambda\u201d.\nSe vogliamo resettare tutto il vettore scriveremo semplicemente:\nint vettore[10] ;\nfor_each( &amp;vettore[0], &amp;vettore[9], [](int &amp; elem){ elem = 0; } ) ;\nIl segmento codice_28 \u00e8 l'espressione lambda che assegna 0 ad ogni elemento del vettore.\nUn'espressione lambda presenta la seguente sintassi:\nTornando all'esempio precedente, \u00e8 possibile eseguire anche altre operazioni per ogni elemento del vettore, ad esempio visualizzare gli elementi:\nfor_each( &amp;vettore[0], &amp;vettore[9], [](int elem){ cout \u00ab elem \u00ab ' '; } ) ;\nLe variabili 'catturate' fra le quadre possono essere utilizzate all'interno delle espressioni Lambda.\nNell'esempio successivo si cattura un riferimento a n e si inizializza l'elemento n-esimo al valore di n:\nint n = 0 ;\nfor_each( &amp;vettore[0], &amp;vettore[9], [&amp;n](int &amp; x) { x = n++;} ) ;\nUn'espressione lambda pu\u00f2 avere un qualsiasi numero di argomenti. Ad esempio per ordinare un vettore in modo crescente potremo scrivere:\nsort( &amp;vettore[0], &amp;vettore[9], [](int a, int b){ return a &lt; b; } ) ;\nLa versione presentata non \u00e8 la versione definitiva delle funzioni lambda: quanto esposto copre solo in parte l'argomento delle espressioni lambda, ulteriormente migliorate nelle revisioni dello standard C++14 e C++17.\nDeduzione del tipo: auto e decltype.\nSpesso la dichiarazione di una variabile non \u00e8 molto agevole, soprattutto quando si tratta di tipi definiti all'interno di particolari template; prendiamo ad esempio la seguente dichiarazione:\n primo&lt; secondo&lt;int&gt;, terzo&lt;float&gt;, quarto&lt; bool, 128 &gt; &gt; ret = prima.f(val) ;\nSebbene a volte sia necessario esplicitare per intero il tipo dell'oggetto che andiamo a creare, in questo caso probabilmente \u00e8 superfluo, perch\u00e9 pu\u00f2 essere ricavato dal tipo di ritorno della funzione.\nUtilizzando la parola chiave codice_4 informiamo il compilatore che il tipo della variabile sar\u00e0 uguale a quello del secondo membro dell'espressione:\nauto ret = prima.f(val) ;\nauto pgreco = 3.1415926535897932384626433832795028841L ; // long double pgreco ;\nSpesso \u00e8 necessario associare il tipo di una variabile a quello di un'altra, tuttavia il programmatore \u00e8 obbligato a dichiarare esplicitamente il tipo di ogni variabile che dichiara.\nSe il problema \u00e8 l'eccessiva complessit\u00e0 della dichiarazione, allora conviene utilizzare il codice_32, ma se l'obiettivo \u00e8 proprio quello di utilizzare lo stesso tipo di una variabile, qualunque esso sia, \u00e8 possibile utilizzare la nuova parola chiave codice_33:\nint indipendente ;\ndecltype(indipendente) dipendente ; // int dipendente ;\nIl comitato ritiene che il codice scritto utilizzando codice_4 e codice_33 sia pi\u00f9 ordinato e pi\u00f9 mantenibile.\nUtilit\u00e0 per i Template.\nMolti degli sforzi dei ricercatori sono puntati verso il miglioramento della programmazione generica, questo perch\u00e9 \u00e8 diventata molto popolare e viene utilizzata per esprimere classi sempre pi\u00f9 articolate, tanto da mettere in difficolt\u00e0 i mezzi dell'attuale C++.\n\u00c8 necessario quindi che il codice generico possa esprimere soluzioni di maggiore complessit\u00e0, questo senza sacrificare le caratteristiche che lo hanno reso tanto diffuso: i template sono infatti facili da scrivere, leggere ed impiegare.\nAlias di template con codice_20.\nNelle versioni di C++ precedenti l'undicesima \u00e8 possibile utilizzare alias di template solo se tutta la lista dei parametri \u00e8 definita mediante il codice_32, n\u00e9 \u00e8 possibile creare un alias se ci sono dei parametri indefiniti.\nSebbene in alcuni casi sia possibile risolvere il problema utilizzando dei parametri di default, in altri l'unica scorciatoia adottabile, che non risolve completamente il problema, \u00e8 quella di creare un nuovo template che inglobi il template originario. Nell'esempio che segue, infatti, i due tipi dichiarati dalle diverse tecniche di aliasing (codice_38 e codice_39) non sono riconosciuti compatibili dal compilatore.\ntemplate&lt; class prima, class seconda, class terza &gt; class generica{} ;\ntypedef generica&lt; int, float, char &gt; generica_ifc_1 ;\ntemplate&lt; class seconda &gt;class generica_iXc: generica&lt; int, seconda, char &gt; {} ;\ntypedef generica_iXc&lt;float&gt; generica_ifc_2 ;\nIl problema \u00e8 importante perch\u00e9 l'aliasing permette un utilizzo pi\u00f9 flessibile delle librerie template e quindi anche della STL (Standard Template Library), ad esempio in situazioni come la seguente, sarebbe pi\u00f9 comodo avere un alias in cui basti ripetere codice_40 una sola volta.\nMyVector&lt;int, MyAlloc&lt;int&gt; &gt; vettore ;\nA partire dallo standard C++11 \u00e8 prevista la possibilit\u00e0 di dichiarare alias di template utilizzando una nuova sintassi, che appunto consenta, per esempio, di scrivere:\ntemplate&lt; class T &gt; using Vector = MyVector&lt; T, MyAlloc&lt;T&gt; &gt; ;\nVector&lt;int&gt; int_vettore ;\nCome gi\u00e0 permesso per i codice_32, questa nuova sintassi potr\u00e0 essere utilizzata anche all'interno di una classe per creare un alias membro (che quindi potr\u00e0 essere codice_42, codice_43 o codice_44).\nTemplate variadici.\nCon il nuovo standard sar\u00e0 introdotta la possibilit\u00e0 dichiarare template con numero arbitrario di parametri. L'impatto pi\u00f9 importante sar\u00e0 senza dubbio quello di poter estendere tutti i controlli, normalmente applicati ai parametri delle normali funzioni durante la compilazione, anche a quelle funzioni con numero arbitrario di parametri.\nPer indicare l'elenco dei parametri di lunghezza variabile si utilizza l'operatore \u201ccodice_45\u201d che pu\u00f2 eventualmente essere seguito dall'identificatore della lista dei parametri:\ntemplate&lt;class T, class ...pack&gt; class stock ;\ntypedef stock&lt;int, float, double, string, 5, vector&gt; type;\ntemplate&lt;typename ...Arg &gt; \nvoid print_template_args( const Arg&amp; arg... ) ;\nprint_template_args('a', 17, 42.0, \"Ciao\") ;\nSull'identificatore della lista dei parametri pu\u00f2 essere applicata una sola operazione di disassemblaggio attraverso l'operatore \u201c...\u201d:\ntemplate&lt;typename ... Arg &gt; \nvoid stampa_stringa(const string&amp; s, const Arg&amp;... arg) {\n printf ( (\"Debug: \" + s).c_str(), arg... ) ;\n my_print( (\"Debug: \" + s).c_str(), arg... ) ;\nstampa_stringa( \"Eccoli: %d, %f, %c%s\\n\", 15, 0., 'f', \"inito\" ) ;\ntemplate&lt;typename Primo, typename ...Secondi&gt;\nstruct tuple\n Primo uno ;\n generica&lt;Secondi...&gt; due ;\ntuple&lt;float, int, string &gt; var ;\nNel penultimo esempio si \u00e8 utilizzato la codice_46 come esempio di variadic function, ma possono essere utilizzate anche funzioni con una normale lista di parametri, in questo caso il compilatore utilizza l'overload di codice_47 corrispondente all'elenco dei parametri inseriti.\nIl compilatore, nell'ultimo esempio, espander\u00e0 i parametri codice_48 all'interno della istanziazione della classe codice_49, se non esiste un overload del template che accetti due parametri, il codice \u00e8 malformato e la compilazione da esito negativo.\nDa notare che il compilatore cercher\u00e0 di istanziare codice_49 anche se l'elenco dei parametri \u00e8 vuoto, e quindi cercher\u00e0 un overload del template codice_49 senza parametri.\nDi seguito, un esempio di template utilizzabile per calcolare il tempo di esecuzione di qualunque funzione che non restituisca codice_29: \ntemplate&lt;\n typename Function, // Tipo della funzione da eseguire\n typename ...Args // Tipo degli argomenti della funzione\nstd::pair&lt; // Tipo restituito: un 'pair' (paio) che contiene il risultato della funzione e il tempo di esecuzione\n typename std::result_of&lt;Function(Args...)&gt;::type, // Tipo restituito dalla funzione \n std::chrono::nanoseconds // Tipo dell'unit\u00e0 di misura di tempo (nanosecondi) \nfun_time(Function &amp;&amp;f, Args &amp;&amp;...args) { \n auto t0 = std::chrono::high_resolution_clock::now(); // Punto temporale prima di eseguire la funzione 'f'\n auto res = f(args...); // Esecuzione della funzione \n auto t1 = std::chrono::high_resolution_clock::now(); // Punto temporale dopo aver eseguito la funzione 'f' \n auto dT = std::chrono::duration_cast&lt;std::chrono::nanoseconds&gt;(t1 - t0); // Nanosecondi dati dalla differenza tra 't1' e 't0'\n return std::make_pair(res, dT); // Restituzione del risultato di 'f' e del tempo di esecuzione\nConcept.\nSpesso i parametri che utilizziamo per un template devono possedere delle determinate caratteristiche, altrimenti rischiamo errori di compilazione, oppure (questo \u00e8 grave) istanziazioni prive di logica.\nNello standard attuale la definizione \u00e8 l'unico controllo che assumiamo sui parametri di un template, mentre sarebbe pi\u00f9 opportuno controllare le sue istanziazioni indipendentemente dalla definizione del template, e viceversa. Per questo fu proposta l'introduzione dei concept: un sistema per migliorare la diagnostica degli errori (quindi le prestazioni offerte dai template), senza perdere capacit\u00e0 espressiva. Tuttavia il gruppo ISO responsabile dello sviluppo dello standard decise di non introdurre i concept poich\u00e9 ritenuti ancora immaturi rispetto alle scadenze che il gruppo stesso si era prefissato per la standardizzazione della nuova versione del linguaggio; \u00e8 tuttavia probabile che tale funzionalit\u00e0 verr\u00e0 proposta per i lavori dello standard successivo.\nOsserviamo la funzione template seguente che esegue un ordinamento mediante l'algoritmo di quick sort:\n template&lt; class PUNT &gt;\n void quick_sort( PUNT primo, PUNT ultimo )\n if( primo &lt; ultimo )\n typename result_of&lt;PUNT::operator*()&gt; pivot = *primo ;\n PUNT pDestro = ultimo ;\n PUNT pSinistro = primo ;\n ++ultimo ; --primo ;\n while( pSinistro &lt; pDestro )\n while( *(--pDestro ) &gt; pivot ) ;\n while( *(++pSinistro) &lt; pivot ) ;\n if( *pSinistro &lt; *pDestro )\n typename result_of&lt;PUNT::operator*()&gt; temp ;\n temp = *pSinistro ;\n *pSinistro = *pDestro ;\n *pDestro = temp ;\n quick_sort( primo , pDestro ) ;\n quick_sort( ++pDestro, ultimo ) ;\n\u00c8 evidente che i tipi codice_53 e codice_54 utilizzati in questa funzione devono possedere delle funzioni membro senza le quali la compilazione sarebbe impossibile.\nLa definizione di un Concept \u00e8 composta da una lista di parametri, esplicitati come per la dichiarazione di un template, ed il corpo del Concept, una sequenza di semplici dichiarazioni che dipendono dai parametri della dichiarazione.\n concept&lt; class PUNT &gt; quick_restriction\n PUNT a ; // Esista un costruttore di default per PUNT.\n PUNT b = a ; // Esista un costruttore di copie per PUNT.\n ++a ; // PUNT possieda un operatore di incremento prefisso.\n --a ; // PUNT possiede un operatore di decremento prefisso.\n bool bl = a &lt; b ; // PUNT supporti l'operatore di confronto '&lt;'.\n typename result_of&lt;PUNT::operator*()&gt; e = *a ; // L'elemento del vettore abbia\n // un costruttore di copie.\n e = *a ; // L'elemento del vettore sia fornito dell'operatore di assegnamento. \n bl = e &lt; *a ; // Siano supportati gli operatori di\n bl = e &gt; *a ; // confronto &lt; e &gt; per l'elemento del vettore.\nIl Concept viene introdotto nella definizione del template mediante la keyword codice_55:\n template&lt; class PUNT &gt; where quick_restriction&lt;PUNT&gt;\nCon la stessa sintassi si pu\u00f2 utilizzare la codice_55 anche all'interno della definizione di un codice_57 per esprimere ulteriori restrizioni sulla combinazione di parametri.\nInfine, all'interno della definizione della classe template, sar\u00e0 possibile utilizzare i \"type traits\" (una nuova utility della libreria standard, vedi il paragrafo relativo) per pilotare la compilazione in funzione delle caratteristiche dei parametri assegnati.\nParentesi angolari.\nCon l'introduzione della programmazione generica attraverso i template fu necessario introdurre un nuovo tipo di parentesi. Oltre alle parentesi tonde, quadre e graffe, sono state introdotte le parentesi angolari.\nIl compilatore, dal momento in cui sono state introdotte le nuove parentesi, deve discriminare quando i caratteri &lt; e &gt; sono utilizzati nelle espressioni logiche, quando invece sono utilizzati come operatori di inserimento (\u00ab) ed estrazione (\u00bb), oppure, per l'appunto, quando sono utilizzati come parentesi angolari; questo ha fatto nascere ovviamente alcune ambiguit\u00e0:\n typedef std::vector&lt;std::vector&lt;int&gt; &gt; Table ; // Ok.\n typedef std::vector&lt;std::vector&lt;bool\u00bb Flags ; // Errore!\n void func( List&lt;B&gt;= default_val ) ; // Errore!\n void func( List&lt;List&lt;B\u00bb= default_val ) ; // Errore!\n template&lt; bool I &gt; class X {} ;\n X&lt; 1&gt;2 &gt; x1 ; // Errore!\nL'ultimo esempio \u00e8 un po' astruso ma verificabile. Sono possibili due istanziazioni della classe codice_58: una con codice_59 ed una con codice_60; il codice definisce un'istanza di codice_58 in base al valore della relazione costante codice_62 (uguale a codice_25 ovviamente), ma il compilatore interpreta &gt; come una parentesi angolare destra ed istanzia la codice_64, quindi il resto del codice diventa privo di senso e la compilazione fallisce.\nLa soluzione al problema \u00e8 abbastanza semplice: nel prossimo standard il compilatore, dopo l'apertura di una parentesi angolare sinistra, dovr\u00e0 interpretare la sequenza di caratteri \u00bb come una doppia parentesi angolare destra, senza lasciarsi trarre in inganno dalle sequenze &gt;= e \u00bb=.\nMentre per l'ultimo esempio il programmatore dovr\u00e0 delimitare dalle parentesi tonde il contenuto della relazione costante.\n X&lt;(1&gt;2)&gt; x1 ; // Ok.\nIn questo modo, dopo la parentesi tonda sinistra e fino alla parentesi tonda destra, il compilatore non riconosce pi\u00f9 i caratteri &lt;&gt; come parentesi angolari.\nAltre Utility.\ntypedef opaco.\nQuesta caratteristica \u00e8 stata giudicata come non pronta per il C++09, ma da poter riproporre nel futuro dal comitato.\nCapita spesso nei programmi di definire pi\u00f9 variabili dello stesso tipo, ma che rappresentano grandezze assolutamente non compatibili tra loro. L'esempio pi\u00f9 comune \u00e8 quello di un sistema di coordinate espresso tramite valori codice_65:\n struct punto\n punto( double x, double y, double z ) ;\n } ;\nIn programmi di una certa complessit\u00e0 si avverte la necessit\u00e0 di apportare una distinzione netta tra i tre tipi, soprattutto per ragioni di chiarezza e di mantenibilit\u00e0 del codice:\n typedef double Cx, Cy, Cz ;\n struct punto\n punto( Cx x, Cy y, Cz z ) ;\n } ;\nQuesta soluzione in apparenza sembra migliore della precedente ma, in pratica, il compilatore non effettua ancora nessun controllo sui parametri, i quali restano mutuamente sostituibili.\nL'unica soluzione possibile \u00e8 quella di definire tre nuove classi, e programmare tutti gli overload di ogni operatore ammesso. Questa soluzione \u00e8 ideale, soprattutto se applicata in un programma di grande complessit\u00e0, perch\u00e9 permette di ottenere un controllo totale sui nuovi tipi; lo sforzo per lo sviluppo dei nuovi oggetti sarebbe comunque poca cosa rispetto ai benefici ottenuti.\nTuttavia se il programmatore non necessita di un controllo cos\u00ec stringente, sarebbe molto pi\u00f9 semplice introdurre un nuovo typedef che non crei un semplice alias, ma un nuovo oggetto. Per questo motivo \u00e8 in fase di sviluppo il cosiddetto \u201ctypedef opaco\u201d, mediante il quale sar\u00e0 possibile creare un nuovo tipo che riceve in eredit\u00e0 tutte le caratteristiche del precedente, senza esserne il sostituto.\nSaranno introdotti due tipi di typedef opachi: il codice_66 ed il codice_67. Es:\n typedef public origine nuovo ;\nIl primo permetter\u00e0 ancora la conversione da codice_68 a codice_69 (ovviamente non implicita, altrimenti saremmo ancora al punto di partenza) e permetter\u00e0 ancora una conversione implicita da codice_69 a codice_68, per\u00f2 il nuovo tipo sar\u00e0 ben distinto dal precedente.\n typedef public double Cx, Cy, Cz ;\n Cx x = 10 ;\n Cy y ;\n y = x ; // Errore!\n y = static_cast&lt;Cy&gt;(x) ; // Ok.\nIl secondo \u00e8 la forma pi\u00f9 restrittiva del concetto opaco: per il nuovo tipo, se si vuole permettere delle conversioni con il tipo originario e viceversa, bisogner\u00e0 definire delle funzioni ad hoc.\n typedef private double Cx, Cy, Cz ;\n Cx x = 10 ;\n Cy y ;\n y = x ; // Errore!\n y = static_cast&lt;Cy&gt;(x) ; // Errore!\nLa tecnica dei \u201ctypedef opachi\u201d non \u00e8 un metodo per utilizzare qualsiasi classe come se fosse una classe template. I nuovi tipi definiti in questa maniera restano degli alias degli originali seppur con qualche restrizioni.\nlong long int.\nFin dai tempi del C c'\u00e8 sempre stato un tipo integrale di troppo nel Core del linguaggio, in genere codice_40 era composto dallo stesso numero di byte della macchina sistema. Lo standard prevedeva per l'codice_40 16 o 32 bit condannando lo codice_74 (abbreviato codice_75) oppure il codice_76 (abbreviato codice_77) ad un ruolo subalterno.\nNei nuovi sistemi a 64 bit i produttori di compilatori hanno messo fine a questa ridondanza di definizione assegnando definitivamente:\nTuttavia, nei sistemi a 32 bit, resta radicata l'abitudine dei produttori di compilatori ad utilizzare codice_81 come numero a 64 bit.\nIl comitato del C++ si \u00e8 sempre dimostrato riluttante a standardizzare nuovi tipi fondamentali che non siano anche stati adottati dal comitato del C (che gode di assoluta indipendenza da quello del C++). Ora che la dicitura \u00e8 diventata uno \u201cstandard di fatto\u201d, questo vincolo sembra possa essere finalmente superato.\nIl comitato C++ ha approvato codice_81 tra i tipi fondamentali (compreso codice_83).\nD'altra parte, in futuro, questa dicitura potrebbe essere ancora utilizzata in sistemi basati su processori con registri a 16 bit per indicare, appunto, numeri a 128 bit.\nPuntatore nullo.\nNello standard pre-11 allo \u201c0\u201d spettava il doppio ruolo di costante intera e di puntatore nullo (soluzione adottata fin dagli albori del C nel 1972).\nPer anni i programmatori hanno risposto a questa possibile ambiguit\u00e0 utilizzando la costante \u201cNULL\u201d, al posto dello \u201c0\u201d, anche per rendere il codice pi\u00f9 comprensibile.\nDal 2011 \u00e8 stata inclusa una nuova parola chiave ( codice_84) riservata esclusivamente per indicare il puntatore nullo.\nIl codice_84 non pu\u00f2 essere assegnato ad un tipo intero, n\u00e9 confrontato con esso, mentre pu\u00f2 essere confrontato ed assegnato a qualsiasi puntatore\nResta ovviamente possibile assegnare ad un puntatore la costante \u201c0\u201d per ragioni di compatibilit\u00e0, tuttavia l'utilizzo di codice_86 e codice_87 \u00e8 sconsigliato in ogni codice che non richieda retrocompatibilit\u00e0, poich\u00e9 potrebbe portare ad errori. Ad esempio, consideriamo il codice seguente:\nvoid foo(const char *)\n std::cout \u00ab \"Puntatore\" \u00ab std::endl;\nvoid foo(int)\n std::cout \u00ab \"Intero\" \u00ab std::endl;\nint main()\n foo(NULL); //Probabilmente stamper\u00e0 \"Intero\", o generer\u00e0 un errore di compilazione\n foo(nullptr); //Questa chiamata invece senza dubbio stamper\u00e0 \"Puntatore\"\nLa \u201cenum class\u201d.\nNello standard C++-98 le codice_88 non sono tipizzate come una classe, inoltre il tipo degli elementi \u00e8 codice_40 e non se ne possono utilizzare altri. Possono essere utilizzati senza dichiararne lo scope e quindi non \u00e8 possibile dichiarare in due distinte enumerazioni, due elementi con lo stesso nome.\nInoltre gli elementi di una enumerazione possono essere convertiti implicitamente ad codice_40 e questo \u00e8 da sempre causa di innumerevoli errori per il programma.\nSe il programmatore vuole utilizzare dei tipi pi\u00f9 sicuri, \u00e8 obbligato a sviluppare delle classi come la seguente:\n enum costanti\n //...\n class valore\n public:\n valore( void ) {} // Costr. di default.\n valore( const valore &amp;ini ): pri_val(ini.pri_val) {} // Costr. di copie.\n protected:\n short pri_val ;\n \nLe uniche azioni permesse tra oggetti di tipo codice_91 sono l'assegnamento ed il confronto, questo dovrebbe mettere al riparo da possibili errori, a patto di convertire ogni valore della enum codice_92 utilizzato all'interno del codice con un oggetto codice_91.\n(Ad essere pignoli questa classe si presta facilmente ad essere trasformata in un template, per essere istanziata a partire da diverse enumerazioni).\nA partire dallo standard C++11 non sono pi\u00f9 necessarie dichiarazioni verbose come quella precedente per utilizzare una semplice codice_88 ed avere l'appoggio del compilatore per la ricerca di possibili errori sintattici.\nSono infatti state introdotte due espressioni riguardanti gli codice_88 :\n enum E: unsigned long\n E1 = 1 ,\n E2 = 2 ,\n Ebig = xFFFFFFF0ul,\n \nResta invariata la sintassi per indicare gli elementi della codice_88.\n E e1 = E1 ; // OK.\n E e1 = E::E1 ; // OK.\n enum class E: short\n E1 ,\n E2 = 10 ,\n E3 ,\n enum class N // Equivale ad 'enum class N: int'.\n N1,\n E e1 = E1 ; // Errore: \u00e8 necessario specificare lo scope 'E'.\n E e2 = E::E2 ; // OK.\n N n1 = N::N1 ; // OK.\n bool b1 = e2 &gt;= 100 ; // Errore: la enum class non pu\u00f2 essere convertita\n // ad int per il confronto, n\u00e9 int pu\u00f2 essere\n // convertito nella enum class.\nRanged-for.\nA partire dal C++11 \u00e8 stato introdotto il ranged for, un metodo pi\u00f9 veloce per iterare attraverso gli elementi di un array o di un container. Affinch\u00e9 un oggetto sia iterabile mediante un range-based for \u00e8 necessario che disponga di un metodo codice_101 e un metodo codice_102, o che esista un overload di codice_103 e codice_104 per la classe dell'oggetto.\nLa sintassi di un range-based for \u00e8 codice_105 ; una caratteristica molto comoda di questo ciclo \u00e8 che l'elemento dichiarato \u00e8 di tipo codice_106, pertanto \u00e8 possibile lavorare direttamente sull'elemento invece che sull'iteratore.\nstd::vector&lt;std::string&gt; vs{\"aa\", \"bb\", \"cc\"};\nfor (auto str : vs) //str dedotto di tipo std::string\n std::cout \u00ab str \u00ab ' ';\nstd::vector&lt;int&gt; v{1, 2, 3, 4, 5};\nfor (auto &amp; num : v) //auto deduce int, pertanto num \u00e8 di tipo int &amp;\n num *= num;\nEstensioni alla libreria standard C++.\nDalla Standard library del C++0x arriveranno le novit\u00e0 pi\u00f9 ardite, anche se, in realt\u00e0, quasi tutte le nuove librerie non necessitano dell'aggiornamento del core e potrebbero funzionare anche sullo standard C++ corrente.\nLa maggior parte delle librerie che saranno introdotte sono definite nel documento \u201c\"Technical Report on C++ Library Extensions\"\u201d (chiamato anche TR1), la cui stesura definitiva risale al 2005.\nQueste librerie sono gi\u00e0 state adottate da alcuni compilatori e possono essere richiamate mediante il \u201ccodice_107\u201d.\n\u00c8 in preparazione un secondo technical report (TR2) ma sicuramente verr\u00e0 completato dopo la standardizzazione del C++0x. Per questa ragione il paragrafo corrente referenzia esclusivamente alcune delle librerie pi\u00f9 significative introdotte attraverso il TR1.\nTuple.\nLe tuple sono collezioni di dimensioni prestabilite composte da oggetti di tipo eterogeneo.\nGli elementi di una tupla possono essere un qualsiasi tipo di oggetto.\nQuesta utilit\u00e0 viene implementata nell'header codice_108 e beneficia di alcune estensioni del linguaggio C++, come:\nEcco la definizione di tupla nell'header codice_108:\n template&lt; class T1 = unspecified,\n class T2 = unspecified,\n class TM = unspecified &gt; class tuple ;\nEsempio di definizione ed uso di una tupla:\n typedef tuple&lt; int, double, long &amp;, const char * &gt; tupla_di_prova ;\n long lungo = 12 ;\n tupla_di_prova prova( 18, 6.5, lungo, \"Ciao!\" ) ;\n lungo = get&lt;0&gt;(prova) ; // Assegna a 'lungo' il valore 18.\n get&lt;3&gt;(prova) = \"Bello!\" ; // Modifica il quarto elemento della tupla.\n //\u00c8 anche possibile generare una tupla sfruttando la deduzione del tipo (auto)\n // e la funzione std::make_tuple\n auto altra_tupla = std::make_tuple(42, \"cavallo\", lungo, 'n');\n\u00c8 possibile creare la tupla codice_110 senza definirne il suo contenuto, ma questo solo se tutti gli oggetti della tupla possiedono il costruttore di default; inoltre si pu\u00f2 assegnare una tupla ad un'altra: se le tuple sono dello stesso tipo, sar\u00e0 necessario che tutti gli oggetti possiedano il costruttore di copie; se gli oggetti non corrispondono, sar\u00e0 necessario che quelli del 2\u00ba membro siano convertibili a quelli del 1\u00ba, oppure che i tipi del 1\u00ba membro abbiano un costruttore adeguato:\n typedef tuple&lt; int , double, string &gt; tupla_1 t1 ;\n typedef tuple&lt; char, short , const char * &gt; tupla_2 t2( 'X', 2, \"Hola!\" ) ;\n t1 = t2 ; // Ok, i primi 2 possono essere convertiti,\n // il 3\u00ba accetta come costruttore un 'const char *'.\nSono anche disponibili gli operatori di confronto (tra tuple con uguale numero di elementi e fra tuple da due elementi e codice_111) ed inoltre sono disponibili due espressioni per controllare le caratteristiche delle tuple (solo a tempo di compilazione):\nTabelle di Hash.\nL'inserimento nella libreria standard del C++ delle tabelle di Hash (i contenitori associativi non ordinati) \u00e8 stata una delle richieste pi\u00f9 frequenti. \nSebbene queste soluzioni diano rendimenti inferiori rispetto agli alberi bilanciati se utilizzate nel caso peggiore (ossia in presenza di molte collisioni), le loro performance sono migliori in molte applicazioni reali.\nLa gestione delle collisioni viene amministrata soltanto mediante \"linear chaining\". Questo perch\u00e9 il comitato non ha ritenuto opportuno standardizzare soluzioni di \"open addressing\" che presentano parecchi problemi intrinseci (soprattutto quando \u00e8 ammessa la cancellazione di elementi).\nA causa delle possibili omonimie con librerie non standard, che nel frattempo hanno colmato la mancanza di una libreria standard per le tabelle di Hash, \u00e8 stato utilizzato il prefisso \u201cunordered\u201d invece di \u201chash\u201d.\nLa nuova utility prevede 4 tipi di tabelle di Hash, differenti a seconda che accettino o no pi\u00f9 elementi con la stessa chiave (chiavi equivalenti o chiavi uniche) ed a seconda che associno o no un valore arbitrario alla chiave.\nLe nuove classi sono modellate sul concetto di container, pertanto ne implementano tutte le funzioni, comprese quelle necessarie per accedere agli elementi come: codice_117, codice_118, codice_101, codice_102.\nPer utilizzare le tabelle di hash \u00e8 necessario includere gli headers codice_121 e codice_122 secondo necessit\u00e0.\nEspressioni regolari.\nA partire dal C++11 la libreria standard ha incluso una propria libreria per le gestione delle espressioni regolari. La nuova libreria, definita nel nuovo header codice_123, consiste in una coppia di nuove classi:\nPer la ricerca si utilizza la funzione codice_126, mentre per la ricerca e la sostituzione si utilizza codice_127, che fornisce una nuova stringa corretta come risultato.\nGli algoritmi codice_126 e codice_127 ricevono come input una espressione regolare ed una stringa di caratteri e scrivono le corrispondenze trovate nella struttura codice_125.\nEsempio di utilizzo di codice_125:\n const char *reg_espr = \"[ .\\\\t\\\\n;:]\" ; // Elenco dei caratteri separatori.\n // NOTA: l'apparato delle espressioni regolari considera il backslash come il\n // compilatore C++, quindi, ad esempio, il carattere '\\n' va indicato con \"\\\\n\".\n regex rgx(reg_esp) ; // 'regex' \u00e8 un'istanza della classe template\n // 'basic_regex' con argomento di tipo 'char'.\n cmatch match ; // 'cmatch' \u00e8 un'istanza (predefinita) del template\n // 'match_results' con argomento di tipo 'const char *'.\n const char *target = \"Politecnico di Torino \" ;\n // Identifica tutte le parole di 'target' delimitate dai caratteri di 'reg_espr'.\n if( regex_search( target, match, rgx ) == true )\n // Se sono presenti delle parole separate dai caratteri specificati.\n for( int a = 0 ; a &lt; match.size() ; a++ )\n string str( matches[a].first, matches[a].second ) ;\n cout \u00ab str \u00ab \"\\n\" ;\nLa libreria \u201ccodice_132\u201d non richiede l'alterazione di nessun header esistente e nessuna estensione del linguaggio.\nPuntatori smart per usi generici.\nLa gestione dell'allocazione dinamica della memoria \u00e8 sempre stata, fin dai primi computer, un punto delicato della programmazione. Molti moderni linguaggi di programmazione (tipo il Java) offrono strumenti per la gestione automatica della memoria.\nI puntatori ordinari del C++ hanno molte interessanti propriet\u00e0:\nMentre i principali difetti dei puntatori ordinari del C++ sono:\nI nuovi \"smart pointer\" mantengono le caratteristiche di forza dei puntatori ordinari eliminando le loro debolezze.\nUtilizzando i puntatori codice_134 la propriet\u00e0 dell'oggetto viene ripartita egualmente a tutte le copie, all'ultima istanza rimasta viene delegata la responsabilit\u00e0 di distruggere l'oggetto.\nPer conoscere il numero di puntatori che fanno riferimento allo stesso oggetto \u00e8 possibile utilizzare la codice_135, una funzione membro di codice_134.\nLa funzione membro codice_137 permette di cancellare lo smart pointer. Un puntatore resettato si dice vuoto, quindi la sua funzione codice_135 ritorna sempre zero.\nIl puntatore codice_139 non incide sul ciclo di vita dell'oggetto puntato, questo significa che in ogni momento \u00e8 possibile che il codice_139 venga invalidato. In questo modo \u00e8 permesso a qualsiasi funzione o classe di mantenere un riferimento ad un oggetto senza influenzarne il ciclo di vita, a discapito per\u00f2 di una maggiore difficolt\u00e0 di implementazione del codice.\nEsempio di utilizzo dello codice_134:\n int main( void )\n shared_ptr&lt;double&gt; p_primo(new double) ;\n if( true )\n shared_ptr&lt;double&gt; p_copia = p_primo ;\n *p_copia = 21.2 ;\n } // Distruzione di 'p_copia' ma non del double allocato.\n return ; // Distruzione di 'p_primo' e di conseguenza del double allocato.\nUn terzo smart pointer \u00e8 lo codice_142: un puntatore tale da esser l'unico detentore dell'area di memoria che ha allocato. Non \u00e8 possibile copiare uno codice_142 : \u00e8 solo possibile trasferire la propriet\u00e0 da un puntatore all'altro mediante il supporto della funzione codice_144.\n\u00c8 possibile utilizzare gli smart pointers includendo l'header codice_145; \u00e8 inoltre buona norma rimpiazzare l'uso di codice_146, deprecato in questo sin da questo standard con i nuovi smart pointers.\nUtilit\u00e0 estensibile per numeri casuali.\nI computer hanno per definizione comportamento deterministico, tuttavia alcune applicazioni richiedono un comportamento non deterministico (anche se solo in apparenza) veicolato dalla generazione di numeri casuali.\nLa sola utilit\u00e0 standard presente prima del 2011 era la funzione codice_147, ma non \u00e8 ben definita e la sua implementazione \u00e8 delegata interamente ai produttori dei compilatori. Pertanto sono state introdotte nuove utilit\u00e0 per generare numeri casuali nell'header codice_148.\nI generatori di numeri casuali sono costituiti da uno stato interno, ed una funzione che elabora il risultato e porta il generatore allo stato successivo. Queste due caratteristiche costituiscono il motore del generatore. Un'altra fondamentale caratteristica \u00e8 infine la distribuzione dei risultati, ossia l'intervallo e la densit\u00e0 della variabile aleatoria.\nAttraverso il template codice_149 \u00e8 possibile creare un generatore di numeri casuali selezionando il motore e la distribuzione desiderata. Si pu\u00f2 scegliere tra i motori e le distribuzioni fornite dallo standard, oppure utilizzare mezzi propri.\nNella nuova libreria verranno introdotti alcuni motori per la generazione di numeri pseudocasuali. Questi sono tutti dei template, in questo modo l'utente pu\u00f2 personalizzarli come preferisce.\nLo stato interno dei motori pseudocasuali \u00e8 determinato attraverso un seme (generalmente un insieme di variabili). L'apparente casualit\u00e0 \u00e8 dovuta solo dalla limitata percezione dell'utente.\nLe prestazioni di questi motori possono essere incrementate utilizzando la classe template codice_150, oppure possono essere combinate utilizzando la classe template codice_151.\nPer comodit\u00e0 nell'header codice_148 sono definite anche alcune istanze standard di motori; un esempio \u00e8 la classe codice_153 istanziata su base codice_154:\n typedef mersenne_twister&lt; \"def.dall'implementazione\", 32, 624, 397, 31, 0x9908b0df,\n 11, 7, 0x9d2c5680, 15, 0xefc60000, 18 &gt;\n mt19937 ;\nAttraverso la classe codice_155 \u00e8 possibile generare numeri non deterministici di tipo codice_156. La sua implementazione richieder\u00e0 l'utilizzo di un dispositivo il cui stato sia indipendente dal sistema che ospita l'applicazione (ad esempio da un contatore esterno non sincronizzato, oppure un trasduttore particolare) e richieder\u00e0 anche l'impiego di un tradizionale motore pseudocasuale per, come si usa dire, \u201ctemprare il risultato\u201d.\nLa libreria definisce parecchi tipi di distribuzioni, dalle distribuzioni uniformi a quelle definite dalla teoria della probabilit\u00e0: codice_157, codice_158, codice_159, codice_160, codice_161, codice_162, codice_163, codice_164 e codice_165. Ovviamente l'utente \u00e8 libero di instanziare come preferisce le distribuzioni standard oppure di utilizzare una sua distribuzione compatibile.\nEcco un semplice esempio di implementazione:\n uniform_int&lt;int&gt; distribuzione( 0, 99 ) ;\n mt19937 motore ;\n variate_generator&lt;mt19937, uniform_int&lt;int\u00bb generatore( motore, distribuzione );\n int casuale = generatore() ; // Assegna un valore casuale tra 0 e 99.\nFunzioni matematiche speciali.\nL'header codice_166 definisce alcune funzioni matematiche abbastanza comuni:\nLa proposta era di aggiungere nuove funzioni alla categoria \u2018speciali' per colmare parecchie lacune che costringono ad utilizzare librerie non standardizzate, tuttavia tale cambiamento non \u00e8 stato approvato per la versione finale del C++11. Chiaramente l'utilizzo di queste funzioni sarebbe stato limitato all'ambito ingegneristico ed alle discipline scientifiche.\nLa tabella seguente riporta le 23 funzioni approvate per lo standard C++11.\nAd ogni funzione \u00e8 sufficiente aggiungere il suffisso \u2018f' per ottenere la versione \u2018float' ed il suffisso \u2018l' per la versione \u2018codice_198'. Es:\n float sph_neumann\"f\"( unsigned n, float x ) ; long double sph_neumann\"l\"( unsigned n, long double x ) ;\nWrapper reference.\nIl wrapper reference viene ottenuto da un'istanza della classe template codice_199 nell'header codice_200, il suo utilizzo \u00e8 simile al riferimento \u2018&amp;' previsto dal linguaggio C++. Per ottenere un wrapper reference da un oggetto qualsiasi si utilizza la funzione template codice_201 (per un riferimento costante si usa codice_202).\nIl wrapper reference \u00e8 utile soprattutto per le funzioni template quando vogliamo che ottengano un riferimento ai loro parametri invece di utilizzarne una copia:\n // Questa funzione ottiene il parametro 'r' per riferimento e lo incrementer\u00e0.\n // Funzione template.\n int main()\n int i = 0 ;\n g( f, i ) ; // Viene istanziata 'g&lt; void ( int &amp;r ), int &gt;'\n // quindi 'i' non viene modificato.\n cout \u00ab i \u00ab endl ; // Output -&gt; 0\n g( f, ref(i) ) ; // Viene istanziata 'g&lt;void(int r),reference_wrapper&lt;int\u00bb'\n // quindi 'i' sar\u00e0 modificato.\n cout \u00ab i \u00ab endl ; // Output -&gt; 1\nWrapper polimorfi per oggetti funzione.\nI wrapper polimorfi per oggetti funzione (Polymorphic Function Object Wrapper) sono simili ai puntatori a funzione per semantica e sintassi, ma il loro utilizzo \u00e8 meno vincolato e possono riferirsi indistintamente a qualsiasi funzione che possa essere chiama con argomenti compatibili con quelli del wrapper.\nAttraverso l'esempio seguente \u00e8 possibile comprenderne le caratteristiche:\n function&lt;int ( int, int )&gt; pf ; // Creazione del wrapper tramite la classe\n // template 'function'.\n plus&lt;int&gt; add ; // 'plus' \u00e8 dichiarato come 'template&lt;class T&gt; T plus( T, T ) ;'\n // quindi 'add' \u00e8 di tipo 'int add( int x, int y )'.\n pf = &amp;add ; // L'assegnamento \u00e8 corretto perch\u00e9 i\n // parametri ed il tipo di ritorno corrispondono.\n int a = pf( 1, 2 ) ; // NOTA: se il wrapper 'pf' non \u00e8 riferito a nessuna\n // funzione viene lanciata l'eccezione 'bad_function_call'.\n function&lt;bool ( short, short )&gt; pg ;\n if( pg == nullptr ) // Sempre verificata perch\u00e9 'pg' non\n // \u00e8 ancora assegnata a nessuna funzione.\n bool adjacent( long x, long y ) ;\n pg = &amp;adjacent ; // I parametri ed il valore di ritorno sono compatibili,\n // l'assegnamento \u00e8 corretto.\n struct prova\n bool operator()( short x, short y ) ;\n } car ;\n pg = ref(car) ; // 'ref' \u00e8 una funzione template che ritorna il wrapper\n // della funzione membro 'operator()' di 'car'.\n pf = pg ; // \u00c8 corretto perch\u00e9 i parametri ed il valore di ritorno del\n // wrapper 'pg' sono compatibili con quelli del wrapper 'pf'.\nLa classe template codice_203 \u00e8 definita all'interno dell'header codice_204.\nI type traits per la metaprogrammazione.\nLa metaprogrammazione consiste nel creare un programma che crei o modifichi un altro programma (o se stesso). Questo pu\u00f2 avvenire a tempo di compilazione oppure a tempo di esecuzione. Il comitato del C++ ha deciso di introdurre una libreria che consenta la metaprogrammazione a tempo di compilazione attraverso i template.\nEcco un ottimo esempio di quello che si pu\u00f2 gi\u00e0 ottenere, con lo standard attuale, attraverso la metaprogrammazione: una ricorsione di istanziazioni di template per il calcolo di una potenza.\n template&lt; int B, int N &gt;\n struct Pow\n // Chiamata ricorsiva e ricombinazione.\n enum{ value = B*Pow&lt; B, N-1 &gt;::value } ;\n template&lt; int B &gt; struct Pow&lt; B, 0 &gt; // N == 0 condizione di terminazione.\n enum{ value = 1 } ;\n int tre_alla_quarta = Pow&lt; 3, 4 &gt;::value ;\nMolti algoritmi possono essere utilizzati indistintamente per diversi tipi di dati, per questo motivo sono stati inseriti nello standard C++ i template, in modo da supportare la programmazione generica e rendere pi\u00f9 compatto e gestibile il codice. Tuttavia capita spesso di imbattersi in algoritmi che necessitano di informazioni sui dati utilizzati. Queste informazioni possono essere ricavate durante l'istanziazione di una qualsiasi classe template utilizzando i type traits.\nI type traits sono moltissimi e possono identificare la categoria di un oggetto e tutte le caratteristiche di una classe (o di una struttura). Sono definiti nel nuovo header codice_205.\nNell'esempio seguente c'\u00e8 la funzione template \u2018elabora' che a seconda del tipo di dati inseriti istanzier\u00e0 uno dei due algoritmi proposti (codice_206).\n // Primo modo di operare.\n template&lt; bool B &gt; struct funzione\n // Secondo modo di operare.\n template&lt;&gt; struct funzione&lt;true&gt;\n \n // Istanziando 'elabora' si instanzia automaticamente il modo di operare corretto.\n template&lt; class T1, class T2 &gt; int elabora( T1 A, T2 B )\n // Utilizza il secondo modo solo se 'T1' \u00e8 un tipo intero e se 'T2' \u00e8\n // un tipo in virgola mobile, altrimenti utilizza il primo modo.\n return funzione&lt; is_integral&lt;T1&gt; &amp;&amp; is_floating_point&lt;T2&gt; &gt;::do_it( A, B ) ;\nAttraverso i type traits, definiti nell'header codice_207, \u00e8 possibile effettuare anche delle operazioni di trasformazioni sui tipi (lo codice_15 ed il codice_209 non sono sufficienti all'interno di un template).\nQuesto tipo di programmazione permette di ottenere un codice elegante e conciso; il vero punto debole di queste tecniche \u00e8 il debugging: disagevole a tempo di compilazione ed molto difficile durante l'esecuzione del programma.\nMetodo Uniforme per determinare i tipi di ritorno di un oggetto funzione.\nDeterminare (a tempo di compilazione) il tipo di ritorno di una funzione oggetto template, soprattutto se dipende dai parametri della funzione stessa, non \u00e8 sempre intuitivo.\nPrendiamo in esempio il codice seguente:\n struct chiara\n int operator()( int ) ; // Il tipo del parametro \u00e8\n double operator()( double ) ; // uguale al tipo ritorno.\n \n template&lt; class Obj &gt; class calcolo\n public:\n template&lt; class Arg &gt; Arg operator()( Arg&amp; a ) const\n return membro(a) ;\n private:\n Obj membro ;\n \nIstanziando la classe template codice_210, utilizzando come parametro la classe codice_211 (ossia istanziando codice_212), la funzione oggetto di codice_210 avr\u00e0 sempre lo stesso tipo di ritorno di quello della funzione oggetto di codice_211.\nSe invece istanziamo la classe codice_210 utilizzando la classe codice_216 (ossia istanziando codice_217):\n struct confusa\n double operator()( int ) ; // Il tipo del parametro\n int operator()( double ) ; // NON \u00e8 uguale al tipo ritorno.\n \nIl tipo di ritorno della funzione oggetto di codice_210 non sar\u00e0 lo stesso di quello della classe codice_216 (potr\u00e0 esserci una conversione da codice_40 a codice_65 o viceversa, a seconda dell'istanziazione di codice_222).\nLa nuova libreria, proposta per il prossimo standard, introduce la classe template codice_223, che permette al programmatore di determinare ed utilizzare il tipo di ritorno di una funzione oggetto per qualsiasi dichiarazione.\nNella versione corretta codice_224 viene impiegata la nuova utility per ricavare il tipo di ritorno della funzione oggetto:\n template&lt; class Obj &gt;\n class calcolo_ver2\n public:\n template&lt; class Arg &gt;\n typename result_of&lt;Obj(Arg)&gt;::type operator()( Arg&amp; a ) const\n return membro(a) ;\n private:\n Obj membro ;\n \nIn questo modo nelle istanziazioni della funzione oggetto di \u2018codice_225' non ci saranno pi\u00f9 conversioni.\nIl problema di determinare il tipo di ritorno di una chiamata ad un oggetto funzione \u00e8 un sottoinsieme del problema pi\u00f9 generale di determinare il tipo di risultato di un'espressione. Questo problema potrebbe essere risolto in futuro espandendo le funzionalit\u00e0 della codice_226 a tutte le casistiche possibili."}
{"id": "598181", "revid": "1543377", "url": "https://it.wikipedia.org/wiki?curid=598181", "title": "Parco nazionale di Phong Nha-Ke Bang", "text": "Phong Nha-K\u1ebb B\u00e0ng \u00e8 un parco nazionale della provincia centrale di Qu\u1ea3ng B\u00ecnh in Vietnam, 50 chilometri a nord della citt\u00e0 di Dong Hoi.\nQuesto parco ha 300 caverne e grotte, per una lunghezza totale di 70 chilometri, di cui solo 20 sono stati esaminati degli scienziati vietnamiti. Ci sono molti fiumi, cascate e torrenti sotterranei in questo parco, che vanta una ricca diversit\u00e0 biologica. Alcune delle specie sono state osservate solo al suo interno.\nL'area del parco \u00e8 una delle pi\u00f9 grandi regioni di calcare del mondo, ed \u00e8 caratterizzata dalla presenza di diverse centinaia di caverne e grotte, i cui passaggi sotterranei sono ornati di stalattiti e stalagmiti. Nel 2005 vi \u00e8 stata scoperta una nuova specie di geco, il \"Lygosoma boehmei\".\nIl parco \u00e8 stato riconosciuto nel 2003 dall'UNESCO quale patrimonio naturale dell'umanit\u00e0 in Vietnam, durante la ventisettesima sessione dell'assemblea generale che si \u00e8 tenuta a Parigi dal 30 giugno al 5 luglio.\nAlla sessione, i delegati di oltre 160 stati membri della convenzione dell'Unesco hanno acconsentito all'inclusione del parco di Phong Nha-K\u1ebb B\u00e0ng e di altri 30 siti nella lista dei Patrimoni dell'umanit\u00e0.\nCronologia dell'esplorazione.\nLe iscrizioni Champa presenti su stele e altari della grotta dimostrano che l'uomo abitava la grotta molto prima che questa venisse annessa del Vietnam durante l'espansione meridionale di Nam tien.\nNel 1550 D\u01b0\u01a1ng V\u0103n An fu il primo vietnamita a scrivere di questa grotta. Phong Nha \u00e8 raffigurata sulle nove urne della cittadella della dinastia Nguy\u1ec5n Dynasty, a Hu\u1ebf.\nNel 1824 a Phong Nha fu conferito il titolo di \"Di\u1ec7u \u1ee9ng chi th\u1ea7n\" (Han Tu: \u5999\u61c9\u4e4b\u795e) da re Minh M\u1ea1ng, mentre per i re Nguyen era \"Th\u1ea7n Hi\u1ec3n Linh\" (Han Tu: \u795e\u986f\u9748).\nAlla fine del XIX secolo L\u00e9opold Michel Cadi\u00e8re, sacerdote cattolico francese, condusse una spedizione per esplorare la grotta di Phong Nha, nel corso della quale scopr\u00ec le iscrizioni Champa. Proclam\u00f2 Phong Nha \"la grotta numero uno dell'Indocina\". Nel luglio del 1924 un esploratore inglese, Barton, disse che Phong Nha non era seconda alle famose grotte di Padirac (Francia), Cuevas del Drach (Spagna).\nNel 1935 un abitante locale scopr\u00ec casualmente una grotta situata ad un chilometro dall'entrata, ad un'altezza di 200 metri. Fu chiamata grotta di Tien Son (letteralmente \"grotta della fiaba\"), o grotta Asciutta per il suo aspetto, e per il fatto che non sono presenti al suo interno corsi d'acqua.\nNel 1937 l'ufficio del turismo di Hu\u1ebf pubblic\u00f2 un d\u00e9pliant per incentivare il turismo a Quang Binh, e Phong Nha fu citata nell'introduzione. Prima del 1990 furono condotte molte esplorazioni da parte di vietnamiti e di gruppi stranieri. A partire dal 1990 le azioni di scoperta si tramutarono in ricerca, e la completa documentazione sulla grotta fu girata all'UNESCO chiedendo l'iscrizione tra i patrimoni dell'umanit\u00e0.\nNel 1990, per la prima volta, l'universit\u00e0 di Hanoi accett\u00f2 la proposta di cooperazione della British Cave Research Association. La prima esplorazione congiunta fu effettuata nel 1990 da un gruppo di ricercatori della British Cave Research Association e della Facolt\u00e0 di Geologia e Geografia di Hanoi, guidato da Howard Limbert. Gli sforzi si focalizzarono sulla ricerca riguardante buona parte della grotta Vom.\nNel 1992 la seconda spedizione vide all'opera un gruppo di 12 scienziati inglesi e 6 professori vietnamiti. Questa volta furono esplorati 7729 metri della grotta di Phong Nha, e 13690 della Vom e di quelle adiacenti. Nel 1994 la terza spedizione vide coinvolti 11 britannici e 5 vietnamiti.\nNel 1999 gli scienziati del Centro Tropicale Vietnamita-Russo portarono avanti sopralluoghi botanici e zoologici nell'area di Ke Bang.\nIl risultato di queste tre spedizioni, oltre a molto altro materiale riguardante il sistema carsico, fu reso disponibile al governo locale e nazionale per poterne garantire la protezione e lo sviluppo del turismo.\nNel 2005 gli scienziati della British Cave Research Association scoprirono una nuova grotta cui diedero il nome di \"Grotta del Paradiso\" (\"\u0111\u1ed9ng Thi\u00ean \u0110\u01b0\u1eddng\"). Si trattava, secondo gli scienziati britannici, della \"pi\u00f9 grande e bella grotta di Phong Nha-Ke Bang\".\nIl 1\u00ba giugno 2006, il Ministero della Cultura e dell'Informazione del Vietnam emise una collezione di francobollo raffigurante vari paesaggi di Phong Nha-Ke Bang.\nNell'aprile 2009 \u00e8 stata completata l'esplorazione di quella che \u00e8 risultata la caverna pi\u00f9 grande del complesso ipogeo, la caverna di S\u01a1n \u0110\u1ed9ng, lunga 5\u00a0km, con un'altezza di circa 200 metri e una larghezza di 150 m.\nGeografia.\nPosizione geografica.\nPhong Nha - Ke Bang si trova nel territorio dei comuni di Tan Trach, Thuong Trach, Phuc Trach, Xuan Trach e Son Trach, nel distretto di Bo Trach e, in misura minore, in quello di Minh Hoa, al centro della provincia di Quang Binh, circa 40\u00a0km a nordovest del capoluogo Dong Hoi. Il parco \u00e8 circondato dall'area carsica di Hin Namno, nella provincia laotiana di Khammouan. Si trova circa 500\u00a0km a sud della capitale Hanoi, e 260 a nord della citt\u00e0 portuale di \u0110\u00e0 N\u1eb5ng. Le esatte coordinate geografiche sono .\nIl parco si trova 30\u00a0km ad ovest del Mar Cinese meridionale e dell'autostrada 1A, nei pressi della superstrada Ho Chi Minh e 28\u00a0km ad ovest della ferrovia Hanoi-Saigon. Il parco \u00e8 accessibile via strada o via acqua, dal mar cinese meridionale. Esiste un piccolo aeroporto nei pressi del parco, accessibile tramite elicottero o con piccoli aerei (Khe Gat Airbase), usato dalle forze vietnamite durante la guerra del Vietnam, soprattutto la battaglia di Dong Hoi.\nAspetto del parco.\nPrima di diventare parco nazionale, quest'area era una riserva naturale. La Riserva Naturale di Phong Nha occupava 50\u00a0km\u00b2, era ufficiale dal 9 agosto 1986, e fu estesa fino a 411,32\u00a0km\u00b2 nel 1991. Il 12 dicembre 2001 il Primo Ministro vietnamita, tramite l'atto 189/2001\u00a0189/2001/Q\u0110-TTG, trasform\u00f2 la riserva in parco nazionale. L'obbiettivo era quello di proteggere le risorse forestali, la biodiversit\u00e0 all'interno dei confini del parco, e di preservare il valore scientifico di fauna e flora della regione di B\u1eafc Trung B\u1ed9, soprattutto le specie endemiche.\nAttualmente il parco ha un'estensione di 857,54\u00a0km\u00b2, divisi in tre zone:\nClima.\nCome per il resto di B\u1eafc Trung B\u1ed9 ed in generale per la provincia di Quang Binh, il clima di questo parco nazionale \u00e8 di tipo tropicale, caldo ed umido. La temperatura media annuale \u00e8 tra i 23 ed i 25\u00a0\u00b0C, con un massimo di 41\u00a0\u00b0C in estate ed un minimo di 6\u00a0\u00b0C in inverno. I mesi pi\u00f9 caldi sono quelli compresi tra giugno ed agosto, con una temperatura media di 28\u00a0\u00b0C, mentre i pi\u00f9 freddi sono da dicembre a febbraio con 18\u00a0\u00b0C. Le piogge annuali variano tra i 2000 ed i 2500\u00a0mm, e l'88% delle precipitazioni \u00e8 compresa tra luglio e dicembre. Con oltre 160 giorni di pioggia l'anno, non esistono mesi senza pioggia. L'umidit\u00e0 media annuale \u00e8 dell'84%.\nStoria della formazione.\nLe grotte carsiche di Phong Nha\u2013Ke Bang iniziarono la loro evoluzione nel Paleozoico (circa 400 milioni di anni fa), il che le rende l'elemento carsico pi\u00f9 antico dell'Asia. Sono state soggette a pesanti modifiche tettoniche, e sono composte da molti tipi di roccia interlacciate in maniere differenti. Si trovano sette differenti livelli di sviluppo carsico dovuto al rialzo tettonico ed al cambiamento del livello del mare, il che ha prodotto una ricca geodiversit\u00e0 e molte caratteristiche geologiche di considerevole importanza. Esistono anche molte prove del fatto che una soluzione solforosa e l'azione idrotermale abbiano giocato un ruolo importante nel dare forma agli elementi delle grotte, anche se questa ipotesi non \u00e8 mai stata pienamente confermata.\nL'attuale area di Phong Nha-Ke Bang \u00e8 il risultato di 5 formazioni e movimenti della crosta terrestre:\nImportanza geologica.\nIl parco nazionale di Phong Nha-Ke Bang \u00e8 una delle due maggiori regioni calcaree al mondo. Paragonato agli altri 41 patrimoni dell'umanit\u00e0 con caratteristiche carsiche, Phong Nha mostra una diversit\u00e0 geomorfica, geologica e biotica. Il carsismo di Phong Nha pu\u00f2 essere fatto risalire al Paleozoico, ovvero a 400 milioni di anni fa. Se si unisse questo parco nazionale a Hin Namno, confinante con Phong Nha ad ovest (in territorio laotiano), il risultato sarebbe la pi\u00f9 estesa foresta carsica presente nel Sud-est asiatico, con 317,754 ha.\nIn generale, il territorio di Phong Nha K\u1ebb B\u00e0ng viene diviso in due categorie, non-carsico e carsico. La parte non carsica comprende tre tipologie: medie e basse montagne a cupola sviluppate in massicce intrusioni magmatiche; catene di monti semi-spoglie formate da rocce cretaciche: e catene di monti semi-spoglie formate da rocce non cretaciche.\nIl territorio carsico \u00e8 tipicamente di tipo carsico tropicale, e viene diviso in due gruppi per forma: la parte di superficie composta da coni, torri, valli e doline; la parte sotterranea composta da caverne.\nParagonato agli altri tre parchi nazionali protetti dall'UNESCO nel Sud-est asiatico (Parco nazionale di Gunung Mulu in Malaysia, Parco nazionale del fiume sotterraneo Puerto-Princesa su Palawan nelle Filippine ed il Parco nazionale di Lorentz in Irian Jaya) e ad altre regioni carsiche di Thailandia, Cina, Papua Nuova Guinea, il carsismo di Phong Nha-Ke Bang \u00e8 pi\u00f9 antico ed ha una struttura geologica pi\u00f9 complessa, oltre a numerosi fiumi sotterranei.\nMontagne.\nPhong Nha Ke Bang comprende anche due dozzine di vette montuose di oltre 1000 metri d'altezza. I pi\u00f9 settentrionali sono il picco Co Rilata (1128 m) ed il picco Co Preu (1213 m).\nLe cime dell'area carsica che raggiungono l'altezza di 800 metri formano una catena montuosa che costeggia il confine tra Vietnam e Laos, in cui le principali vette sono: Phu T\u1ea1o (1174\u00a0m), Co Unet (1150\u00a0m), Phu Canh (1095\u00a0m), Phu Mun (1078\u00a0m), Phu Tu En (1078\u00a0m), Phu On Chinh (1068\u00a0m), Phu Dung (1064\u00a0m), Phu Tu \u00d4c (1053\u00a0m), Phu Long (1015\u00a0m), Phu \u00d4c (1015\u00a0m), Phu Dong (1002\u00a0m), Phu Sinh (965\u00a0m), Phu Co Tri (949\u00a0m), Phu On Boi (933\u00a0m), Phu Tu (956\u00a0m), Phu Toan (905\u00a0m), Phu Phong (902\u00a0m), n\u00fai Ma Ma (835\u00a0m).\nL'area topograficamente non carsica \u00e8 una minima percentuale, distribuita soprattutto sul bordo esterno. L'altezza delle cime di queste zone variano tra i 500 ed i 1000 metri. Esistono alcune strette valli lungo il corso dei fiumi quali Am creek, Cha Lo creek, Chua Ng\u00fat creek ed una valle lungo il fiume Rao Thuong nell'estremit\u00e0 meridionale. Sulla direttrice nord-sud si trovano importanti cime: Phu Toc Vu (1000\u00a0m), M\u00e3 T\u00e1c (1068\u00a0m), C\u1ed5 Khu (886\u00a0m), U B\u00f2 (1009\u00a0m), Co Rilata (1128\u00a0m). La punta pi\u00f9 alta della zona non carsica \u00e8 Co Preu (1213\u00a0m), situata sul confine meridionale.\nFiumi e ruscelli.\nOltre a grotte e caverne, il parco di Phong Nha vanta il pi\u00f9 lungo fiume sotterraneo. I fiumi Son e Chay sono i principali del parco. Molte grotte sono state formate da questi due corsi d'acqua. Il Son entra nella grotta Phong Nha per poi inabissarsi, dove diventa il Nam Aki. Riemerge 20 chilometri a sud, nei pressi del monte Pu-Pha-Dam.\nEsistono pi\u00f9 di dieci spettacolari torrenti, sorgenti e cascate all'interno di Phong Nha-Ke Bang: la cascata Gi\u00f3, la cascata Madame Loan, il torrente M\u1ecdc che sgorga da una catena montuosa calcarea ed il torrente Tr\u1ea1 Ang.\nCaverne e grotte.\nPhong Nha-Ke Bang conta oltre 300 grotte e caverne. Quella chiamata Phong Nha viene considerata dal BCRA tra le migliori al mondo a causa dei suoi 4 record: pi\u00f9 lungo fiume sotterraneo, caverna pi\u00f9 lunga e alta, pi\u00f9 estesa e bella spiaggia sabbiosa in una caverna, e pi\u00f9 spettacolari stalagmiti e stalattiti.\nSecondo la relazione dell'UNESCO, \"Phong Nha vanta un incredibile ammontare di prove sulla storia della terra. Si tratta di un sito di grandissima importanza per l'aumento della nostra conoscenza geologica, geomorfica e della geo-cronologia della regione\".\nEtimologia.\nIl nome \"Phong Nha-Ke Bang\" comprende le grotte di \"Phong Nha\" e le foreste calcaree di \"Ke Bang\". Il termine Phong Nha viene solitamente fatto risalire al \"H\u00e1n t\u1ef1\":\u98ce\u7259, che significa \"dente di vento\" (vento che soffia dalla grotta e stalattiti e stalagmiti al suo interno che somigliano a denti), ma secondo altre teorie Phong Nha sarebbe il nome del vicino villaggio.\nSecondo L\u00ea Qu\u00fd \u0110\u00f4n, Phong Nha era il vecchio nome di un vicino villaggio. Un'altra teoria afferma che \"Phong Nha\" prende il nome dal fatto che le montagne della regione siano allineate come gli alberi di mandarini nelle corti reali (Han Tu: \"phong\" (\u5cf0) significa \"cima\" e \"nha\" (\u8859) significa \"mandarino\").\nTra gli altri nomi di Phong Nha ci sono: \"grotta Th\u1ea7y Ti\u00ean\", \"monte Th\u1ea7y\" e \"grotta Tro\u00f3c\".\nGrotta Phong Nha.\nHa dato il nome all'intero complesso e deve la fama alle formazioni rocciose note come \"Leone\", \"Grotta della fiaba\", \"Corte Reale\" e \"Buddha\". La sua lunghezza \u00e8 pari a 7729 metri, e contiene 14 grotte oltre ad un fiume sotterraneo di 13\u00a0969 metri. Gli scienziati hanno finora esaminato 44,5\u00a0km di grotte in questa caverna, ma i turisti possono visitare solo i primi 1500 m (controllare i numeri che sono incongruenti tra loro). Le caverne di Phong Nha, come molte di quelle presenti in quest'area, devono la loro forma al fiume Chay. Anche il fiume Son scorre nella grotta. La principale grotta di Phong Nha \u00e8 composta di 14 camere, connesse da un fiume sotterraneo che corre per 1,5\u00a0km. Corridoi secondari si diramano in tutte le direzioni. La caverna ed alcune di quelle interne hanno soffitti alti tra i 25 ed i 40 metri. A partire dalla quattordicesima camera sembrerebbero esserci corridoi che portano a grotte altrettanto vaste, ma la zona \u00e8 particolarmente pericolosa per gli esploratori a causa dell'erosione del calcare che forma le grotte. La grotta Superficiale si trova ad 800 metri dall'entrata. Stalattiti e stalagmiti somigliano a strani alberi. Tra le pi\u00f9 famose grotte ci sono:\nCaverna Tien Son.\nLa caverna Tien Son \u00e8 un'altra delle pi\u00f9 belle di Phong Nha-Ke Bang. Fu scoperta per caso da un abitante del luogo nel 1935. Si trova sul territorio del comune di Son Trach, nel distretto di Bo Trach. L'entrata si trova ad un chilometro da quella di Phong Nha, e ad un'altitudine di 200 m. Questa grotta \u00e8 lunga 980 m. Un pozzo profondo 10 metri si trova a 400 metri dall'entrata, dopodich\u00e9 inizia un tunnel sotterraneo di 500 metri chiuso ai turisti, ma a disposizione dei geologi professionisti. Come la Phong Nha, questa caverna vanta numerose spettacolari stalattiti e stalagmiti con forme che fanno pensare alle fiabe. Il tempo ha creato sia colonne sia muri in grado di produrre strani suoni simili ad un gong o ad un tamburo se colpite con la mano. Secondo gli scienziati britannici, Tien Son si cre\u00f2 decine di milioni di anni fa quando un corso d'acqua perfor\u00f2 una montagna calcarea di Ke Bang. In seguito ad una serie di movimenti rocciosi, quest'area si \u00e8 continuamente alzata ed abbassata, bloccando il corso d'acqua e creando quella che oggi \u00e8 Tien Son, mentre il fiume \u00e8 stato deviato verso Phong Nha. Nonostante Phong Nha e Tien Son siano vicine, non esistono collegamenti tra loro.\nGrotta Thien Duong.\nLa grotta Thien Duong (\"paradiso\") \u00e8 stata scoperta di recente. Viene considerata dai britannici la pi\u00f9 larga e lunga del complesso di Phong Nha-Ke Bang, con le pi\u00f9 belle stalattiti e stalagmiti del parco. Nonostante questo, ai turisti viene permessa la visita solo di alcune centinaia di metri, e non \u00e8 stata ancora effettuata una completa esplorazione a causa dei pericoli presenti nella parte pi\u00f9 remota.\nBiodiversit\u00e0 del parco.\nFlora.\nIl parco fa parte dell'ecoregione della catena Annamita. Per questo motivo buona parte della vegetazione \u00e8 composta da una fitta foresta pluviale tropicale, posizionata su un fondo calcareo 800 m sopra il livello del mare. Il 96,2% di questo parco nazionale \u00e8 coperto da una foresta, di cui il 92.2% \u00e8 incontaminato. Secondo i primi sopralluoghi, la foresta di Phong Nha - Ke Bang conta 140 famiglie, 427 generi e 751 specie di piante vascolari, di cui 36 specie sono a rischio ed elencate nella Lista rossa IUCN del Vietnam.\nLe specie pi\u00f9 comuni di alberi sono \"Hopea\", \"Sumbaviopsis albicans\", \"Garcinia fragraeoides\", \"Burretionendron hsienmu\", \"Chukrasia tabularis\", \"Photinia aroboreum\" e \"Dysospyros saletti\". Le piante da seme possono nascere solo nei buchi e nelle crepe formatesi nel calcare, dove il terreno si \u00e8 accumulato.\nLa foresta \u00e8 composta tipicamente da piante sempreverdi con sporadici alberi decidui quali \"Dipterocarpus kerri\", \"Anogeissus acuminate\", \"Pometia pinnata\" e \"Lagerstroemia calyculata\".\nLe famiglie di piante dominanti sono rappresentate da Lauraceae, Fagaceae, Theaceae e Rosaceae, con alcune Gymnospermae quali \"Podocarpus imbricatus\", \"Podocarpus neriifolius\" e \"Nageia fleuryi\".\nNel parco nazionale vi sono 50\u00a0km\u00b2 di foresta di \"Calocedrus macrolepis\" su fondo calcareo (\"Calocedrus rupestris\") con una densit\u00e0 che varia dai 2500 ai 60000 alberi per km\u00b2. Si tratta della pi\u00f9 estesa foresta vietnamita di questo genere. Molti alberi hanno 500-600 anni, e vengono elencati nel gruppo 2A (rari, preziosi e di limitato sfruttamento) nella lettera ufficiale 3399/VPCP-NN del 21 giugno 2002, un emendamento al decreto 48 del Governo del Vietnam.\nL'universit\u00e0 di Hanoi, insieme al Centro di Ricerca di Phong Nha-Ke Bang, ha scoperto 1320 nuove specie in questo parco.\nI biologi hanno scoperto tre rare specie di orchidee. Si tratta di \"Paphiopedilum malipoense\", \"Paphiopedilum dianthum\", \"Paphiopedilum concolor\". Nel 1996 l'IUCN ha inserito queste tre specie di orchidee tra le specie a rischio di estinzione nel prossimo futuro.\nLe specie endemiche del parco sono: \"Burretiodendron hsienmu\", \"Cryptocarya lenticellata\",\"Deutrizanthus tonkinensis\", \"Eberhardtia tonkinensis\", \"Heritiera macrophylla\", \"Illicium parviflorum\", \"Litsea baviensis\", \"Madhuca pasquieri\", \"Michelia faveolata\", \"Pelthophorum tonkinensis\", \"Semecarpus annamensis\", \"Sindora tonkinensis\".\nFauna.\nLa foresta ospita anche 98 famiglie, 256 generi e 381 specie di vertebrati. 66 specie animali fanno parte della Red List del Vietnam, mentre altre 23 sono elencata nella \"IUCN Red List\".\nNel 2005 fu scoperta una nuova specie di geco (\"Lygosoma boehmeiwas\") da un gruppo di biologi vietnamiti dello zoo di Colonia e dell'Istituto di Zoologia Selvatica di San Pietroburgo.\nNel parco sono stati scoperti anche il gaur ed una specie di anguilla, oltre a dieci nuove specie di pesci mai viste prima in Vietnam.\nIl parco ospita un'importante quantit\u00e0 di primati, con dieci specie e sotto-specie. Tra queste ci sono il macaco nemestrino settentrionale, il macaco dell'Assam, il macaco orsino e il Gibbone dalle guance bianche. Nel parco si trova probabilmente la pi\u00f9 ricca popolazione di presbiti di Francois del Vietnam. L'area ha acquisito importanza anche grazie alla sua popolazione di presbiti dell'Hatinh e di presbiti neri. Si tratta senza dubbio del gruppo pi\u00f9 popoloso del mondo, e probabilmente l'unico stanziato in un'area protetta. Tra i grandi mammiferi a rischio si ricordano il sirau di Sumatra, il muntjac gigante e probabilmente il saola. L'orso tibetano e l'orso malese sono stati avvistati nel parco. Tra gli altri piccoli mammiferi ci sono il pangolino del Borneo ed il neo-scoperto \"Nesolagus timminsii\". Sulla lista a rischio dell'IUCN sono elencate anche dieci specie di pipistrelli presenti nel parco.\nDelle 59 specie di rettili ed anfibi, 18 sono elencati sul Libro Rosso del Vietnam e 6 in quello mondiale dell'IUCN. Le 72 specie di pesci comprendono 4 specie endemiche, tra cui il \"Devario quangbinhensis\".\nNel parco vivono oltre 200 specie di uccelli, compresi alcuni rari quali la pernice collare castano, il picchio di Rabier, il calao di Austen, il garrulo fuligginoso e il garrulo di Danjou. Esistono prove dell'esistenza del fagiano vietnamita e del fagiano imperiale.\nUn'esplorazione condotta da scienziati russi e vietnamiti del Vietnam-Russia Tropical Centre (fondato dal WWF) ha registrato la presenza di 259 specie di farfalle appartenenti ad 11 famiglie. Quasi tutte le principali farfalle del Vietnam sono osservabili a Phong Nha - Ke Bang.\nImportanza storica.\nLa prova pi\u00f9 antiche di occupazione umana \u00e8 rappresentata da teste d'ascia del neolitico, e da simili artefatti rinvenuti in alcune delle grotte. Phong Nha - Ke Bang contiene anche reperti storici ed archeologici, quali antichi geroglifici scritti dalla minoranza etnica dei Ch\u0103m. Nel 1995 l'Istituto Archeologico del Vietnam ha evidenziato il fatto che Phong Nha \u00e8 una grotta importante dal punto di vista archeologico. Ha anche ipotizzato che la grotta di Bi Ky possa essere stata una moschea Champa tra il IX ed l'XI secolo. All'interno della grotta di Phong Nha sono state trovate molte ceramiche Champa e vasi in terracotta.\nNel 1899 un missionario francese, L\u00e9opold Cadi\u00e8re, studi\u00f2 usanze e cultura degli abitanti locali stanziati lungo il fiume Son. Nella lettera che sped\u00ec all'\u00c9cole fran\u00e7aise d'Extr\u00eame-Orient, afferm\u00f2 che: \"Quello che resta qui si dimostra importante per la storia. Proteggerlo rappresenta un aiuto per la scienza\". All'inizio del XX secolo, speleologi e ricercatori francesi ed inglesi scoprirono numerosi reperti Champa e vietnamiti, quali altari, steli, geroglifici, sculture statue in pietra, statue del Buddha ed artefatti cinesi.\nRe H\u00e0m Nghi vi insedi\u00f2 una base della resistenza vietnamita che contrast\u00f2 il colonialismo francese alla fine del XIX secolo.\nDurante la guerra del Vietnam le grotte si dimostrarono un'inespugnabile roccaforte dell'esercito nord-vietnamita insieme al traghetto Xuan Son, al sentiero di Ho Chi Minh, alla Strada 20, a M\u1ee5 Gi\u1ea1, A.T.P, Tr\u00e0 Ang, C\u00e0 Tang, il torrente Ve, il traghetto di Nguyen Van Troi, e i depositi di materiale nelle grotte di Tuyen Hoa e Minh Hoa.\nSopralluogo dell'UNESCO.\nProposta e sopralluogo del 2003.\nIl parco nazionale di Phong Nha-Ke Bang fu proposto la prima volta come patrimonio dell'umanit\u00e0 nel 1998. L'incartamento fu sottoposto dal governo vietnamita all'UNESCO richiedendo di inserire il parco tra i patrimoni naturali, col nome di \"Phong Nha Nature Reserve\". I motivi avanzati erano la biodiversit\u00e0 del parco, la bellezza e la geodiversit\u00e0 (criteri I e IV).\nNel 1999 la Unione Internazionale per la Conservazione della Natura (IUCN) condusse uno studio di campo in gennaio e febbraio. Durante il meeting del luglio 1999, l'Evaluation Bureau decise che Phong Nha rispettava i criteri I e IV, ma solo se si fosse espanso per comprendere l'intero parco nazionale. Questo bureau afferm\u00f2 che il sito faceva parte di una placca carsica estremamente complessa ed antica, con un'elevata geodiversit\u00e0 che comprendeva anche Ke Bang e Hin Namno. L'Evaluation Bureau concluse che la proposta di nomina non era dunque accettabile per i criteri dei patrimoni dell'umanit\u00e0. Nonostante questo, se fosse stata riproposta in unione col sistema carsico di Hin Namno in Laos, avrebbero rappresentato la pi\u00f9 estesa foresta carsica del Sud-est asiatico, il che gli avrebbe valso l'accettazione. Il Bureau decise di rimandare la nomina della Riserva Naturale di Phong Nha.\nNel 2000 il governo vietnamita chiese un riesame della richiesta su un'area pi\u00f9 vasta. In quel periodo, per\u00f2, l'Assemblea Nazionale ed il governo del Vietnam annunciarono l'imminente costruzione dell'autostrada nord-sud di Ho Chi Minh, e di una bretella di collegamento tra l'autostrada e la Strada 20 che avrebbe tagliato il nucleo della riserva di Phong Nha. Ovviamente la notizia condizion\u00f2 gli impatti sulla riserva naturale, e molte organizzazioni internazionali quali l'IUCN, o la Flora and Fauna International, chiesero al governo vietnamita di riconsiderare il progetto. Evidenziarono anche i rischi corsi dalla biodiversit\u00e0 in seguito ai lavori. A causa del progetto, l'evaluation bureau non consider\u00f2 la richiesta di riesame avanzata dal governo.\nIl governo forn\u00ec al bureau nuove informazioni nel maggio 2002, annunciando la decisione del primo ministro del Vietnam (dicembre 2001) di elevare Phong Nha \u2013 Ke Bang al grado di parco nazionale, con una superficie complessiva di 857,54\u00a0km2; fornendo informazioni sui progetti di conservazione e sviluppo del parco. La nuova proposta riguardava un'area pi\u00f9 limitata di quella del 200, ma molto maggiore di quella del 1998.\nFu riconosciuta patrimonio naturale dell'umanit\u00e0 durante la 27\u00aa assemblea generale dell'UNESCO, tenutasi a Parigi dal 30 giugno al 5 luglio 2003. Durante questa sessione, i delegati di oltre 160 stati membri convennero sull'opportunit\u00e0 di includere Phong Nha-Ke Bang ed altri 30 siti nella lista. A Phong Nha-Ke Bang \u00e8 stato riconosciuto il rispetto del criterio VIII a causa dei reperti storici, e per la sua importanza geologica, geomorfica e geostorica.\nSecondo sopralluogo.\nIl National Council for Cultural Heritage, un'organizzazione controllata dal Ministero della Cultura e dell'informazione del Vietnam (ora Ministero della Cultura, Sport e Turismo) raccomand\u00f2 al primo ministro vietnamita di proporre Phong Nha-Ke Bang ad un secondo controllo UNESCO per poterne validare anche la biodiversit\u00e0 (nel 2003 era stato considerato solo l'aspetto geologico).\nEsperti vietnamiti ed internazionali speravano di veder riconosciuta l'importanza del parco anche nel 2008.\nDopo il riconoscimento dell'UNESCO del 2003, il governo vietnamita continu\u00f2 a compilare documentazione scientifica per fare inserire il parco tra i patrimoni naturali. Secondo il rapporto del WWF del 2000, il parco nazionale di Phong Nha-Ke Bang \u00e8 uno dei 200 migliori siti mondiali per la biodiversit\u00e0, ed uno dei 60 pi\u00f9 importanti santuari del Vietnam. Vantava una foresta unica al mondo, composta da 15 tipi diversi.\nAlla conferenza finale del National Council for Cultural Heritage tenutosi in Vietnam nel 2007, gli scienziati presenti alla riunione mostrarono i documenti riguardanti il parco. Secondo loro si trattava di un sistema senza pari tra gli altri siti protetti dall'UNESCO.\nAttivit\u00e0 turistiche.\nIl numero di turisti \u00e8 cresciuto esponenzialmente da quando il parco \u00e8 entrato a far parte dei siti dell'UNESCO.\nLa provincia di Quang Binh ha investito molto per migliorare l'accoglienza ai turisti.\nSono stati creati molti progetti eco-turistici per lo sviluppo dell'area. Phong Nha Ke Bang fa parte di un programma chiamato \"Middle World Heritage Road\", che comprende anche l'antica capitale di Hu\u1ebf, i reperti Champa di My Son, le citt\u00e0 di H\u1ed9i An, Nha nhac e lo Space of Gong Culture in the Central Highlands of Vietnam.\nLe attivit\u00e0 turistiche di Phong Nha-Ke Bang vengono organizzate da agenzie turistiche e comprendono:\nUno dei percorsi pi\u00f9 gettonati \u00e8 rappresentato dalla risalita in barca del fiume Chay all'interno delle foreste, fino a raggiungere numerose cascate e mulinelli prima di giungere a Tro Mong. All'interno del parco si trovano cascate alte 50 metri, le cascate Chai. Si possono ammirare N\u01b0\u1edbc Ngang, una fonte orizzontale invece delle solite verticali; \u00d0\u00e1 N\u1eb1m, una pietra che blocca un torrente. Ma la scena pi\u00f9 spettacolare \u00e8 rappresentata da N\u01b0\u1edbc Tr\u1ed3i, un corso d'acqua che zampilla dal terreno. Molti dei fiumi hanno lunghi corsi, per poi sparire nel sottosuolo.\nGrazie allo sviluppo turistico del parco, circa 1000 abitanti localio hanno trovato un impiego in ambito turistico. Il centro provinciale di Phong Nha-Ke Bang per l'Ecotourismo e la Cultura ha a disposizione 248 barche, dando lavoro a 500 persone. Per ogni nave ci sono 2 uomini con uno stipendio da VND70.000 al giorno, relativamente alto rispetto alla media del luogo. Il centro, nel 2000, ha lanciato un programma per insegnare ad alcuni uomini l'arte della fotografia da usare con i turisti.\nAl fine di facilitare l'incremento del flusso turistico, \u00e8 stato costruito l'aeroporto di Dong Hoi, operativo dalla fine del 2008.\nPhong Nha-Ke Bang, insieme alla Baia di Ha Long ed al Fansipan, ha fatto parte dei candidati a diventare una delle Sette meraviglie del mondo moderno. Il 12 febbraio 2008 \u00e8 stata pubblicata la classifica in cui risulta essere al decimo posto.\nGestione.\nAttivit\u00e0 di gestione.\nIl comitato di gestione del parco \u00e8 composto da 115 persone, tra cui zoologi, botanici, silviculturalisti e socio-economisti. A causa della mancanza di fondi e mezzi, come gli elicotteri, \u00e8 difficoltosa la salvaguardia del parco.\nUna zona semi selvaggia di 0,18\u00a0km2, circondata da un reticolato elettrico, protegge i primati che abitano la foresta. Il progetto \u00e8 sponsorizzato dallo Zoologische Gesellschaft Frankfurt (Germania) al fine di fornire un santuario alle 10 specie di primati tra cui \"Trachypithecus francoisi hatinhensis\", \"Pygathrix nemaeus\" o \"Pygathrix nemaeus nemaeus\".\nMinacce alla biodiversit\u00e0.\nNel cuore del parco ci sono due villaggi appartenenti ai gruppi etnici di Arem e Ma Coong. Nel cuscino esterno vivono 52001 persone. Si tratta soprattutto di Kinh e di altre minoranze etniche di Chut e Van Kieu, molti dei quali vivono dei prodotti che offre la foresta.\nL'aumento di visitatori del parco \u00e8 un altro problema a causa dell'inquinamento non previsto (dell'acqua, rifiuti), e l'impatto umano su grotte e caverne potrebbe danneggiarne la biodiversit\u00e0. La caccia \u00e8 un grave pericolo per la vita selvatica, ed ha portato al ridimensionamento della presenza di specie quali il maiale selvatico, il binturong ed i primati. Nonostante le autorit\u00e0 locali non abbiano preso contromisure, molti sono i ristoranti che servono carne di animali selvatici cacciati all'interno del parco. Attualmente Phong Nha-Ke Bang non protegge tigri, elefanti asiatici e tori selvatici.\nLe rare anguille tipo la \"Anguilla marmorota\" o la \"Anguilla bicolo\" vengono catturate e consumate in gran numero dagli abitanti locali, e servite come specialit\u00e0 tipiche dai ristoranti dato che, secondo le credenze popolari, si tratterebbe di \"Viagra naturale\".\nL'eccessivo sfruttamento del legno pregiato come l'Ebano ed il Go Hue (\"Dalbergia rimosa\"), e gli oli ricavati da alberi quali il \"Cinnamomum balansea\", rattan, \u00e8 il motivo della scomparsa di queste piante da molte zone del parco. Anche i pipistrelli che popolavano le caverne sono disturbati dalla presenza degli uomini.\nL'autostrada di Ho Chi Minh e la Strada 20 attraversano i confini del parco, e la strada che le connette attraversa il centro dell'area protetta aumentando il pericolo per le specie selvatiche, soprattutto dei presbiti dell'Hatinh e dei presbiti neri. Durante la costruzione della strada, le esplosioni e le altre attivit\u00e0 tennero i primati lontani dal loro habitat naturale.\nA causa della scarsa gestione effettuata dal governo locale, molte aree esterne della foresta sono state in buona parte spogliate, alcune completamente.\nIl calcare di Phong Nha-Ke Bang \u00e8 stato sfruttato per motivi commerciali dagli abitanti locali, senza che le autorit\u00e0 prendessero contromisure.\nIl governo provinciale approv\u00f2 la costruzione di una centrale termoelettrica alimentata a carbone da 3600 MW nel villaggio di V\u0129nh S\u01a1n, comune di Qu\u1ea3ng \u0110\u00f4ng, distretto di Quang Trach, 40\u00a0km a nord-est del parco nazionale. Questa scelta ha fatto preoccupare molti ambientalisti a causa del probabile inquinamento di acqua ed aria subito dal parco.\nGli incendi nella stagione secca sono violenti, e rappresentano una minaccia per la foresta.\nGestione dei territori adiacenti.\nLa gestione del territorio e la regolamentazione delle attivit\u00e0 commerciali nella zona che circonda il parco sono svolte dalle autorit\u00e0 provinciali in maniera disorganizzata. Lotti di terra sono stati venduti ad investitori ed abitanti locali per la costruzione di edifici di servizio modo azzardato, portando alla creazione di molti edifici all'ingresso del parco. La cosa \u00e8 stata peggiorata da coloro che non hanno costruito sui propri lotti, ma che li tengono per rivenderli in futuro. Il progetto edilizio dei 2\u00a0km\u00b2 adiacenti al parco \u00e8 stato criticato da molti esperti che l'hanno etichettato come \"senza visione al futuro \". Il governo provinciale di Quang Binh dichiar\u00f2 l'intenzione di assoldare ingegneri internazionale per aiutare nello sviluppo del turismo nelle aree adiacenti.\nFinanziamenti internazionali.\nIl 3 novembre 2005 il governo tedesco annunci\u00f2 lo stanziamento di 12,6 milioni di euro a favore del comitato di gestione del parco, al fine di proteggere la sua biodiversit\u00e0.\nNel 2007 il governo tedesco don\u00f2 altri 1,8 milioni di euro al Vietnam per la protezione del parco.\nIl Fauna &amp; Flora International don\u00f2 132\u00a0000 dollari a Phong Nha-Ke Bang per la protezione dei primati presenti nel parco e nelle immediate vicinanze.\nNel 1998, il FFI organizz\u00f2 un corso di aggiornamento per il personale del parco. La British Commission for International Development sponsorizz\u00f2 un fondo del WWF per proteggere la biodiversit\u00e0 del parco e della vicina riserva di Hin Namno in Laos. L'FFI ricevette anche fondi dal Department for Environment, Food and Rural Affairs britannico per organizzare una campagna volta a sensibilizzare la gente riguardo alla biodiversit\u00e0 presente nella foresta."}
{"id": "598183", "revid": "1048993", "url": "https://it.wikipedia.org/wiki?curid=598183", "title": "Peter Stormare", "text": " \u00c8 conosciuto principalmente per il ruolo di John Abruzzi nella serie televisiva statunitense \"Prison Break\".\nGrazie alla sua capacit\u00e0 di imitare diversi accenti, \u00e8 molto richiesto dal cinema statunitense per le interpretazioni di personaggi di origine europea di varie nazionalit\u00e0, oltretutto, molto spesso, piuttosto eccentrici o di dubbia moralit\u00e0.\nBiografia.\nHa fatto parte per undici anni del Teatro Nazionale di Svezia e, nel 1990, \u00e8 stato direttore artistico del Globe Theatre di Tokyo portando in scena opere teatrali shakespeariane. Si \u00e8 affermato in teatro con classici quali \"Amleto\" (per la regia di Ingmar Bergman), \"Don Giovanni\" e \"Cyrano de Bergerac\". Il grande regista svedese Ingmar Bergman \u00e8 considerato il suo scopritore. Nei primi anni novanta ha alternato lavori negli Stati Uniti e in Svezia, dopo essersi trasferito a New York dal 1993.\nAlto oltre un metro e novanta, si \u00e8 fatto notare per la sua interpretazione in \"Risvegli\" (1990) di Penny Marshall, suo debutto hollywoodiano. Dopo aver preso parte a \"Fargo\" (1996), \u00e8 tornato a lavorare con i fratelli Coen in un ruolo eccentrico (uno dei nichilisti) nel film \"Il grande Lebowski\" (1998), quindi \u00e8 stato un membro della squadra InGen ne \"Il mondo perduto - Jurassic Park\" di Steven Spielberg.\nHa avuto una parte come astronauta russo in \"Armageddon - Giudizio finale\" (1998) e ha trapiantato un nuovo paio di occhi a Tom Cruise in un altro film di Spielberg, \"Minority Report\" (2002). Inoltre ha recitato anche in \"Chocolat\", con Johnny Depp, e in \"Windtalkers\" di John Woo. Appare in \"Birth - Io sono Sean\" con Nicole Kidman, nel film di Terry Gilliam \"I fratelli Grimm e l'incantevole strega\" e nella parte di Lucifero in \"Constantine\" (2004).\nNon \u00e8 solo conosciuto come attore cinematografico e teatrale, ma anche come musicista: infatti sul set di \"The Million Dollar Hotel\" (1999) ha conosciuto Bono che lo ha incoraggiato ad incidere un album, pubblicato nel 2002 col titolo \"Dallerp\u00f6lsa och sm\u00e5f\u00e5glar\". Stormare, quando non \u00e8 impegnato a recitare, suona in un gruppo di Los Angeles, i Blonde From Fargo, con i quali si destreggia tra basso, chitarra e canto, oltre a comporre testi e musiche.\nTra il 2005 e il 2006, una delle sue interpretazioni pi\u00f9 interessanti che l'hanno reso noto anche al piccolo schermo \u00e8 quella di John Abruzzi nelle prime due stagioni di \"Prison Break\", serie televisiva ambientata in un carcere, dove Stormare interpreta un boss mafioso di origine italiana. Nel 2010 compare nel video \"Uprising\" dei Sabaton, gruppo heavy metal svedese, dove interpreta un generale tedesco.\nNel 2013 ricopre il ruolo di Ink nel film \"Educazione siberiana\" del regista italiano Gabriele Salvatores; nello stesso anno recita anche in \"Hansel &amp; Gretel - Cacciatori di streghe\", \"The Last Stand - L'ultima sfida\" con Arnold Schwarzenegger e \"The Zero Theorem - Tutto \u00e8 vanit\u00e0\". Nel 2014 interpreta Werner Zytle, il nuovo Conte Vertigo nella serie televisiva \"Arrow\". Nel 2015 presta le sembianze e la voce allo psichiatra Dr. Alan Hill nel videogioco a tema survival horror \"Until Dawn\", distribuito in esclusiva per PlayStation 4, tramite la tecnica del motion capture.\nVita privata.\nGi\u00e0 sposato dal 1989 al 2006 con l'attrice Karen Sillas, dal 2008 \u00e8 sposato con Toshimi Stormare, di origine giapponese, con cui ha avuto una figlia, Kaiya Bella Luna (2009). Anche padre di Kelly (1989), nata da una precedente relazione, attualmente vive a New York con la sua famiglia. Era amico del regista Ingmar Bergman. \u00c8 inoltre padrino dell'attore Gustaf Skarsg\u00e5rd.\nDoppiatori italiani.\nNelle versioni in italiano dei suoi film, Peter Stormare \u00e8 stato doppiato da:\nDa doppiatore \u00e8 sostituito da:"}
{"id": "598188", "revid": "125302937", "url": "https://it.wikipedia.org/wiki?curid=598188", "title": "Giorno di Santo Stefano", "text": "Il giorno di Santo Stefano \u00e8 una festivit\u00e0 cristiana celebrata il 26 dicembre dalla Chiesa cattolica e da alcune Chiese protestanti, mentre la Chiesa ortodossa lo celebra il 27 dicembre.\n\u00c8 nata una santa Lucia\nIn questo giorno si ricorda Stefano protomartire, ovvero il primo martire del cristianesimo secondo il Nuovo Testamento. Intorno all'anno 36 d.C. fu accusato di blasfemia dal sinedrio e condannato alla lapidazione. Uno dei suoi principali inquisitori fu Saulo di Tarso, che poi diventer\u00e0 San Paolo.\nNel mondo.\nIl giorno di Santo Stefano \u00e8 una festa nazionale in Austria, Citt\u00e0 del Vaticano, Croazia, Danimarca, Germania, Irlanda, Italia, Romania, San Marino e Svizzera italiana. \nL'Italia lo rese festivo nel 1947 laddove in precedenza era un normale giorno lavorativo; la Chiesa cattolica lo celebra altres\u00ec come festa religiosa, ancorch\u00e9 non di precetto, come invece \u00e8 in Germania e altri Paesi germanofoni. Il motivo del giorno festivo in Italia, non richiesto dalla Chiesa cattolica nonostante la fama del santo, \u00e8 da ricercarsi nell'intento di prolungare la vacanza del Natale, creando due giorni festivi consecutivi, cosa che accade anche nel caso del Luned\u00ec dell'Angelo, informalmente Pasquetta, festa non religiosa, ma che vuole solo allungare la Pasqua. Prima del 1947 le due giornate erano giorni lavorativi, con le banche e gli uffici aperti.\nNel Regno Unito e in vari Paesi del Commonwealth si celebra altres\u00ec il \"Boxing Day\", che corrisponde sempre alla festa di Santo Stefano a meno che non cada di domenica, nel qual caso si celebra il 27 dicembre.\nIrlanda.\nIn Irlanda questo giorno \u00e8 chiamato \"L\u00e1 Fh\u00e9ile Stiof\u00e1n\" o \"L\u00e1 an Dreoil\u00edn\" - il secondo nome \u00e8 la traduzione letterale di un altro nome inglese usato, \"the Day of the Wren\" o \"Wren Day\". Quando \u00e8 usato in questo contesto, \"wren\" \u00e8 spesso pronunciato \"ran\". Questo nome allude alcune leggende, incluse quelle che si raccontano in Irlanda che collegano episodi della vita di Ges\u00f9 con il passero. In alcune parti dell'Irlanda persone recanti l'immagine di uno scricciolo, o portando proprio uno scriccilo in gabbia, vanno di casa in casa suonando canzoni, ballando e cantando. A seconda della regione sono chiamati \"Wrenboys\", \" Mummers\" o \"Strawboys\".\nCatalogna.\nIn Catalogna \u00e8 chiamata \"Sant Esteve\" ed \u00e8 un giorno di festa, e la festivit\u00e0 non \u00e8 osservata in tutta la Spagna. Ci\u00f2 si deve al fatto che nell'antichit\u00e0 la Catalogna dipendeva dai Carolingi, mentre il resto dello stato spagnolo dai capi religiosi di Toledo.\nSerbia.\nSanto Stefano \u00e8 il santo patrono della Serbia e in questo giorno si celebra la \"Festa della Repubblica\". In Serbia si festeggia il 9 gennaio (secondo il calendario gregoriano, che \u00e8 poi quello adottato dalla maggioranza delle chiese cristiane), poich\u00e9 la Serbia, aderendo alla Chiesa ortodossa, adottano il calendario giuliano."}
{"id": "598189", "revid": "6923", "url": "https://it.wikipedia.org/wiki?curid=598189", "title": "Guild Guitar Company", "text": "La Guild Guitar Company (pi\u00f9 comunemente nota come Guild), \u00e8 un'azienda statunitense costruttrice di chitarre e bassi fondata a New York nel 1952 da Alfred Dronge (un commerciante di strumenti musicali) e George Mann (ex direttore della Epiphone).\nStoria.\nIl nome, che letteralmente significa \"Corporazione\", deriva dal fatto che la societ\u00e0 si presentava come una cooperativa dei migliori liutai fuoriusciti dalla Epiphone, all'epoca in forte crisi, attratti dalla proposta di Mann di costruire un'azienda autonoma orientata alla progettazione e la realizzazione di strumenti di alto livello.\nDopo appena un anno Mann, che aveva una visione pi\u00f9 commerciale del progetto, fuoriusc\u00ec dalla societ\u00e0; nonostante ci\u00f2, sfruttando la consulenza dei maggiori musicisti di jazz e rock and roll che regolarmente registravano i propri lavori a New York, la Guild fu presto in grado di fornire una gamma di strumenti di livello assoluto, sia nel settore della liuteria acustica, sia nella produzione di chitarre semiacustiche.\nAll'inizio degli anni sessanta, a causa del grande successo dei suoi strumenti, i vecchi stabilimenti di Hoboken (New Jersey) risultavano del tutto inadeguati alla crescente richiesta: la produzione fu quindi spostata nei ben pi\u00f9 capienti spazi a disposizione a Westerly, nel Rhode Island, lasciando a Hoboken gli uffici e la sede amministrativa.\nL'evolversi del mercato, sempre pi\u00f9 orientato verso chitarre a corpo solido e l'inevitabile declino della popolarit\u00e0 della musica jazz, unito agli imponenti investimenti pubblicitari che aziende sue concorrenti (in primis la Gibson) erano in grado di fare, il totale rifiuto di costruire strumenti musicali a prezzo contenuto nei paesi asiatici e, non ultima, la prematura scomparsa di Alfred Dronge nel 1972 in un incidente aereo, portarono la Guild ad un periodo di profonda crisi economica, culminata con l'acquisizione del marchio da parte della Fender nel 1995. Salutato come un avvenimento positivo da parte dei lavoratori, ma presto la Fender disattese le promesse di mantenere il marchio come il \"fiore all'occhiello\" del catalogo di chitarre acustiche e semiacustiche della propria azienda.\nIn pochi anni, nonostante la consolidata tradizione aziendale:\nChitarre Guild nella cultura di massa.\nNel campo della liuteria acustica, Guild, Martin e Gibson, sono storicamente considerati i marchi di riferimento, avendo introdotto, ognuna di queste compagnie, significative innovazioni nel settore, rispettivamente, delle chitarre jumbo, delle chitarre dreadnought e delle chitarre western.\nL'artista che alla fine degli anni 60 e per tutti gli anni 70 contribu\u00ec maggiormente a rendere popolari a livello planetario le Guild acustiche \u00e8 senza dubbio John Denver. Le sue Guild Jumbo a 6 e 12 corde compaiono non solo in tutte le storiche registrazioni in studio dell'artista, ma pure ritratte in diverse occasioni sulle copertine dei suoi albums, tra cui il suo primo, Rhymes and Reasons del 1969, il suo quarto Poems, Prayers &amp; Promises del 1971 ed i due dal vivo An Evening with John Denver (1975) e Live in London (1976).\nJohn Renbourn, uno dei pi\u00f9 grandi chitarristi acustici di tutti i tempi, ha legato la fase forse pi\u00f9 creativa della sua lunga carriera all'uso della dreadnought D55, ritratta anche sulla copertina del suo album The Black Balloon del 1979.\nRichie Havens \u00e8 un altro popolare artista la cui carriera \u00e8 sempre stata legata alle Guild acustiche, in particolare alla dreadnought D40 che port\u00f2 sul palco anche al celeberrimo Woodstock Festival del 1969. La Casa infine premi\u00f2 la sua pressoch\u00e9 assoluta fedelt\u00e0 a questo modello creando la Guild D40 Richie Havens Signature Model.\nUn ulteriore elemento in grado di spiegare la popolarit\u00e0 del marchio Guild nel settore della liuteria acustica pu\u00f2 essere rintracciato nella foto di copertina dell'album Bryter Layter del cantautore inglese Nick Drake, nella quale l'artista si fa ritrarre abbracciato alla sua \"fida\" Guild M20.\nAllo stesso modo, la \"Guild Artist Award\", modello di punta del catalogo di chitarre archtop jazz della Guild, costruito con materiali e liuteria senza compromessi, con un prezzo di 10.000 dollari (listino 2001) che la rendeva la chitarra di produzione industriale pi\u00f9 costosa al mondo, ha reso il marchio una pietra di paragone nel settore della liuteria elettrocustica al pi\u00f9 alto livello.\nNon stupisce che siano numerosi i grandi chitarristi che hanno utilizzato strumenti Guild, talvolta nonostante fossero vincolati da contratti di sponsorizzazione da altri produttori.\nFra questi possiamo citare;"}
{"id": "598191", "revid": "52121", "url": "https://it.wikipedia.org/wiki?curid=598191", "title": "Guild", "text": ""}
{"id": "598197", "revid": "1564499", "url": "https://it.wikipedia.org/wiki?curid=598197", "title": "Santa Caterina (Reggio Calabria)", "text": "Santa Caterina \u00e8 uno dei quartieri residenziali di Reggio Calabria. Con San Brunello e Vito costituisce la III circoscrizione comunale, della quale ospita la sede.\nSituato nel nord della citt\u00e0, confina a nord su \"via nazionale Pentimele\" con il quartiere di Pentimele, a sud con quello di San Brunello e a est sul \"viale della Libert\u00e0\" con il quartiere di Vito.\n\"Santa Caterina\" \u00e8 uno dei pi\u00f9 popolosi quartieri della citt\u00e0, ha una pianta rettangolare ed \u00e8 costituita da tre zone:\nMorfologia.\nLa maggior parte degli edifici del quartiere risale al periodo fascista, durante il quale il quartiere fu ricostruito a seguito del devastante terremoto del 1908.\nLe quattro vie principali attraversano il quartiere da nord a sud (e viceversa): \"via Enotria\", \"via Esperia\", \"via Italia\" e \"via Santa Caterina d'Alessandria\", sulla quale sorge l'omonima chiesa.\nLa \"via Santa Caterina\" d\u00e0 il nome al quartiere stesso essendone centro della vita commerciale.\nL'aspetto urbanistico del quartiere \u00e8 dunque sostanzialmente di tipo cardo-decumano, ovvero \"a scacchiera\" essendo le vie principali ortogonali fra loro e segmentate da altre vie ortogonali. \u00c8 inteso come una ideale continuazione a nord, oltre il torrente, del quartiere di pineta Zerbi.\nServizi.\nQui sorgono la \"Scuola media \"Ibico\"\" e la \"Scuola elementare \"Santa Caterina\"\" accanto alla quale vi \u00e8 uno dei parchi cittadini, frequentato dai giovani, diversi uffici della regione e della provincia.\nIl punto pi\u00f9 frequentato da ragazzi e da famiglie \u00e8 la locale parrocchia, grazie alle prolungate attivit\u00e0 di AGESCI e AC. \nIl quartiere \u00e8 servito dai mezzi dell'ATAM, con 12 linee che lo attraversano e numerose altre che fanno capolinea all'inizio del quartiere sul Ponte della Libert\u00e0, e dalla stazione di Reggio Calabria Santa Caterina in cui fanno regolarmente tappa i treni locali.\nIl quartiere si trova al termine dell'Autostrada A2 Salerno-Reggio Calabria.\nI Fatti di Reggio.\nAgli inizi degli anni settanta il quartiere di \"Santa Caterina\" fu, assieme al quartiere di Sbarre uno dei protagonisti dei Fatti di Reggio.\nLa rivolta ebbe anche dei lati singolari: proprio per sottolineare il totale disprezzo per il governo in carica, i cittadini del quartiere dichiararono polemicamente la loro scissione dall'Italia e si autoproclamarono \"Granducato di Santa Caterina\"."}
{"id": "598200", "revid": "287204", "url": "https://it.wikipedia.org/wiki?curid=598200", "title": "Mario Ancic", "text": ""}
{"id": "598202", "revid": "287204", "url": "https://it.wikipedia.org/wiki?curid=598202", "title": "Radek Stepanek", "text": ""}
{"id": "598204", "revid": "11215", "url": "https://it.wikipedia.org/wiki?curid=598204", "title": "Rainer Schuettler", "text": ""}
{"id": "598205", "revid": "287204", "url": "https://it.wikipedia.org/wiki?curid=598205", "title": "Gaston Gaudio", "text": ""}
{"id": "598206", "revid": "949861", "url": "https://it.wikipedia.org/wiki?curid=598206", "title": "Villaggio della Foglia", "text": ""}
{"id": "598211", "revid": "125826706", "url": "https://it.wikipedia.org/wiki?curid=598211", "title": "Ettore Ferrari", "text": "Figlio dello scultore Filippo Ferrari, fu uno dei protagonisti della celebrazione artistica del nuovo stato laico nato con l'Unit\u00e0 d'Italia.\nAllievo dell'Accademia nazionale di San Luca, nella quale vinse una borsa di studio nel 1868 e si laure\u00f2 nel 1872, a lungo professore dell'Istituto superiore di belle arti, di convinta fede repubblicana, fu deputato al parlamento del Regno d'Italia per tre legislature e gran maestro del Grande Oriente d'Italia. Fu, inoltre, presidente onorario della Societ\u00e0 operaia di mutuo soccorso di Lendinara dove esegu\u00ec la statua ad Alberto Mario e fondatore, nel 1901, dell'Universit\u00e0 Popolare di Milano. Fece parte del gruppo di artisti denominato \"i XXV della campagna romana\", formatosi nel 1904.\nArtista.\nTra le numerose opere di Ferrari ricordiamo il monumento al poeta latino Ovidio, realizzato nel 1887 per la citt\u00e0 di Costanza in Romania (l'antica Tomi dove il poeta fu relegato in esilio): il monumento, fuso da Alessandro Nelli, venne replicato nel 1925 per la citt\u00e0 di Sulmona in Abruzzo che a Ovidio diede i natali (\"Sulmo mihi patria est\"). Lo stesso anno realizza, per la citt\u00e0 di Venezia, il monumento a Vittorio Emanuele II per il decennale dalla morte del primo re dell'Italia unita.\nIl suo monumento a Giordano Bruno, posto in Campo de' Fiori a Roma, dopo un primo progetto del 1879, respinto perch\u00e9 giudicato troppo polemico nei confronti della Chiesa cattolica, fu inaugurato il 9 giugno 1889. Il volto del filosofo nolano \u00e8 significativamente rivolto in segno di ammonimento verso la basilica di San Pietro in Vaticano.\nL'artista esegu\u00ec diverse statue di Giuseppe Garibaldi: la statua in marmo a Vicenza, in piazza Castello, del 1887; la statua bronzea del 1892, situata a Pisa; il monumento equestre nella piazza omonima di Rovigo, inaugurato nel 1896. L'artista, contrario alla monarchia, inser\u00ec sotto le staffe due corone rovesciate. Questo segno di fede repubblicana pare abbia fatto collocare a Rovigo questa pregevole opera inizialmente destinata alla capitale.\nParticolarmente lungo fu il completamento di una delle sue opere pi\u00f9 note: il grande monumento a Giuseppe Mazzini sull'Aventino di Roma, monumento che, in appositi medaglioni, ricorda anche altri protagonisti del Risorgimento, tra cui Goffredo Mameli, Carlo Pisacane, Aurelio Saffi. Dopo aver ricevuto l'incarico nel 1902, Ferrari termin\u00f2 il bozzetto nel 1905. Nel 1914 venne decisa la collocazione sul colle romano e dopo ben otto anni, nel 1922, inizi\u00f2 la sua costruzione. Alla morte dell'artista, nel 1929, erano ormai terminate le opere scultoree, ma solo il 2 giugno 1949 avvenne l'inaugurazione del complesso nell'odierno piazzale Ugo La Malfa. \nTra le sue ultime opere figura il monumento a Publio Ovidio Nasone del 1925, realizzato a Sulmona.\nFece parte della commissione giudicatrice del concorso per il monumento a Dante di Trento.\nAltri suoi monumenti:\nMassone.\nDivenuto gran maestro nel 1904, rimanendolo fino al 1917, impresse al Grande Oriente d'Italia un pi\u00f9 netto orientamento di carattere radicale e anticlericale: nel suo discorso di insediamento cos\u00ec deline\u00f2 il ruolo che l'obbedienza avrebbe dovuto ricoprire: \u00abla Massoneria non deve tenersi costantemente isolata e nell'ombra, ma scendere a contatto della vita, combattere alla luce del sole le sante battaglie dell'alta sua missione per la tutela della giustizia e per la grande educazione. Nuovi bisogni presentano nuovi problemi; nuovi problemi esigono nuove soluzioni; da nuovi doveri scaturiscono nuovi diritti. La Massoneria non pu\u00f2, non deve chiudere gli occhi alla nuova luce, ma fissarla, scrutarla e dirigerla\u00bb. Da convinto repubblicano, per esempio, Ferrari, oltre alla tradizionale difesa della laicit\u00e0 della scuola e ai consueti temi anticlericali, propugnava un maggior impegno sui temi attinenti alla legislazione sociale. Fu Sovrano gran commendatore del Supremo Consiglio del Rito scozzese antico ed accettato dal 1918 al 1929.\nEttore Ferrari, in quanto coerente difensore dei valori democratici, fu uno dei pi\u00f9 coerenti oppositori del fascismo. Nel novembre 1926 Benito Mussolini promulg\u00f2 una legge che vietava l'attivit\u00e0 delle organizzazioni non fasciste, con la quale la Massoneria fu messa fuori legge. Poich\u00e9 Ettore Ferrari non rinunci\u00f2 alle sue convinzioni, fu posto sotto sorveglianza della polizia e la sua officina fu pi\u00f9 volte devastata dai fascisti. La sua repressione culmin\u00f2 nel maggio 1929 con la sua incriminazione per aver tentato di riorganizzare la Massoneria. Subito dopo Ettore Ferrari cedette i suoi poteri a Giuseppe Lenti, tenente comandante in capo e grande combattente antifascista emigrato in Francia. Appena tre mesi dopo Ettore Ferrari si spense. \u00c8 sepolto nel Cimitero del Verano, a Roma.\nBibliografia.\nPer Ettore Ferrari Gran Maestro del Grande Oriente d'Italia:"}
{"id": "598216", "revid": "110157", "url": "https://it.wikipedia.org/wiki?curid=598216", "title": "Hashima", "text": "Hashima (in giapponese: \u7fbd\u5cf6,\u306f\u3057\u307e), \u00e8 una citt\u00e0 della Prefettura di Gifu, tra il fiume Kato e il Nagara. Il fiore della citt\u00e0 \u00e8 il crisantemo di Mino.\nOccupa un'area totale di 53,64\u00a0km\u00b2 e nel 2007 aveva una popolazione stimata di 67.091 abitanti."}
{"id": "598220", "revid": "15756", "url": "https://it.wikipedia.org/wiki?curid=598220", "title": "Rumorismo", "text": "Il termine rumorismo, bruitismo (dal francese \"bruitisme\", a sua volta derivato da \"bruit\", rumore) o noise music (traduzione in lingua inglese), designa l'\u201carte dei rumori\u201d inaugurata negli anni dieci del Novecento dal compositore e pittore futurista Luigi Russolo. Queste arti sonore sono caratterizzate dall'impiego di elementi come cacofonia, dissonanza, atonalit\u00e0, rumore, indeterminazione e ripetizione nella propria realizzazione. Il termine si diffuse dapprima in Italia e Francia e poi, attraverso l'avanguardia dadaista, in Germania.\nRussolo, partendo dalle posizioni futuriste di Filippo Tommaso Marinetti e presto affiancato dal musicista Francesco Balilla Pratella, rivendicava il rumore come elemento essenziale del linguaggio musicale, non meno dei \"suoni determinati\" della tradizione.\nImportante per l'evoluzione successiva del rumorismo furono anche gli esperimenti sulla atonalit\u00e0 condotti da compositori come Arnold Sch\u00f6nberg che proposero l'inclusione di strumenti allora considerati dissonanti ed il successivo sviluppo delle tecniche delle dodici tonalit\u00e0 e del serialismo. Nel suo libro \"1910: the Emancipation of Dissonance\", Thomas J. Harrison sentenzia che questo movimento pu\u00f2 essere descritto come metanarrativo per giustificare il fatto di essere chiamato rumore atonale dionisiaco.\nQuesta concezione del suono e della musica non lasci\u00f2 insensibili compositori come Arthur Honegger, Darius Milhaud, Igor' F\u00ebdorovi\u010d Stravinskij e Edgar Var\u00e8se e, soprattutto a partire dagli anni cinquanta, trova importanti riflessi nella musica concreta, nella musica contemporanea orientata verso la gestualit\u00e0 e in alcune tipologie di sonorizzazione ambientale.\nNegli anni sessanta il \"rumore\" esce dai circuiti della musica colta e delle avanguardie storiche per contaminarsi con generi di matrice pi\u00f9 \"popular\", fino ad arrivare al largo impiego di feedback di artisti come Jimi Hendrix e agli esperimenti sonori di Lou Reed in Metal Machine Music\nAltri musicisti di attitudine rumorista sono Iannis Xenakis, Karlheinz Stockhausen, Theatre of Eternal Music, Rhys Chatham, Ryoji Ikeda, Survival Research Laboratories, Whitehouse, Cabaret Voltaire, Psychic TV, Hermann Nitsch in \"Orgien Mysterien Theater\", e i primi lavori di La Monte Young. Generi come la musica industrial, il Power noise, e la musica glitch affondano le proprie radici nel rumorismo.\nStoria.\nLe origini.\nIl rumorismo futurista.\nZang tump tump! L'\u201cartiglieria onomatopoetica\u201d, come la chiamava Filippo Tommaso Marinetti, fu in origine redatta in una lettera inviata nel 1912 dalle trincee bulgare al pittore Luigi Russolo.\nIspirandosi alla descrizione di Marinetti dell'\u201corchestra della grande Battaglia\u201d \u2013 \u201ctutti i cinque secondi, i cannoni dell'assedio sventagliavano lo spazio di un accordo, ZAM TUUM, ammutinamento di cinquecento echi per incornarlo, polverizzarlo, disperderlo all'infinito\u201d - Russolo cominci\u00f2 a studiare l'arte dei rumori.\nFu in seguito al concerto che Francesco Balilla Pratella tenne nel marzo 1913 a Roma, in un Teatro Costanzi affollato, che Russolo redasse il suo manifesto intitolato \"L'Arte dei Rumori\" nel quale dichiar\u00f2 che la rivoluzione industriale aveva dato agli uomini moderni una maggiore capacit\u00e0 di apprezzare i suoni pi\u00f9 complessi. Russolo riteneva che la tradizionale musica melodica fosse riduttiva e prevedeva che un giorno sarebbe stata sostituita dal rumorismo musicale.\nL'arte di Balilla Pratella lo confort\u00f2 nell'idea che il suono delle macchine poteva costituire un importante materiale sonoro per la musica e, riferendosi a Pratella, Russolo dichiar\u00f2 che ascoltando l'esecuzione orchestrale della \u201cpossente musica futurista\u201d aveva finalmente conosciuto una nuova arte, l'arte dei rumori appunto.\nRussolo invent\u00f2 una definizione pi\u00f9 precisa di rumore: nell'antichit\u00e0\u00a0\u2013 spiega\u00a0\u2013 non c'era che il silenzio, ma con l'invenzione, nel XIX secolo, della macchina, \u201cera nato il rumore\u201d.\nDa allora, il rumore regn\u00f2 come \u201cun maestro assoluto per la sensibilit\u00e0 degli uomini\u201d.\nInoltre l'evoluzione della musica segu\u00ec un corso parallelo alla \u201cmoltiplicazione delle macchine\u201d, creando una rivalit\u00e0 di rumori \u201cnon soltanto nell'atmosfera rumorosa delle grandi citt\u00e0, ma anche nelle campagne che fino a ieri erano abitualmente silenziose\u201d, in modo che \u201cil suono puro, nella sua esiguit\u00e0 e nella sua monotonia, non sollevava pi\u00f9 emozioni\u201d.\nL'intonarumori.\nL'arte dei rumori di Russolo cerc\u00f2 di associare il suono dei tram, i motori a scoppio e le folle urlanti.\nFurono costruiti degli strumenti speciali che con il giro di una manovella, producevano questi effetti e furono chiamati intonarumori.\nErano delle casse rettangolari in legno, alte circa un metro e muniti di amplificatori a forma di imbuto e che contenevano diversi motori che producevano \u201cuna famiglia di rumori\u201d, l'orchestra futurista. Secondo Russolo, si potevano cos\u00ec ottenere trentamila rumori differenti.\nDei concerti di musica rumorista furono di seguito dati nella lussuosa Villa Rosa di Marinetti a Milano, l'11 agosto 1913, e poi nel giugno del 1914 al Colisseum a Londra.\nIl Times fece questa descrizione dell'evento: \u201cDegli strani strumenti con la forma di imbuto\u2026 evocanti il suono che si pu\u00f2 udire nelle manovre di un piroscafo che attraversa la Manica con un mare cattivo; i musicisti - o potremmo dire i \u201crumoristi\u201d? - hanno commesso l'imprudenza di intonare il loro secondo pezzo\u2026 poi si sentirono le grida patetiche \u201cbasta!\u201d che furono da tutti punti sovreccitati della sala.\u201d\nNessuno dei suoi dispositivi originali \u00e8 sopravvissuto, ma di recente sono stati ricostruiti alcuni che sono utilizzati in presentazioni ed esposti in musei. Nonostante le opere di Russolo abbiano solo una leggera somiglianza con i lavori della musica noise moderna, essi rappresentano un'importante ed essenziale tappa nell'evoluzione di questo genere, e oggi molti artisti riconoscono il suo manifesto come uno dei lavori pi\u00f9 fondamentali.\nLa musica rumorista fu integrata negli spettacoli futuristi, essenzialmente come musica di fondo (in questo senso pu\u00f2 considerarsi come antesignana della musica ambientale).\nLa Macchina tipografica di Balla.\nMa, come il manifesto \"l'Arte dei rumori\" suggeriva diversi modi di meccanizzare la musica, quello della \u201cdeclamazione dinamica e sinottica\u201d espose nelle loro grandi linee le regole applicabili alle azioni corporali ispirate ai movimenti spezzati delle macchine, \u201cgesticolate meccanicamente in un modo topologico, come un disegnatore creante simmetricamente in pieno cielo dei cubi, dei coni, delle spirali e delle ellissi\u201d.\nLa \u201cmacchina tipografica\u201d, del 1914, di Giacomo Balla, applic\u00f2 direttive sui movimenti meccanici in una rappresentazione privata in onore di Sergej Djagilev. Dodici persone, ognuna incarnante una parte della macchina, si esibirono davanti ad una tela di fondo sulla quale era dipinta un'unica parola \u201ctipografica\u201d. Tenendosi, uno dietro l'altro, sei interpreti, le braccia tese, che simulavano dei pistoni, mentre gli altri sei formavano una \u201cruota\u201d mossa da quei pistoni.\nLo spettacolo aveva lo scopo della ripetizione affinch\u00e9 la precisione meccanica fosse assicurata.\nUno dei partecipanti, l'architetto Virgilio Marchi, spieg\u00f2 che Balla aveva disposto gli interpreti secondo delle figure geometriche, mettendole in scena in questo modo affinch\u00e9 ciascuno rappresentasse \u201cl'anima delle differenti parti di una rotativa\u201d.\nAd ogni esecutore era attribuito un suono onomatopeico che accompagnava ogni suo movimento specifico \u201cmi si domand\u00f2 di ripetere con violenza la sillaba STA\u201d, precis\u00f2 Macchi.\nQuesta meccanizzazione dell'interprete si rifaceva in parte alla idee dell'inglese Edward Gordon Craig, direttore di teatro e teorico, noto per la sua influente rivista The Mask pubblicata a Firenze (e che aveva riedito nel 1914 il Manifesto del teatro di variet\u00e0).\nDada: Found sound e Ready-made.\nNel 1916 anche Marcel Duchamp inizia a lavorare con i rumori, seguendo strade diverse da quelle dei futuristi. Uno dei suoi Ready-made dal titolo \"A Bruit Secret\" (Un Rumore Segreto), era un lavoro in collaborazione con Walter Arensberg che vedeva la creazione di uno strumento rumoroso.\nNello stesso periodo, si iniziava ad esplorare l'utilizzo di \"found sound\" (suoni trovati) come risorse musicali. Uno dei primi esempi ne fu \"Parade\", una performance presentata al Chatelet Theatre di Parigi il 18 maggio 1917 ideata da Jean Cocteau, con il design di Pablo Picasso, coreografie di Leonid Massine e musiche di Eric Satie. La composizione musicale includeva oggetti come dinamo, macchine per codice Morse, Sirene, motori di aeroplano e macchine da scrivere. Tali suoni venivano chiamati da Cocteau \"trompe l'oreille\".\nDagli anni venti agli anni cinquanta.\nNella decade del 1920-1930, compositori di musica contemporanea come Edgard Var\u00e8se e George Antheil cominciarono ad utilizzare primi strumenti musicali meccanici, come ad esempio la pianola e la sirena, al fine di creare musica che rispecchiasse il rumore del mondo moderno. La pi\u00f9 famosa composizione rumorista di Antheil \u00e8 il suo \"Ballet m\u00e9canique\" (1924), originariamente concepito come accompagnamento musicale all'omonimo film Dada, di Dudley Murphy e Fernard L\u00e9ger. I creatori del film e i compositori decisero di far evolvere separatamente le loro creazioni, nonostante tra i crediti del film venne segnalato Antheil. In ogni caso, il Ballet M\u00e9canique fu rappresentato come concerto musicale per la prima volta a Parigi nel 1926.\nNel 1930, sotto l'influenza di Henry Cowell a San Francisco, Lou Harrison e John Cage iniziarono a comporre tramite l'utilizzo di percussioni assemblate da \"cianfrusaglie\", cercando nelle discariche e nei negozi di antiquariato della Chinatown oggetti adeguati, come tamburi, vasi da fiori, gong, e tanto altro ancora. Cage ha iniziato la serie dei \"Paesaggi immaginari\" (\"Imaginary Landscapes\") nel 1939, nei quali venivano combinati suoni registrati, percussioni, e, nel caso di\"Imaginary Landscape # 4\", dodici radio.\nIn Europa, verso la fine del 1940, Pierre Schaeffer coni\u00f2 il termine \"musica concreta\" per fare riferimento alla peculiare natura dei suoni su nastro, separati dalla sorgente che le genera inizialmente.. A seguito di ci\u00f2, sia in Europa che in America, altri compositori di musica contemporanea come Karlheinz Stockhausen, GM Koenig, Iannis Xenakis, La Monte Young, David Tudor, hanno compiuto degli studi sulle composizioni basate sul suono. Tra le tecniche che vennero utilizzate in questo periodo ci sono la manipolazione del nastro, la sintesi sonora, l'improvvisazione e l'elettronica dal vivo.\nDal rumorismo moderno al noise post-moderno.\nLa storica dell'arte Rosalind Krauss, disse che dal 1968 artisti come Robert Morris, Robert Smithson e Richard Serra erano \"entrati in una condizione logica che non pu\u00f2 pi\u00f9 essere definita modernista\". Le \"Arti del suono\" si trovarono nella stessa condizione, ma con una maggiore enfasi sulla distribuzione. \"Antiform\" e \"Process Art\" (\"Antiforma\" e \"Processo Artistico\") divennero i termini pi\u00f9 utilizzati per descrivere questa corrente culturale post-moderna e post-industriale. Molte furono le applicazioni nella musica colta, come avvenne con La Monte Young con la composizione \"89 VI 8 C. 1:42-1:52 AM Parigi Encore\", e con gli artisti di Fluxus con \"Poem For Chairs, Tables, Benches, Etc...\"\nAnche nella scena del Jazz d' avanguardia viene applicato il processo anti-forma che port\u00f2 poi al \"free noise\" con esperimenti sonori di musicisti come John Coltrane, Faraone Sanders, Ornette Coleman, Cecil Taylor, Eric Dolphy, Archie Shepp, Sun Ra Arkestra, Albert Ayler, Peter Br\u00f6tzmann, John Zorn. Nel 1970, il concetto stesso di \"Arte del suono\" venne ampliato, e diversi gruppi come Survival Research Laboratories, Borbetomagus e Elliot Sharp abbracciarono ed estesero le estetiche dissonanti e poco accessibili di questa musica.\nNel 1975 esce il doppio LP di Lou Reed, \"Metal Machine Music\" (1975) che fu una delle prime pubblicazioni interamente rumoristiche di un musicista proveniente dalla musica pop rock, definito dal critico musicale Lester Bangs \"l'album pi\u00f9 grande mai realizzato nella storia del timpano umano\". L'album \u00e8 stato inoltre citato come uno dei \"peggiori album di tutti i tempi\". Reed che aveva conosciuto la drone music elettronica di La Monte Young e il suo progetto Theatre of Eternal Music, gruppo seminale della musica minimalista/rumorista della met\u00e0 degli anni'60 di cui fecero parte John Cale, Marian Zazeela, Henry Flynt, Angus Maclise, Tony Conrad fu molto influenzato da queste modalit\u00e0 compositive. Le dissonanti note sostenute e la forte amplificazione ispirata ai Theatre of Eternal Music erano infatti gi\u00e0 penetrate tramite John Cale nei brani dei Velvet Underground. In seguito John Cale e Tony Conrad pubblicarono anche le registrazioni rumoriste realizzate durante la met\u00e0 degli anni Sessanta, come ad esempio la serie di \"Inside the Dream Syndicate\" di Cale (\"The Dream Syndicate\" fu il nome alternativo dato da Cale e Conrad alla loro lavoro collaborazione con La Monte Young).\nIntorno allo stesso periodo, in Inghilterra muoveva i primi passi un altro movimento che fece largo uso di pratiche rumoriste. La musica industriale vedeva una serie di gruppi come Throbbing Gristle, Cabaret Voltaire, Monte Cazazza, Whitehouse, NON (al secolo Boyd Rice) riuniti attorno alla Industrial Records, etichetta che utilizzava spesso pubblicazioni in cassetta caratterizzate da editing su nastro, percussioni nette e ripetizioni distorte, al punto da poter degradare in un noise ancora pi\u00f9 duro. Nel 1980, artisti industrial come Current 93, Hafler Trio, Throbbing Gristle, Coil, Laibach, Thee Temple ov Psychick Youth, Test Dept, Clock DVA, SPK ed Einst\u00fcrzende Neubauten suonavano musica rumorista mescolando percussioni metalliche, chitarre e strumenti non convenzionali (ad esempio, martelli e ossa) durante l'esecuzione di elaborate rappresentazioni. Questi artisti sperimentavano con vari gradi di tecniche di produzione. Dalla prima scena industriale si ramificarono presto a macchia d'olio, una molteplicit\u00e0 di nuovi generi ed artisti che vengono oggi definiti come post-industriali. Parte di tale diffusione lo si deve ad un continuo proliferare di microetichette e fanzine dalle quali uscirono band come \u00c9tant Donn\u00e9s, Le Syndicat, Factrix, Autopsia, Nocturnal Emissioni, Severed Hads e in Italia Maurizio Bianchi, Teho Teardo, Sigillum S, Ain Soph, The Sodality, Mauthausen Orchestra, T.A.C., Laxative Souls, Metadrive, Giancarlo Toniutti, Officine Schwartz, , CCC CNC NCN.\nL'improvvisa facilit\u00e0 di produrre registrazioni e pubblicazioni su cassetta della scena Industrial negli anni 1970, combinata con la simultanea influenza del punk rock, ha stabilito l'estetica della no wave, e promulgato quella che oggi viene comunemente denominata \"musica noise\" o noise rock.\nGiustamente il nome noise rock unisce il rock al rumorismo. Di solito la matrice \"rock\" salta all'occhio nella strumentazione di questi gruppi (voce, chitarra, basso e batteria), ma pur utilizzando il pi\u00f9 delle volte la forma canzone, vi \u00e8 un maggiore uso di distorsione e di effetti elettronici, diversi gradi di atonalit\u00e0, l'improvvisazione, e il rumore bianco. Una band di rilievo di questo genere sono i Sonic Youth che hanno preso ispirazione dai compositori di no wave come Glenn Branca e Rhys Chatham (egli stesso \u00e8 uno studente di La Monte Young).\nDall'inizio degli anni ottanta in Giappone vi \u00e8 stato un prolifico movimento rumorista denominato Japanoise che vede come autorevole portavoce il musicista Masami Akita, il cui pseudonimo Merzbow \u00e8 ispirato dal progetto dell'artista Dada Kurt Schwitters \"Merz\". Tra gli altri artisti giapponesi vi sono C.C.C.C., Incapacitants, K.K. Null, Yamazaki Maso's Masonna, Solmania, The Gerogerigegege, Hanatarash.\nCaratteristiche.\nCome la maggior parte dell'arte contemporanea, la musica noise prende caratteristiche da parte dei tratti negativi del rumore riprocessandole secondo delle estetiche e in diversi modi. Si pu\u00f2 trovare il distinto sforzo nel creare qualcosa di bello percepito invece come brutto in quello che pu\u00f2 essere definito come la ricerca del sublime post-industrial nell'arte.\nIn musica, la dissonance \u00e8 la qualit\u00e0 di suoni che costituiscono l'\"instabile\", e ha una fonetica di \"necessit\u00e0\" per \"risolvere\" una \"stabile\" consonanza. Nonostante il fatto che parole come \"spiacevole\" e \"reticolo\" siano spesso utilizzate per descrivere il suono di dura dissonanza, di fatto tutta la musica con un armonico o una base tonale - anche la musica che \u00e8 generalmente percepita come armonica - incorpora un certo grado di dissonanza.\nD'uso comune, la parola rumore significa suono indesiderato o inquinamento acustico.\nIn elettronica il noise pu\u00f2 far riferimento all'elettronica corrispondente al segnale di rumorosit\u00e0 (in un sistema audio) o un'elettronica corrispondente al segnale (visivo) del rumore comunemente considerato 'bianco' su una televisione o su degradate immagine video. In elaborazione del segnale o del calcolo possono essere considerati dati senza significato, che sarebbero, dati che non vengono utilizzati per trasmettere un segnale, ma semplicemente come un prodotto indesiderato prodotto da altre attivit\u00e0. Il noise pu\u00f2 bloccare, distorcere o modificare il significato di un messaggio in entrambe le comunicazioni, umana ed elettronica.\nIl rumore bianco \u00e8 un segnale (o processo) casuale con una densit\u00e0 spettrale di potenza piatta. In altre parole, il segnale contiene parit\u00e0 di potere all'interno di una larghezza di banda fissa in un qualsiasi centro di frequenza. Il rumore bianco \u00e8 considerato analogo alla luce bianca, che contiene tutte le frequenze.\nIn modo molto simile agli iniziali che sono stati ispirati dall'Arte na\u00eff, alcuni musicisti contemporanei di noise in arte digitale sono interessati alle tecnologie audio arcaiche come i filo-registratori, le cartucce 8 tracce, e i vinili. Molti artisti non solo costruiscono il loro proprio dispositivo generatore di rumore, ma anche apparecchi di registrazione specializzati e software personalizzati (per esempio, il linguaggio C++ utilizzato per la creazione della \"Sinfonia Virale\" di Joseph Nechvatal).\nCollegamenti esterni.\n[[Categoria:Noise| ]]\n[[Categoria:Futurismo]]"}
{"id": "598222", "revid": "15756", "url": "https://it.wikipedia.org/wiki?curid=598222", "title": "Ildegarda", "text": "Origine e diffusione.\nDeriva dal nome germanico \"Hildigard\" o \"Hildegard\", documentato gi\u00e0 dall'VIII secolo, di tradizione francone e longobarda; esso \u00e8 composto dalle radici \"hild\" (\"battaglia\") e \"gard\" (che pu\u00f2 voler dire \"verga magica\" oppure \"recinto\", \"spazio delimitato\" e quindi \"protezione\"). Come gran parte dei nomi germanici, non esiste un vero significato complessivo; esso viene talvolta interpretato come \"verga della battaglia\", \"guerriera che protegge\" o \"casa della guerra\".\nAl contrario che in Germania, dove il nome (nella forme \"Hildegard\") \u00e8 relativamente comune, in Italia Ildegarda \u00e8 piuttosto raro; secondo dati pubblicati negli anni settanta, se ne contavano circa seicento occorrenze, pi\u00f9 un altro centinaio della forma maschile, attestate principalmente al Nord e in particolare in Emilia-Romagna.\nOnomastico.\nL'onomastico si festeggia generalmente il 17 settembre in memoria di santa Ildegarda di Bingen, badessa e mistica benedettina; si ricordano con questo nome anche una santa Agata Ildegarda, contessa palatina in Carinzia, madre di sant'Albuino di Bressanone, commemorata il 5 febbraio, e due beate: Ildegarda, moglie di Carlo Magno, il 30 aprile, e Hildegard Burjan, politica e fondatrice delle Suore della carit\u00e0 sociale, il 1\u00ba giugno."}
{"id": "598225", "revid": "228587", "url": "https://it.wikipedia.org/wiki?curid=598225", "title": "Metope", "text": ""}
{"id": "598226", "revid": "72265", "url": "https://it.wikipedia.org/wiki?curid=598226", "title": "Invertibile", "text": ""}
{"id": "598228", "revid": "110157", "url": "https://it.wikipedia.org/wiki?curid=598228", "title": "Everybody's Rockin'", "text": "Everybody's Rockin' \u00e8 un album discografico del 1983 di Neil Young, registrato con gli \"Shocking Pinks\" (una band creata solo per l'occasione, come pi\u00f9 tardi avverr\u00e0 con i Bluenote per \"This Note's for You\"). Lo stile \u00e8 unico nella sua discografia, puro rockabilly \"imbrillantinato\" anni '50.\nCon i suoi 25 minuti di durata \u00e8 il suo lavoro pi\u00f9 breve, doveva per\u00f2 includere anche le canzoni \"Get Gone\" e \"Don't Take Your Love Away from Me\" (che ritroveremo poi su \"Lucky Thirteen\") che furono cancellate dalla casa discografica.\nIl disco.\nCi sono ben sei cover (di cui due con testo riscritto appositamente) di classici (o semi-classici) dell'epoca come \"Betty Lou's Got A New Pair Of Shoes\" di Bobby Freeman. \"Wonderin\"' \u00e8 molto datata, risale infatti ad alcuni concerti acustici del 1970 (tour di \"After the Gold Rush\"), eseguita anche nel \"Live at Filmore East\". Ci sono, sotto l'aspetto scherzoso, alcuni testi curiosi.\nLa title track cita ironicamente il presidente Ronald Reagan e la moglie Nancy che ballano.\nIn \"Payola blues\" dedica la canzone ad Alan Freed, il pioniere dei deejay americani che cadde in disgrazia negli anni cinquanta per uno scandalo di corruzione (trasmissione di specifiche canzoni per radio dietro pagamento di una bustarella): \"perch\u00e9 le cose che fanno oggi ti farebbero apparire un santo\". Con un fiero andamento rock 'n' roll maschera il cinismo del doppio giochismo e delle discriminazioni artistiche delle radio rock in un'amara confezione dal facile ritornello lasciando intendere che \"se un uomo fa musica dovrebbero trasmettere il suo disco\".\nControversie.\nNeil aveva completato un album (il cui titolo provvisorio era \"Island in the Sun\") nello stile di \"Harvest\" e \"Comes a Time\", ma la Geffen Records lo rifiut\u00f2 e comper\u00f2 invece i diritti di \"Everybody's Rockin\"' dalla Reprise, che doveva farlo uscire come ultimo album sotto la sua etichetta. Cos\u00ec la Geffen pubblic\u00f2 poi questo disco: l'album fu il pi\u00f9 grosso flop di vendite della carriera di Young (per un lavoro di inediti). Questo caus\u00f2 una querelle tra l'artista e David Geffen, il quale accus\u00f2 Neil di aver prodotto un disco poco commerciale ed etichett\u00f2 la sua musica nel catalogo come \"non rappresentativa\" del suo genere d'artista. Si narra che la giovane band dei R.E.M. per questo abbandon\u00f2 l'idea di passare sotto contratto alla Geffen.\nCi fu poi una causa legale, in cui la Geffen chiese indietro i 3 milioni di dollari ricevuti da Young come anticipo per \"Trans\" e \"Everybody's Rockin\"'. Per tutta risposta, il canadese denunci\u00f2 David Geffen per frode contrattuale chiedendo una penale di 21 milioni di dollari. Tutte e due le richieste furono respinte nel processo. Per via degli impegni legali, il 1984 fu il primo anno dopo lungo tempo (dal 1971) in cui Young non pubblic\u00f2 nulla."}
{"id": "598229", "revid": "110157", "url": "https://it.wikipedia.org/wiki?curid=598229", "title": "Reichenau (Tamins)", "text": "Reichenau (toponimo tedesco; in romancio \"La Punt\") \u00e8 una frazione del comune svizzero di Tamins, nella regione Imboden (Canton Grigioni).\nGeografia fisica.\nL'abitato e si trova alla confluenza tra Reno Anteriore e Reno Posteriore, i due principali tributari iniziali del grande fiume europeo. Il paese si trova a 604\u00a0m s.l.m.\nStoria.\nLa localit\u00e0 prende il nome dall'abbazia di Reichenau, sul lago di Costanza, che qui possedeva beni fin dai tempi della dinastia carolingia. \nNel XIV secolo, quando i trasporti attraverso i passi alpini svizzeri crebbero di importanza, vennero eretti due ponti e un ufficio doganale: \nLa ripresa del traffico commerciale fece s\u00ec che i ponti non fossero pi\u00f9 costruiti, come fino ad allora accadeva, in punti in cui fosse facile realizzarli tecnicamente, bens\u00ec in luoghi ove fosse strategico e conveniente poter controllare il passaggio di beni e persone, come era Reichenau. Altri edifici furono costruiti solo dopo il 1616, quando i paesi del distretto di Hohentrin pagarono il \"riscatto\" e non dovettero pi\u00f9 assolvere ai doveri di feudo dei signori di Schauenstein, i quali fecero quindi di Reichenau la sede della propria signoria. Alla fine del XIX secolo vennero rifatti entrambi i ponti stradali con strutture metalliche, .\nInfrastrutture e trasporti.\nSull'altro lato del Reno, nel territorio del comune di Domat/Ems, vi \u00e8 la stazione di Reichenau-Tamins della Ferrovia Retica. I due ponti della Ferrovia retica (1896 e 1903), cos\u00ec come il ponte sul Reno della autostrada A13, fanno di Reichenau un punto nodale per i trasporti."}
{"id": "598231", "revid": "172", "url": "https://it.wikipedia.org/wiki?curid=598231", "title": "Metilammine", "text": ""}
{"id": "598237", "revid": "713714", "url": "https://it.wikipedia.org/wiki?curid=598237", "title": "Scanzano", "text": ""}
{"id": "598240", "revid": "124587936", "url": "https://it.wikipedia.org/wiki?curid=598240", "title": "Mat\u00edas Almeyda", "text": "Biografia.\nNato ad Azul una piccola cittadina in Provincia di Buenos Aires da padre di origine spagnola, e da madre di origini italiane, calabresi, di Francavilla Marittima in Provincia di Cosenza. \u00c8 sposato con Luciana Garc\u00eda Pena, con la quale ha tre figlie: Sof\u00eda, Azul e Serena.\nCaratteristiche tecniche.\nGiocatore.\nDi ruolo centrocampista, era dotato di grande personalit\u00e0, dinamismo e foga agonistica, che talvolta lo portava ad avere comportamenti sopra le righe. Era bravo nel recuperare palloni spezzando la manovra avversaria.\nCarriera.\nGiocatore.\nRiver Plate.\nCresciuto nel , debutta in prima squadra nel 1991-1992, dove gioca per cinque stagioni, vincendo tre campionati (Apertura 1993, 1995 e 1996) e una Coppa Libertadores nel 1996, collezionando 67 presenze e 3 reti.\nSiviglia.\nSi trasferisce in Spagna, al , che lo acquista per 22 miliardi, ma la stagione termina con la retrocessione in seconda divisione e Matias non riesce ad esprimersi sui suoi livelli.\nLazio.\nNell'estate del 1997 viene allora acquistato dalla con la quale fa l'esordio in Serie A allo Stadio Olimpico il 31 agosto 1997 (Lazio- 2-0), in quell'anno durante il quale la formazione romana vincer\u00e0 la Coppa Italia, Matias trova poco spazio, conquista solo una manciata di presenze, qualche subentro, e la Lazio giunge al 7\u00ba posto in Serie A dopo che per gran parte del campionato ha lottato anche per il titolo.\nL'anno successivo \u00e8 quello della consacrazione per il centrocampista argentino, che vince ad inizio stagione la Supercoppa italiana battendo la e affronta (insieme alla Lazio) uno spettacolare testa a testa con il in campionato, dove Almeyda \u00e8 uno dei protagonisti assoluti del centrocampo laziale, realizzando il suo primo gol con la Lazio il 9 maggio 1999 all'Olimpico contro il nella gara in cui la Lazio prov\u00f2 ad accelerare la corsa sul Milan di Zaccheroni, che per\u00f2 si arrester\u00e0 la domenica successiva a Firenze, dove i laziali pareggiano 1-1 con la , contemporaneamente alla vittoria del Milan per 4-0 sull', che consente ai rossoneri di effettuare il definitivo sorpasso. I risultati pi\u00f9 soddisfacenti di quell'anno i biancocelesti li ottengono soprattutto in Coppa delle Coppe dove arrivano in finale contro il di H\u00e9ctor C\u00faper, vincendo per 2-1 e conquistando cos\u00ec il primo trofeo continentale.\nCon il trionfo in Coppa delle Coppe, Almeyda e compagni si qualificarono per la finale di Supercoppa Europea 1999 dove avrebbero dovuto affrontare il del tecnico Sir Alex Ferguson e del capitano David Beckham. Fu cos\u00ec che il 27 agosto 1999 gli uomini di Sven-G\u00f6ran Eriksson batterono con un gol di Marcelo Salas i cosiddetti \"invincibili\". Durante questa annata la formazione capitolina \u00e8 in lotta su 3 fronti: campionato, Coppa Italia e Champions League. In campionato il confronto per lo \"scudetto\" \u00e8 serrato tra Lazio e Juventus, con i biancocelesti che riusciranno a strappare la vetta della classifica ai torinesi solo all'ultimo respiro. Almeyda in quell'anno conquista il suo primo ed unico scudetto della sua carriera. Anche in Coppa Italia la Lazio vince nella finale di andata per 2-1 sull' di Marcello Lippi e pareggia 0-0 in trasferta conquistando la coppa nazionale per la terza volta nella sua storia, mentre per Matias \u00e8 la seconda Coppa Italia. In Champions League, Almeyda e compagni dominano il primo girone di qualificazione, piazzandosi al primo posto senza sconfitte e con 4 vittorie e 2 pareggi; anche nel secondo girone di qualificazione, i biancocelesti arrivano primi davanti al , conquistando quindi la prima storica qualificazione ai quarti di finale di Champions League, dove per\u00f2 vengono eliminati per mano del , finalista in quell'edizione.\nCon la Lazio in tre anni vince uno Scudetto, una Coppa delle Coppe, una Supercoppa UEFA, due Coppe Italia ed una Supercoppa italiana.\nParma e Inter.\nDal 2000 al 2002 gioca nel , rientrando insieme a S\u00e9rgio Concei\u00e7\u00e3o nell'affare che port\u00f2 Hern\u00e1n Crespo alla Lazio, con cui disputa altre due finali di Coppa Italia perdendo la prima e vincendo la seconda.\nAlla militanza nelle file del Parma \u00e8 legata una dichiarazione contenuta nell'autobiografia del giocatore, uscita nel 2012 e intitolata \"Alma y Vida\" (\"Anima e Vita\"): \u00ab\"Sul finire del campionato 2000-2001, alcuni compagni del Parma ci hanno detto che i giocatori della volevano che noi perdessimo la partita\" [Roma-Parma]. \"Che siccome non giocavamo per nessun obiettivo, era uguale. Io ho detto di no, Sensini lo stesso. La maggioranza ha risposto cos\u00ec. Ma in campo ho visto che alcuni non correvano come sempre. Allora ho chiesto la sostituzione e me ne sono andato nello spogliatoio\" [...]\u00bb. Tale gara, vinta dalla Roma per 3-1, risult\u00f2 poi decisiva per la vittoria finale in campionato della squadra capitolina. Tali affermazioni sono state poi smentite dal calciatore del Parma Matteo Guardalben, compagno di squadra di Almeyda e presente quel giorno nello spogliatoio del Parma e durante la gara.\nIl 10 luglio 2002 Almeyda viene ceduto all' per 22 milioni di euro, accettando una riduzione dello stipendio. Realizza una rete contro il in Champions League, tornando a segnare dopo tre anni: \u00e8 questa l'unica marcatura in maglia nerazzurra.\nIl 21 dicembre 2003, nel giorno del suo trentesimo compleanno, viene espulso contro la sua ex squadra, la Lazio. Spintona Corradi dopo un diverbio, ricevendo un'altra ammonizione e strappando di mano all'arbitro Trefoloni il cartellino rosso che quest'ultimo gli aveva mostrato.\nEsperienze minori, ritiro e vice allenatore.\nIl 24 agosto 2004 passa a titolo gratuito al . l'argentino non riesce ad ambientarsi e l'8 novembre, dopo un incontro coi tifosi bresciani, capisce di non sentirsi amato e comunica al presidente Corioni di non voler pi\u00f9 giocare con le rondinelle. Il 22 dicembre si accorda con il , ma per problemi familiari ci ripensa e il 17 gennaio 2005 annuncia il ritiro dal calcio giocato. Dopo tre giorni ritorna sui suoi passi e firma un contratto con l'. Il 1\u00ba febbraio per problemi fisici decide di declinare il contratto con i cileni. Il 14 febbraio ritorna in patria; il gli offre un contratto per giocare la Coppa Libertadores accettando con grande entusiasmo, ritrova in squadra il suo amico Nelson Vivas.\nIl 5 luglio sigla un accordo di una stagione con il , squadra che tifa, ma dopo quattro giorni annuncia nuovamente il ritiro, vuole dedicarsi completamente alla sua famiglia e alla sua grande fattoria.\nDal 6 febbraio al 17 maggio 2006 \u00e8 vice allenatore di Diego Simeone alla guida del .\nDopo oltre due anni di inattivit\u00e0 (nel frattempo si era tenuto in forma giocando a calcio a 5), il 30 marzo 2007, firma insieme al connazionale Jos\u00e9 Oscar Flores un contratto con i norvegesi del . Debutta nella Tippeligaen il 13 maggio, sostituendo Erling Knudtzon nel pareggio a reti inviolate contro l'.\nIl 16 gennaio 2009 firma con gli argentini del , squadra argentina di quarta serie.\nAncora River Plate.\nIl 19 agosto 2009 ritorna al dopo 13 anni, firmando un contratto annuale.\nNel 2011, con la retrocessione del club, decide di ritirarsi per intraprendere la carriera da allenatore.\nNazionale.\nDisputa 40 gare, segnando una rete (nella sconfitta per 3-1 contro il ), con la maglia della nazionale argentina, con la quale debutta nell'aprile del 1996 contro la , diventando titolare del centrocampo argentino.\nTitolare nella nazionale olimpica guidata dal Daniel Passarella, conquista una medaglia d'argento ai Giochi di Atlanta '96.\nAllenatore.\nPredilige come modulo il 4-4-2.\nIl 26 giugno 2011 \u00e8 in panchina squalificato quando il subisce la prima storica retrocessione della sua storia dopo la sconfitta nel doppio confronto con il , e il 28 giugno 2011 rescinde il contratto da calciatore diventando l'allenatore dei \"Millionarios\", con i quali vince nel 2012 la Primera B Nacional riportando cos\u00ec il club biancorosso in Primera Divisi\u00f3n. Il 28 novembre 2012, la societ\u00e0 comunica l'esonero del tecnico argentino. \"Per me \u00e8 stato un onore allenare il River, non ho rimpianti\" ha detto Almeyda che lascia il River a met\u00e0 classifica, con 23 punti in 17 partite, a 12 punti dal , capolista del primo dei due tornei stagionali.\nIl 2 aprile 2013 viene chiamato ad allenare il , vincendo subito la Primera B Nacional. Il 4 agosto 2015 dopo aver battuto 4-1 l\u2019 in conferenza stampa annuncia il suo addio al Banfield dopo 2 anni, annunciando che il suo ciclo \u00e8 finito. Lascia il club al dodicesimo posto in campionato.\nIl 16 settembre il ufficializza l'arrivo del tecnico sulla propria panchina. Vince subito la Coppa del Messico di Apertura, battendo prima ai quarti di finale il per 6-5, poi in semifinale il per 1-0 e in finale con lo stesso risultato batte il . Chiude il campionato di Apertura al dodicesimo posto. Riesce a superare la fase a gironi della Coppa del Messico di Clausura, ma viene eliminato ai quarti di finale dal . Nel campionato di Clausura arriva al quinto posto accedendo alla Liguilla dove viene eliminato in semifinale dal per 3-0. Vince la Supercoppa Messicana battendo il Veracruz per 2-0. Il secondo anno alla guida del club perde la finale della Coppa del Messico di Apertura contro il per 3-2. Si piazza al quarto posto in campionato di Apertura accedendo alla Liguilla dove viene subito eliminato dal Club Am\u00e9rica. Vince la Coppa del Messico di Clausura battendo in finale il per 3-1. Si piazza al terzo posto in campionato accedendo alla Liguilla dove batte prima l' poi il Toluca entrambi ai supplementari e in finale batte il per 2-1 ottenendo cos\u00ec il titolo. Come vincitore del titolo partecipa alla Campe\u00f3n de Campeones dove viene sconfitto dal Tigres UANL per 1-0. Il terzo anno alla guida del club messicano viene eliminato ai quarti di finale della Coppa del Messico di Apertura dall' per 6-4. In campionato di Apertura arriva tredicesimo posto. Partecipa alla CONCACAF Champions League dove elimina ai ottavi di finale i dominicani del , ai quarti di finale gli americani del , in semifinale il ed in finale il ottenendo il trofeo. Chiude il campionato al diciassettesimo posto. Il 12 giugno 2018 dopo 138 partite disputate (58 vittorie, 38 pareggi e 42 sconfitte) sulla panchina dei messicani lascia l'incarico.\nL'8 ottobre viene nominato tecnico dei . Esordisce sulla panchina dei \"Quakes\" alla prima di campionato con una sconfitta per 2-1 contro il . La prima vittoria arriva dopo quattro sconfitte consecutive, batte per 3-0 il . Nella Coppa Nazionale supera il quarto turno battendo per 4-3 il ed agli ottavi di finale viene sconfitto per 3-1 dai .\nStatistiche.\nPresenze e reti nei club.\n\"Statistiche aggiornate al 18 giugno 2011.\"\nCronologia presenze e reti in nazionale.\n \n "}
{"id": "598241", "revid": "339392", "url": "https://it.wikipedia.org/wiki?curid=598241", "title": "Classe A-69", "text": ""}
{"id": "598244", "revid": "287204", "url": "https://it.wikipedia.org/wiki?curid=598244", "title": "Matias Jesus Almeyda", "text": ""}
{"id": "598250", "revid": "339392", "url": "https://it.wikipedia.org/wiki?curid=598250", "title": "Classe Skipjack SSN", "text": ""}
{"id": "598252", "revid": "436907", "url": "https://it.wikipedia.org/wiki?curid=598252", "title": "Old Ways", "text": "Old Ways \u00e8 un album discografico di musica country tradizionale pubblicato da Neil Young nel 1985 per l'etichetta Geffen Records."}
{"id": "598255", "revid": "145056", "url": "https://it.wikipedia.org/wiki?curid=598255", "title": "Polisportiva Partenope Rugby", "text": ""}
{"id": "598256", "revid": "39224", "url": "https://it.wikipedia.org/wiki?curid=598256", "title": "Classe Skorp\u00e8ne", "text": ""}
{"id": "598261", "revid": "339392", "url": "https://it.wikipedia.org/wiki?curid=598261", "title": "Howitzer 105mm. M2", "text": ""}
{"id": "598262", "revid": "212348", "url": "https://it.wikipedia.org/wiki?curid=598262", "title": "S.S. Lazio Rugby", "text": ""}
{"id": "598265", "revid": "1442080", "url": "https://it.wikipedia.org/wiki?curid=598265", "title": "Landing on Water", "text": "Landing on Water \u00e8 un album del 1986 di Neil Young.\nIl disco.\nIl sound \u00e8 pesantemente influenzato dai sintetizzatori e dalle percussioni del batterista Steve Jordan, tuttavia senza gli eccessi di molti brani di \"Trans\". Troviamo anche l'uso di vocoder e parti di un coro di ragazzini di San Francisco in alcune canzoni.\nIl brano \"Hippie Dream\" \u00e8 probabilmente dedicato ai vecchi amici-nemici Crosby, Stills &amp; Nash.\nMolti critici lo considerano il suo album peggiore, e forse potrebbe anche essere considerato come uno scherzo fatto da Young a David Geffen, dopo le varie liti legali; infatti il contratto discografico con lui sarebbe scaduto dopo ancora un album (con il successivo \"Life\").\nUn'altra interpretazione della scelta di pubblicare un disco come questo \u00e8 l'insofferenza di Young (simile a quella di altri musicisti come Bob Dylan e Lou Reed) per l'ambiente musicale degli anni ottanta, difatti qui se le melodie tendono ad essere scanzonate i testi sono spesso malinconici. Il persistere di ritmo sincopato, vocine, assoli veloci, synth e altri stilemi inusuali per Young fanno pensare ad una parodia del genere pop-rock tanto in voga nelle classifiche di quegli anni e un attacco all'artificiosit\u00e0 dello stile MTV che si ritrova ancora pi\u00f9 esplicito in \"This Note's for You\". Si potrebbero riconoscere citazioni ironiche di Van Halen, Asia, gli Yes di \"90125\" e altri gruppi tipicamente adult oriented rock."}
{"id": "598268", "revid": "1700", "url": "https://it.wikipedia.org/wiki?curid=598268", "title": "Josquin Des Prez", "text": ""}
{"id": "598270", "revid": "729019", "url": "https://it.wikipedia.org/wiki?curid=598270", "title": "Corpo Italiano di Liberazione", "text": "Il Corpo Italiano di Liberazione fu una grande unit\u00e0 militare operativa dell'Esercito Cobelligerante Italiano. Nato nel marzo 1944 dal Primo Raggruppamento Motorizzato, costituito dopo l'armistizio di Cassibile (8 settembre 1943) nel Regno del Sud, fu impiegato al fianco degli Alleati fino al settembre 1944. Da quella data la sua azione fu continuata dai Gruppi di Combattimento e dalle divisioni ausiliarie.\nStoria.\nIl Corpo Italiano di Liberazione nacque il 22 marzo 1944 come corpo d'armata su due unit\u00e0 di livello divisionale. La prima divisione venne creata \"ex novo\" fondendo due brigate di fanteria (tra cui il Primo Raggruppamento Motorizzato) con i relativi supporti; l'altra fu la 184\u00aa Divisione paracadutisti \"Nembo\", di stanza in Sardegna e riportata sul territorio continentale.\nTrasferito sul fronte adriatico alle dipendenze dell'VIII Armata britannica, il C.I.L. incominci\u00f2 l'8 giugno l'offensiva che lo porter\u00e0 a conquistare Filetto, Canosa Sannita, Guardiagrele, Orsogna e Bucchianico da parte degli alpini e bersaglieri mentre i paracadutisti raggiungevano Chieti e la costa adriatica.\nNell'estate del 1944 il C.I.L., comandato dal generale Umberto Utili si distinse nella battaglia per la riconquista di Ancona combattendo al fianco dell'armata polacca. La divisione paracadutisti \"Nembo\", normalmente di stanza in Sardegna, liber\u00f2 la cittadina di Filottrano eliminando il caposaldo tedesco e favorendo la conquista del porto di Ancona da parte degli Alleati. La battaglia di Filottrano fu un'altra tappa importante della guerra di liberazione italiana, e vide unit\u00e0 del II Corpo Polacco e il 183\u00ba Reggimento paracadutisti \"Nembo\", che da l\u00ec a poco sarebbe confluito nel Gruppo di combattimento \"Folgore\", contrapposti alla 71. e 278. infanterie-division tedesche facenti parte della 10. Armee, con il paese di Filottrano punto di cerniera tra le due divisioni tedesche e ordine di \"tenere Ancona quanto pi\u00f9 a lungo possibile, senza farsi colpire in forma distruttiva\u2026\". Prologo alla battaglia fu la fucilazione da parte tedesca di dieci cittadini di Filottrano in risposta a un non meglio precisato attacco a colpi d'arma da fuoco a un autocarro tedesco il 30 giugno.\nIl giorno dopo il 15\u00ba Reggimento Ulani di Pozna\u0144, avanguardia della 5\u00aa Divisione polacca Kresowa, attacc\u00f2 l'abitato di S. Biagio costringendo alla reazione i tedeschi, ma il 2 luglio il loro attacco si aren\u00f2 di fronte alle truppe alleate e in seguito i carristi polacchi e i paracadutisti italiani della \"Nembo\" appoggiati da guastatori proseguirono il tentativo di sfondamento in direzione di Ancona. Nei giorni successivi e fino al 7 luglio, il paese e le zone circostanti vennero aspramente contese dalle due parti con aspri contrattacchi di fanteria e forze corazzate, ma persi Castelfidardo e Osimo i tedeschi dovettero ritirarsi dalla zona lasciando Filottrano in mano agli italiani, che entrarono in citt\u00e0 col XIV Battaglione paracadutisti; le perdite italiane furono di 56 morti e 231 feriti, con 59 dispersi.\nA met\u00e0 luglio i polacchi conquistarono Ancona e il C.I.L riprese il movimento verso nord, liberando Santa Maria Nuova, Ostra Vetere, Belvedere Ostrense, Pergola, Castelleone di Suasa, Corinaldo, Cagli, Urbino, Urbania.\nIl 24 settembre 1944 la grande unit\u00e0 viene sciolta, ma l'impegno e la volont\u00e0 dimostrata convincono gli Alleati, i quali decidono di aumentare la possibilit\u00e0 d'impiego dei reparti italiani e di assegnare nuovi equipaggiamenti, consentendo la nascita di sei divisioni denominate Gruppi di Combattimento.\nStruttura.\nComandante: generale di Corpo d'armata Umberto Utili"}
{"id": "598274", "revid": "2091899", "url": "https://it.wikipedia.org/wiki?curid=598274", "title": "Strade in Irlanda", "text": "La rete delle strade in Irlanda, sia a nord che a sud del confine \u00e8 molto articolata ma, allo stesso tempo, spesso in situazioni molto arretrate rispetto ad altri paesi dell'Unione europea. Alcune strade rurali, anche in Nord Irlanda, rimangono un tragitto per alcuni versi eccitante, per altri un po' difficoltoso. Senza scomodarsi in posti particolarmente selvaggi, che sono abbondanti nell'isola, guidare da Charleville a Macroom nella Contea di Cork significa incontrare tutti i componenti da stereotipo di una strada allucinante, ovvero manto stradale consumato, buche e incroci che spuntano all'improvviso dopo tornanti.\nCon l'avvento della Celtic Tiger e i fondi versati dall'Unione europea, molte strade nazionali (\"national roads\") nella Repubblica stanno vedendo continui miglioramenti. Negli anni novanta nell'Eire la situazione autostradale si limitava a pochi tratti, che stanno invece crescendo anno dopo anno sui tratti pi\u00f9 trafficati, secondo un progetto ancora in attuazione del National Development Plan. La costruzione di strade in Irlanda del Nord ha proceduto pi\u00f9 lentamente, ma la situazione iniziale era meno arretrata rispetto alla controparte meridionale e, inoltre, sono stati aggiunti molti svincoli e doppie carreggiate.\nSegnaletiche differenti.\nLa segnaletica stradale in Irlanda del Nord segnala confini e distanze in miglia, mentre nella Repubblica d'Irlanda \u00e8 in chilometri: le distanze lo erano gi\u00e0 sin dagli anni settanta (rimanevano soltanto alcuni segnali antichi che sono in via di sostituzione). Ad oggi le miglia all'ora come indicatore di velocit\u00e0 sono usate a nord del confine, mentre nella Repubblica sono stati introdotti dal 20 gennaio 2005 anche per la segnalazione dei limiti di velocit\u00e0 i chilometri all'ora (km/h), con la conseguente adozione di 58.000 nuovi segnali metrici, 35.000 per rimpiazzare quelli vecchi imperiali e 23.000 nuovi.\nLe indicazioni della Repubblica d'Irlanda sono bilingui, in quanto vengono usati entrambi gli idiomi ufficiali della nazione, gaelico irlandese e inglese, tranne che nelle zone gaeltacht dove sono esclusivamente in lingua gaelica.\nStrade della Repubblica d'Irlanda.\nIl sistema autostradale della Repubblica \u00e8 tutto concentrato nelle vicinanze di Dublino, anche se si sta conoscendo un programma per il loro sviluppo in altre citt\u00e0, in particolare verso Cork dove una nuova autostrada \u00e8 in procinto di essere aperta. Dublino \u00e8 ovviamente il punto focale di tutte le altre strade principali, che partono quasi tutte dalla capitale irlandese, ma anche di molti progetti come i ponti a pagamento East-Link e West-Link, cos\u00ec come il Dublin port tunnel. Anche le altre maggiori citt\u00e0 hanno dei progetti in cantiere o da iniziare, come il Jack Lynch Tunnel sotto il fiume Lee a Cork o il quarto ponte a Limerick sullo Shannon.\nTralasciando le strade primarie e quelle costruite o sistemate nell'ultimo decennio, le altre strade secondarie sono veramente ridotte male. Molti turisti tornano nei loro Paesi con l'impressione che l'Irlanda abbia infrastrutture da terzo mondo: riparare una strada in certe zone, specialmente quelle pi\u00f9 sperdute, significa riempire una buca con qualcosa e spianare il tutto con una pala.\nI consigli locali predispongono solitamente per lo strato del manto stradale strati di roccia con 6\u00a0mm o anche meno di bitume, col risultato che crepe e buche si aprono molto facilmente. Se sono pi\u00f9 resistenti alle condizioni climatiche, il passaggio degli pneumatici, specialmente di veicoli pesanti, annullano ogni vantaggio. Appena asfaltate, i sassolini tipici della strada nuova sono un bel problema e risultano ben pi\u00f9 dannosi che per le strade normali, in pi\u00f9 bisogna aggiungere che sono pi\u00f9 rumorose e si deteriorano facilmente, specialmente durante le estati umide irlandesi. Questo tipo di manto stradale viene scelto per abbassare i costi, ma in realt\u00e0 secondo molti i costi si moltiplicano per le continue manutenzioni.\nAutostrade.\nNella Repubblica d'Irlanda, le maggiori strade sono le autostrade; sono identificate col prefisso \"M\" (\"motorway\") seguito da una o due cifre. Il sistema autostradale ruota quasi esclusivamente intorno a Dublino e il primo tratto aperto \u00e8 stato quello della M7 vicino a Naas, chiamato appunto \"Naas by-pass\", nel 1983. Stando al 2005, tutte le autostrade sono in realt\u00e0 tratti di strade nazionali, da cui mutuano anche la cifra solo sostituendo la N con la M. Alla fine del 2004 c'erano soltanto 191,7\u00a0km di autostrada nella Repubblica, e 285,5\u00a0km di doppia carreggiata. fonte NRA. Dopo molti lavori si \u00e8 arrivati a fine 2005 a 246,6\u00a0km di autostrada e 297\u00a0km di doppia carreggiata., mentre al gennaio 2006 gi\u00e0 erano stati aggiunti 24\u00a0km in pi\u00f9, con in pi\u00f9 15 ricostruiti tra Naas e Dublino e 2,4 nel Cork Southern Ring. . Molte delle nuove strade a doppia carreggiata sono di fatto autostrade, ma non mantengono il prefisso M per poter consentire il passaggio anche di veicoli lenti e trattori.\nAssegnazione dei numeri.\nLe autostrade prendono il numero di tragitto delle strade nazionali di cui fanno parte, sostituendo semplicemente la N con la M. In molti casi le autostrade sono delle varianti di vecchie strade nazionali (per esempio gli svincoli della M7 prima formavano la N7) - mentre i tratti oltrepassati sono classificati come strade regionali. Le strade regionali hanno cartelli bianchi con scritte nere, quelle nazionali cartelli verdi con scritte bianche (e i numeri della strada color ambra), le autostrade cartelli blu con scritte bianche. Le destinazioni raggiunte da altri tipi di strada hanno uno sfondo di colore diverso, tranne che per l'autostrada che mostra sempre tutto comunque in blu.\nLa M50, costruita completamente da zero, \u00e8 un'eccezione al normale processo di numerazione - dato che non rimpiazza una vecchia \"N\". La M50 non fu mai legalmente chiamata \"N50\" (nonostante abbia sezioni che non sono a carattere autostradale) nei libri ufficiali, ma direttamente col prefisso per le autostrade avendo quasi esclusivamente gli standard per l'autostrada). Il tratto interrompe anche la sistemazione sequenziale dei numeri, ma il 50 \u00e8 un numero facilmente riconoscibile.\nLista delle autostrade in Irlanda.\nLe autostrade ancora non aperte sono in \"corsivo\". Tra parentesi le destinazioni che non sono o saranno direttamente servite dall'autostrada, ma che bisogna raggiungere con quella strada.\nStrade primarie nazionali.\nLe \"National primary roads\" sono le strade principali al di fuori dei pochi tratti autostradali, e sono identificate col prefisso \"N\" seguito da una o due cifre. Le vie principali sono cifrate dall'1 all'11 e girano in senso anti-orario da Dublino, mentre dal 12 al 33 sono strade principali ma indirizzate anche verso le campagne. Si differenziano dalle strade Nazionali secondarie solo perch\u00e9 queste ultime hanno numeri pi\u00f9 alti. Sono contraddistinte da segnali in verde e scritte in bianco, con i numeri color ambra, i quali mostrano tra parentesi anche le destinazioni non raggiunte direttamente\nLe strade che entrano in Irlanda del Nord e poi tornano nella Repubblica, al contrario di quanto avviene per quelle che percorrono esclusivamente quest'altra nazione che hanno una classificazione diversa, mantengono la propria nomenclatura, come fosse stato adottato un sistema sovranazionale; l'esempio principale \u00e8 la N3, che torna nella Repubblica (nello schema sotto sono identificate tra parentesi).\nLa lista non considera i tratti autostradali (consultare la sezione precedente).\nAltri tipi di strade.\nMentre le autostrade e le strade nazionali principali sono gestite e finanziate dalla \"National Roads Authority\" (NRA), per quelle regionali e locali i fondi sono decisamente minori (sebbene siano aumentati dal 2000) ed i responsabili di questi tragitti sono i Consigli locali delle contee.\nLe \"National secondary roads\" sono indicate con il prefisso \"N\", ma hanno numeri pi\u00f9 alti (partono dal 51 e non dal 34, come se la M50 fosse una linea di demarcazione). Di solito sono migliori delle strade regionali, anche se non molto, dato che molte sono state risistemate e riasfaltate, ma molte sono addirittura in stato peggiore di altre regionali pi\u00f9 battute.\nTra le strade nazionali secondarie, le principali sono:\nLe \"regional roads\" sono indicate col prefisso \"R\" e almeno tre cifre, spaziando da R1xx nel nord-est fino a R7xx nel sud-est. Una delle pi\u00f9 importanti strade regionali \u00e8 la R113 (Belgard) road, che forma una doppia carreggiata tra la N7 e la N81. Difficile classificare bene le regionali, alcune superano anche altre nazionali secondarie e sono vie di transito molto frequentate, altre sono stradine di campagna strettissime.\nLe \"local roads\" non sono numerate secondo criterio, ma hanno ben quattro cifre dopo il prefisso \"L\", assumendo la forma Lxxxx. \u00c8 raro trovare questi numeri sui cartelli o sulle cartine della \"Ordnance Survey\", sebbene dal 2006 il Department of the Environment, Heritage and Local Government ha avviato un programma per la nuova segnaletica delle strade regionali che incorporano anche i numeri delle strade locali.\nVecchio sistema.\nAlcuni vecchi segnali stradali conserveranno le precedenti classificazioni, \"T\" per \"trunk road\", o \"L\" per \"link road\". Le \"trunk roads\" erano praticamente equivalenti alle odierne strade nazionali, e congiungevano le vie alle odierne strade regionali. C'erano comunque delle differenze. La pi\u00f9 rimarchevole era che, nel sistema delle \"trunk/link roads\", l'odierna N5 non era considerata una via di comunicazione principale.\nPrincipali ex \"trunk routes\" e loro nuova denominazione:\nA differenza dell'attuale sistema, dove ciascuna strada (sia N- che R-) ha un suo numero unico, durante il sistema delle \"trunk/link roads\", le strade contrassegnate da L- erano numerate separatamente cominciando da L1. Questa classificazione non ha nessuna relazione con l'attuale numerazione Lxxxx usata per le strade minori."}
{"id": "598276", "revid": "287204", "url": "https://it.wikipedia.org/wiki?curid=598276", "title": "Life (Neil Young)", "text": "Life \u00e8 un album discografico del cantautore canadese Neil Young pubblicato nel 1987 dalla Geffen Records.\nIl disco.\nRitornano i Crazy Horse, assenti dai tempi di \"Re-ac-tor\". In questo disco il canadese cerca un equilibrio fra le nuove tecnologie e il sound tradizionale della band. \u00c8 l'ultimo album di Neil Young con la casa discografica Geffen, la canzone \"Prisoners of Rock 'N' Roll\" \u00e8 ironicamente dedicata ai manager di quella etichetta, David Geffen. Le prime due canzoni sono critiche della politica estera americana. La lunga ballata \"Inca Queen\" (forse il brano migliore dell'album) continua la saga precolombiana iniziata con \"Cortez The Killer\" (\"Zuma\") e proseguita con \"Like an Inca\" (\"Trans\")."}
{"id": "598278", "revid": "16066", "url": "https://it.wikipedia.org/wiki?curid=598278", "title": "Microsoft AntiSpyware", "text": ""}
{"id": "598280", "revid": "113895007", "url": "https://it.wikipedia.org/wiki?curid=598280", "title": "Palermo centrale (album)", "text": "Palermo Centrale \u00e8 l'album d'esordio del duo di hip hop italiano Stokka &amp; MadBuddy, realizzato nel 2001."}
{"id": "598282", "revid": "21079", "url": "https://it.wikipedia.org/wiki?curid=598282", "title": "Insieme connesso", "text": ""}
{"id": "598289", "revid": "1318658", "url": "https://it.wikipedia.org/wiki?curid=598289", "title": "La Madeleine", "text": ""}
{"id": "598290", "revid": "862898", "url": "https://it.wikipedia.org/wiki?curid=598290", "title": "La cura del microfono", "text": "La cura del microfono \u00e8 il secondo album del duo hip hop italiano Stokka &amp; MadBuddy, pubblicato nel dicembre del 2002 e composto di 10 tracce.\nSulle produzioni affidate a Stokka, DJ Shocca, Traze, il duo rappa in un lavoro molto autarchico, l'unica collaborazione sulla traccia \"Fuori dalla scatola\" \u00e8 con artisti di primo piano della scena italiana come Frank Siciliano, DJ Shocca e Mistaman."}
{"id": "598298", "revid": "123974550", "url": "https://it.wikipedia.org/wiki?curid=598298", "title": "Cailungo", "text": "Cailungo \u00e8 una \"curazia\" (frazione) del castello (comune) di Borgo Maggiore, nella Repubblica di San Marino.\nGeografia fisica.\nSorge a nord del capoluogo del castello, a un'altitudine di circa 350-370 metri s.l.m., su \"via Ca' dei Lunghi\", la sua strada principale, da cui \u00e8 interamente attraversata.\n\u00c8 diviso in Cailungo di Sopra e in Cailungo di Sotto.\nInfrastrutture e trasporti.\nA Cailungo sorgono l'Ospedale di Stato di San Marino e l'Azienda Autonoma di Stato per i Servizi Pubblici e sono presenti numerose attivit\u00e0 commerciali.\nInoltre, vi hanno sede la Croce Rossa Sammarinese e la Consulta delle associazioni della Repubblica di San Marino."}
{"id": "598302", "revid": "599013", "url": "https://it.wikipedia.org/wiki?curid=598302", "title": "Il negoziatore", "text": ""}
{"id": "598303", "revid": "123866683", "url": "https://it.wikipedia.org/wiki?curid=598303", "title": "Aeroporto Internazionale di Dublino", "text": "L'Aeroporto internazionale di Dublino (chiamato Dublin Airport in lingua inglese e \"Aerfort Bhaile \u00c1tha Cliath\" in gaelico irlandese) \u00e8 l'unico aeroporto di Dublino ed il pi\u00f9 trafficato dell'isola d'Irlanda, con 20,5 milioni di passeggeri nel 2009. \u00c8 gestito dalla societ\u00e0 Dublin Airport Authority.\nNel 2006, due sono stati i principali traguardi raggiunti dall'aeroporto. In giugno, per la prima volta sono stati superati i due milioni di passeggeri in un solo mese. L'8 dicembre, invece, l'aeroporto ha dato il benvenuto al 20\u00a0milionesimo passeggero dell'anno.\nIl traffico passeggeri dell'Aeroporto di Dublino \u00e8 quasi esclusivamente Internazionale: solo 810.000 (approssimativamente il 3-4%) dei 21,1 milioni di passeggeri totali, nel 2006, hanno viaggiato su tratte nazionali.\nL'aeroporto \u00e8 collocato circa 10 chilometri a nord del centro di Dublino, in un'area chiamata Collinstown. \u00c8 la principale sede della compagnia di bandiera irlandese Aer Lingus e della principale Low Cost europea, Ryanair. La terza compagnia aerea irlandese, CityJet, \u00e8 basata nella vicina citt\u00e0 di Swords. Aer Arann, compagnia aerea regionale basata a Galway, opera voli regolari tra Dublino e altre citt\u00e0 dell'Irlanda e del Regno Unito. L'aeroporto ospita anche la sede della Norwegian Air International.\nL'Aeroporto ha un ampio network di rotte a corto e medio raggio: alcune rotte domestiche in Irlanda, circa trenta rotte verso altrettante citt\u00e0 del vicino Regno Unito e moltissime altre nell'Europa Continentale. La rotta internazionale Dublino-Londra \u00e8 la seconda pi\u00f9 trafficata al mondo (dopo la Hong Kong-Taipei), con voli da Dublino a tutti i cinque aeroporti londinesi: Heathrow, Gatwick, Stansted, Luton e London City. Aer Lingus e alcune compagnie statunitensi e canadesi offrono rotte per diverse destinazioni negli Stati Uniti e in Canada.\nEsistono anche voli diretti per il Bahrein, operati da Gulf Air, e per Dubai, operati proprio da Aer Lingus. Da luglio del 2007, Etihad Airways operer\u00e0 voli diretti anche per Abu Dhabi. La stessa compagnia offre destinazioni, con uno stop ad Abu Dhabi, anche in Australia. \nOltre a questi, da Dublino vi sono anche voli, spesso operati come Charter, verso il Nord Africa, il Sudafrica e le Canarie.\nStoria.\nGli inizi nel 1930 e nei primi anni 1940.\nNel 1936 il governo irlandese istitu\u00ec una nuova compagnia aerea civile la Aer Lingus, che inizi\u00f2 ad operare dall'aeroporto militare di Casement Aerodrome a Baldonnel a sud-ovest di Dublino. Successivamente fu presa la decisione di aprire un aeroporto civile che avrebbe dovuto sostituire Baldonnel come aeroporto della citt\u00e0. Venne scelta una localit\u00e0 a nord della capitale. La costruzione del nuovo aeroporto inizi\u00f2 nel 1937 ed entro la fine del 1939 l'aeroporto fu dotato di una superficie d'erba, strade interne, parcheggi, enenergia elettrica ed illuminazione. Il volo inaugurale da Dublino ha avuto luogo il 19 gennaio 1940 a Liverpool. Nel 1940 furono iniziati i lavori su un nuovo edificio terminal dell'aeroporto. L'edificio del terminal, progettato dall'architetto Desmond FitzGerald fratello del politico Garret FitzGerald, venne aperto nei primi mesi del 1941, con il suo design fortemente influenzato dai ponti dei transatlantici di lusso del tempo.All terminal fu assegnato il \"Triennial Gold Medal\" della Royal Hibernian Institute ed \u00e8 oggi un edificio storico. Dopo lo scoppio della seconda guerra mondiale, i servizi furono gravemente limitati all'aeroporto di Dublino fino a fine del 1945 e l'unica linea internazionale che oper\u00f2 durante questo periodo fu l'Aer Lingus. Tre nuove piste in cemento furono completate nel 1947.\nL'espansione degli anni '50 e '60.\nNel corso degli 50' l'aeroporto di Dublino ebbe un inarrestabile crescita del traffico aereo. Vennero effettuate delle estensioni delle piste e miglioramenti ai terminal per affrontare l'afflusso crescente di traffico e di passeggeri. Nuove compagnie aeree incominciarono ad atterrare nell'aeroporto incluso British Airways, Sabena e BKS.Inoltre nel 1958 fu avviato un nuovo servizio transatlantico da Aer Lingus. Nel corso del 1960 il numero delle compagnie di linea continu\u00f2 a crescere e gli aerei incominciarono ad evolversi con il progresso tecnologico. Alla fine del 1960, un numero considerevole di Boeing 737, BAC One- Eleven, Boeing 707, e Hawker Siddeley Tridenti stavano transitando nell'aeroporto su una base regolare. Durante il 1969, l'aeroporto di Dublino gest\u00ec ben 1.737.151 passeggeri!.\nPer far fronte a questo, un nuovo terminal passeggeri in grado di gestire cinque milioni di passeggeri l'anno fu inaugurato nel 1972. Tuttavia la crescita prevista dell'aeroporto non si verific\u00f2 immediatamente negli anni '70 a scapito di chi aveva stanziato fondi come l'Aer Lingus.\nProseguendo negli anni '80.\nNel 1983 Aer Lingus apr\u00ec la sua nuova divisione 'Aer Lingus Commuter', che prese in consegna Shorts, Saab AB e velivoli turboelica Fokker per aprire, per la prima volta, servizi nazionali giornalieri da e per piccoli aeroporti regionali irlandesi, e piccoli aeroporti regionali nel Regno Unito. Nelle varie fasi delle sue operazioni, i voli furono operati verso diversi aeroporti regionali irlandesi per accrescere il numero di passeggeri nella rete internazionale della Aer Lingus. Queste destinazioni nazionali inclusi l'aeroporto di Cork, di Shannon, di Kerry, Galway, Ireland West Airport Knock, l'aeroporto di Waterford, di Sligo, e City of Derry in Irlanda del Nord. Aer Lingus Commuter da allora fu riassorbito in un'azienda principale. Le rotte nazionali, ad eccezione di Dublino-Shannon, sono state rilevate da Aer Arann, compreso le tratte di Derry in Irlanda del Nord; la maggior parte di queste rotte furono da allora interrotte. Aer Lingus ha continuato con i restanti voli Dublino-Regno Unito.\nDurante il 1980, la maggiore concorrenza, in particolare sulle rotte Dublino-Londra, ha determinato un aumento del numero di passeggeri a 5,1 milioni nel 1989. Nello stesso anno furono aperti una nuova pista di 8.650 piedi (2.640\u00a0m), e un nuovo centro di controllo del traffico aereo. L'aeroporto di Dublino continu\u00f2 ad espandersi rapidamente per tutto il 1990. Pier A, che era stata la prima estensione al vecchio edifici del terminal, fu significativamente estesa. Un nuovo Molo C, con i ponti aerei, fu costruito e appena questo fu completato, furono riavviati i lavori per estenderlo e per raddoppiare la sua capacit\u00e0. Il piano terra dell'edificio del terminal originale \u00e8 stato restituito al servizio passeggeri dopo molti anni per fornire gate di partenza aggiuntivi. Pier D, completato nel mese di ottobre 2007, \u00e8 una zona d'imbarco dedicata ai voli low-cost e fornisce 14 stand e gate di partenza; questi non sono serviti da ponti aerei."}
{"id": "598306", "revid": "599013", "url": "https://it.wikipedia.org/wiki?curid=598306", "title": "Congregazione delle cause dei santi", "text": "La Congregazione delle cause dei santi (\"Congregatio de causis sanctorum\") \u00e8 una delle nove congregazioni della Curia romana.\nStoria.\nLa Congregazione \u00e8 stata istituita da papa Paolo VI con la costituzione apostolica dell'8 maggio 1969 \"Sacra Rituum Congregatio\", scorporandola dalla Congregazione dei riti (istituita il 22 gennaio 1588 da papa Sisto V con la costituzione \"Immensa Aeterni Dei\") che in origine esercitava anche le funzioni oggi attribuite alle Congregazione per il culto divino e la disciplina dei sacramenti.\nCon la costituzione apostolica \"Pastor Bonus\", promulgata il 28 giugno 1988 da papa Giovanni Paolo II, il dicastero ha assunto l'attuale fisionomia.\nFunzioni.\n\u00c8 il dicastero che ha competenza per tutto quello che riguarda la procedura che porta alla beatificazione e alla canonizzazione dei \"Servi di Dio\": inoltre, sentito il parere della Congregazione per la dottrina della fede, ottiene dal Papa l'attribuzione ai santi del titolo di dottore della Chiesa; essa ha inoltre il compito di verificare anche l'autenticit\u00e0 delle reliquie.\nLe norme per la canonizzazione dei santi sono state profondamente riformate sotto il pontificato di Giovanni Paolo II con la Costituzione apostolica \"Divinus perfectionis magister\" del 25 gennaio 1983.\nLa Consulta Medica.\nAl fine dell'esame medico-scientifico dei miracoli, gi\u00e0 in epoca medievale si fece ricorso a Periti Medici, per i quali fu creato un Albo specifico da papa Benedetto XIV il 17 settembre 1743. Papa Pio XII istitu\u00ec, il 20 ottobre 1948, una Commissione di Medici, cui aggiunse, il 15 dicembre 1948, un Consiglio Medico.\nPapa Giovanni XXIII unific\u00f2 questi due organismi in una Consulta Medica il 10 luglio 1959. Il Regolamento relativo, revisionato in base alla Costituzione Apostolica \"Sacra Rituum Congregatio\" dell'8 maggio 1969, fu approvato da papa Paolo VI il 23 aprile 1976.\nIn base alla Costituzione Apostolica \"Divinus perfectionis Magister\" di papa Giovanni Paolo II, il 25 gennaio 1983 il Regolamento della Consulta Medica fu aggiornato nuovamente, per essere approvato nella sua forma attuale il 24 agosto 2016."}
{"id": "598312", "revid": "69794", "url": "https://it.wikipedia.org/wiki?curid=598312", "title": "Tripoli Torrini", "text": "Palio di Siena.\nFratello minore di Vincenzo Torrini (fantino che corse a Siena una sola volta e senza successo, il 16 agosto 1930 con la Pantera) Tripoli esordisce nella lizza senese il 2 luglio 1931 difendendo i colori del Nicchio. Il soprannome con cui viene segnato \u00e8 \"Tripolino\", diminutivo del proprio nome, che i genitori scelsero in chiaro riferimento alla capitale della Libia.\nL'esordio paliesco di \"Tripolino\" \u00e8 poco fortunato ma il fantino umbro, che monta la modesta cavalla Beppina, ben si distingue e viene chiamato dalla Civetta per il successivo Palio dell'Assunta. Con la portentosa Gobba, Tripolino parte in testa insieme all'Oca, ma paga la propria inesperienza di fronte al fantino di Fontebranda Aldo Mantovani detto \"Bubbolo\", che si impone per la quarta e ultima volta nella sua carriera. La Civetta lo conferma per il successivo palio di luglio 1932. Il cavallo da montare \u00e8 il velocissimo Lampino, ma \"Tripolino\" si deve scontrare con la giornata di grazia del binomio dell'Onda \"Ganascia\" su Gobba, che vincono con il tempo record (di allora) di 1'16\".\nIl successo \u00e8 comunque nell'aria: il 16 agosto 1932 il Nicchio richiama \"Tripolino\" e gli affida la mossa di un altro \"bombolone\" (cio\u00e8 un cavallo molto forte): Ruello. La mossa \u00e8 estenuante per la presenza dell'Oca al settimo posto, dell'Onda al nono e della Torre (rivale delle prime due) di rincorsa. \"Tripolino\" \u00e8 sesto e rischia di vedere compromessa la propria partenza, vanificando cos\u00ec la risaputa velocit\u00e0 di Ruello. Il Nicchio \u00e8 avvantaggiato dalle tre alleate (Oca, Onda e Tartuca), quel giorno tutte in Piazza: le quattro Contrade in quegli anni danno vita al \"T.O.N.O.\" (dalle iniziali delle quattro alleate), un ferreo patto di alleanza con cui mettono in comune le proprie risorse per aiutarsi a vincere l'una dopo l'altra di Palio in Palio. In effetti Onda, Nicchio e Tartuca partono prime, ma ben presto tra le prime due, per quanto alleate, inizia un'accanita lotta: se infatti la contrada dei Pispini vuole vincere, quella di Malborghetto vuole centrare uno storico \"cappotto\", gi\u00e0 riuscitole nel lontano 1779. Al secondo San Martino \"Tripolino\" prende la testa e controlla fino all'ultimo bandierino, quando pu\u00f2 gioire della sua prima vittoria.\nAl Palio di agosto dell'anno successivo \"Tripolino\" si lega a quella che diventer\u00e0 la sua contrada storica (insieme con il Drago): la Lupa. Nuovamente in groppa a Ruello \"Tripolino\" sfiora il successo, ma viene preceduto dalla Tartuca, che con \"Ganascia\" sul mitico Folco (insieme a Panezio, barbero degli anni settanta e ottanta, il pi\u00f9 vittorioso del XX secolo con 8 successi) centra un clamoroso \"cappotto\". La sconfitta brucia ai lupaioli (anche a luglio la Tartuca aveva vinto dopo un serratissimo testa a testa con la Lupa), ma \"Tripolino\" \u00e8 ormai entrato nel cuore del popolo di Vallerozzi. Assente nel 1934, il fantino umbro viene richiamato dalla Lupa per il palio del 2 luglio 1935 ed \u00e8 ancora una volta Ruello il barbero da montare. La \"carriera\" non si preannuncia come una delle pi\u00f9 facili: sul tufo c'\u00e8 anche Folco, il fortissimo barbero che in quel palio corre per il Nicchio, e soprattutto l'Istrice. I rapporti tra quest'ultima e la Lupa, da decenni solide alleate, si sono improvvisamente (e irrimediabilmente) incrinati a causa di un banale litigio per la collocazione di alcune bandiere in un angolo rivendicato da entrambe, e di l\u00ec a poco degenereranno in quell'accesa rivalit\u00e0 che tutt'oggi separa i due rioni. Alla mossa sono proprio Lupa, Nicchio ed Istrice a scattare prime, ma clamorosamente la contrada di Camollia d\u00e0 un grosso aiuto alla Lupa. Nel tentativo di prendere la testa, il fantino istriciaolo \"Pietrino\", si scontra con quello del Nicchio \"Bovino\": i due iniziano in breve a nerbarsi, rallentandosi a vicenda e permettendo cos\u00ec alla Lupa di incrementare il proprio vantaggio. Quando \"Pietrino\" si libera dell'ostacolo del Nicchio, ormai il distacco dalla Lupa \u00e8 incolmabile e \"Tripolino\" trionfa cos\u00ec per la seconda volta nella sua carriera.\nIl riscatto dell'Istrice \u00e8 per\u00f2 fulmineo: il 16 agosto \"Pietrino\" e \"Tripolino\" vestono nuovamente le casacche di Istrice e Lupa, ma stavolta la sorte assegna Ruello alla prima. L'Istrice pu\u00f2 cos\u00ec vincere il Palio, mentre la Lupa si piazza solo terza.\nNel 1936 \"Tripolino\" corre per il Drago. A luglio non c'\u00e8 per\u00f2 storia e la Giraffa si aggiudica il \"Palio dell'Impero\". In effetti l'esito pare scontato, potendo la Giraffa contare sull'ormai inarrestabile Ruello. Dal canto suo il Drago corre con lo sconosciuto barbero Aquilino, che la sorte assegna alla contrada di Camporegio anche per il palio di agosto. Stavolta Ruello va in sorte alla Pantera, che crede di potersi affidare sull'aiuto dell'alleata Aquila. Invece le dirigenze chiamano due fantini tra cui infiamma un forte odio reciproco: \"Ganascia\" e \"Meloncino\". Il primo ostacola duramente \"Meloncino\", facendolo cadere e infrangendo i sogni di vittoria dei panterini. Per \"Tripolino\" e Aquilino la strada \u00e8 sgombra e il Drago pu\u00f2 festeggiare dopo quindici anni di attesa.\nA luglio 1937 \"Tripolino\" torna alla Lupa, in uno dei palii pi\u00f9 convulsi di sempre. Il barbero da montare \u00e8 Folco e la Lupa \u00e8 di diritto una delle grandi favorite, insieme all'Onda con Ruello. Anche stavolta per\u00f2 ci sono di mezzo le alleanze contradaiole. La Lupa \u00e8 all'epoca (con Drago, Aquila e Montone) membra della \"Piccola Quadruplice\": altro patto a quattro contrade, forse con minor capacit\u00e0 economica del \"TONO\" ma egualmente efficace. La \"nonna\" di quegli anni \u00e8 la Torre, a digiuno da 27 anni; essa si rivolge proprio alla \"Piccola Quadruplice\" per tornare alla vittoria, promettendo molti soldi a fantini e dirigenze. Per quanto la contrada di Salicotto abbia ricevuto in sorte la modesta cavalla Masina, gli accordi sembrano ormai conclusi e Aquila, Drago e Lupa (il Montone non corre) dovranno favorire la Torre nella carriera; specie la Lupa avr\u00e0 il compito di tener d'occhio l'Onda con Ruello, la nemica della Torre, decisa ad ostacolarne il ritorno alla vittoria. Ma clamorosamente la mattina del Palio tutto quanto salta: un diverbio tra alcuni dirigenti torraioli, probabilmente non a favore degli accordi fin l\u00ec stabiliti, fa crollare i patti tra le quattro contrade. Poco prima del Palio l'ignaro \"Tripolino\" viene avvisato di tirare a vincere, non ricevendo alcuna spiegazione. La mossa favorisce comunque la Torre di rincorsa, cui l'Aquila al nono posto lascia un ampio varco per entrare. La contrada di Salicotto prende subito la testa, ma il binomio lupaiolo \u00e8 nettamente superiore: \"Tripolino\" si lancia all'inseguimento della battistrada e in breve prende il comando. I festeggiamenti per il quarto successo di \"Tripolino\" vengono per\u00f2 interrotti dagli inferociti torraioli, molti dei quali non erano a conoscenza della rottura dei patti, che invadono Vallerozzi e ingaggiano una furibonda rissa coi lupaioli, che comunque non d\u00e0 vita ad alcun rapporto di rivalit\u00e0.\nNonostante tutto, la classe di \"Tripolino\" \u00e8 ormai chiara a tutti e l'anno successivo \u00e8 il momento culminante della carriera del fantino umbro. A luglio viene richiamato dal Drago, che gli affida la monta di Folco. Dopo un giro dietro alla Tartuca con \"Ganascia\" su Stella, \"Tripolino\" passa la battistrada al secondo bandierino e non molla pi\u00f9 il comando. Ad agosto corre invece per la Chiocciola, la quale si affida al fantino pi\u00f9 in forma per evitare un esito che pare pressoch\u00e9 scontato: la vittoria della rivale Tartuca. La contrada di Castelvecchio ha infatti ricevuto in sorte Ruello e l'ha affidato al suo storico fantino \"Ganascia\". Dal canto suo alla Chiocciola \u00e8 toccato lo sconosciuto Sansano, che sulla carta pare non reggere il confronto con Ruello. Ma la maestria di \"Tripolino\" sar\u00e0 proverbiale in quella \"carriera\": partito secondo dietro al Nicchio, Torrini spinge alla grande Sansano, riuscendo a prendere il comando al primo San Martino. La Tartuca resta invece ingabbiata nelle retrovie, non riuscendo a lanciarsi all'inseguimento della rivale. \"Tripolino\" vince cos\u00ec un Palio insperato per la grande gioia dei chiocciolini; dal canto loro i tartuchini non la perdonano a \"Ganascia\", che viene \"assediato\" per ore nell'entrone dall'irato popolo di Castelvecchio.\nInaspettatamente il sesto trionfo per \"Tripolino\" sar\u00e0 anche l'ultimo della sua carriera a Siena. Del suo ci mette anche la seconda guerra mondiale, che impedisce lo svolgimento del Palio per cinque anni. Quando il 2 luglio 1945 torna la terra in Piazza, \"Tripolino\" \u00e8 ancora nel lotto dei fantini ma subisce una delusione clamorosa. Chiamato dalla Giraffa che gli affida la monta di Folco (cavallo ormai diciannovenne, ma ancora molto forte), \"Tripolino\" conduce tutta la \"carriera\"; tuttavia la Lupa con \"Renzino\" (alla sua prima e unica esperienza in Piazza) su Mughetto lo passa con un'incredibile traiettoria esterna al terzo San Martino.\nProprio con la Lupa \"Tripolino\" chiude la sua carriera al Palio di Siena nello \"straordinario\" del 28 maggio 1950 (dedicato al V centenario della canonizzazione di San Bernardino da Siena), dedicandosi completamente all'altra manifestazione che lo ha reso celebre: la Giostra del Saracino di Arezzo, nella quale \u00e8 in quel momento al culmine del successo.\nPresenze al Palio di Siena.\nCon 6 vittorie su 20 palii disputati, \"Tripolino\" \u00e8 uno dei pi\u00f9 vittoriosi fantini del Novecento. Quattro le Contrade cui ha regalato la gioia del trionfo: due volte ciascuna a Lupa e Drago, una a Nicchio e Chiocciola. Ha anche corso per Civetta, Istrice, Selva e Tartuca.\n\"Le vittorie sono evidenziate e indicate in neretto.\"\nGiostra del Saracino di Arezzo.\nNon molti sono i fantini del Palio di Siena che hanno tentato l'avventura alla Giostra del Saracino di Arezzo. Complice sicuramente la notevole differenza tra le due manifestazioni, che richiedono abilit\u00e0 ben diverse ai rispettivi protagonisti. Per la precisione 4 fantini di Siena sono riusciti a vincere ad Arezzo almeno una volta. Uno fu il grande \"Ganascia\", capace di imporsi ben 8 volte a Siena: il \"salto\" ad Arezzo per\u00f2 non fu facile e il blasonato fantino, da giostratore, vinse una sola giostra su 7 disputate: il 4 settembre 1966 per Porta Crucifera. Un altro fu Priamo Ducci detto Morino, che a Siena corse (senza successo) solo il 2 luglio 1945 per il Drago, mentre ad Arezzo disput\u00f2 6 giostre e ne vinse una: il 4 settembre 1955 per Porta del Foro. All'opposto di \"Ganascia\" si colloca Donato Gallorini detto Donatino: costui, aretino di nascita, era per lo pi\u00f9 un giostratore e lo dimostrano i 14 successi riportati al Saracino. Tent\u00f2 anch'egli la carriera paliesca, ma corse 9 carriere senza mai vincere.\nLa carriera di \"Tripolino\" si isola invece dagli esempi precedenti. L'umbro infatti ad Arezzo si \u00e8 imposto per ben 15 volte, peraltro con 3 quartieri diversi, su 37 carriere disputate. Il suo esordio in Piazza Grande ad Arezzo avvenne il 7 agosto 1932, in coppia proprio con \"Donatino\", difendendo i colori di Porta Crucifera. Il 18 settembre dello stesso anno \"Tripolino\" vinse la sua prima giostra. I suoi successi con il quartiere rosso-verde furono in totale 9: l'ultimo il 6 settembre 1953, in coppia con un altro grande della rassegna aretina, Arturo Vannozzi.\nDall'anno seguente, dopo 20 giostre disputate per Porta Crucifera, \"Tripolino\" pass\u00f2 a Porta Sant'Andrea con cui vinse, in coppia con Ivo Bottacci, la giostra del 1\u00ba settembre 1957. Il rapporto con Porta Sant'Andrea fu comunque breve e, dopo sole 5 giostre disputate per il quartiere bianco-verde, nel 1959 \"Tripolino\" si leg\u00f2 a Porta Santo Spirito.\nL'esordio con il quartiere della Colombina avvenne il 13 settembre di quell'anno e fu coronato subito con una vittoria: in coppia di nuovo con \"Donatino\", Torrini marc\u00f2 4 punti, ma la lancia si ruppe e, come da regolamento, il punteggio fu raddoppiato. Gli 8 punti di Tripolino, uniti ai 4 di Donatino, dettero al quartiere di Porta Santo Spirito una folgorante vittoria.\nLa coppia \"Tripolino\"-\"Donatino\" domin\u00f2 tutti i primi anni sessanta: i due regalarono a Porta Santo Spirito altri 3 successi, l'ultimo dei quali il 5 settembre 1965. Dalla giostra successiva \"Tripolino\" rivest\u00ec i colori di Porta Sant'Andrea. Ormai al termine della propria carriera giostresca, vinse per i bianco-verdi la giostra del 1\u00ba settembre 1968 in coppia con Franco Ricci. Chiuse quindi la propria esperienza al Saracino il 7 settembre 1969, giostrando senza successo per Porta Crucifera, in coppia per la diciassettesima volta con \"Donatino\".\nI 15 successi (9 con Porta Crucifera, 4 con Porta Santo Spirito e 2 con Porta Sant'Andrea) lo rendono ad oggi il giostratore pi\u00f9 vittorioso nella storia del Saracino."}
{"id": "598314", "revid": "767487", "url": "https://it.wikipedia.org/wiki?curid=598314", "title": "Perdizione (film 1987)", "text": "Perdizione (\"K\u00e1rhozat\", conosciuto anche con il titolo inglese \"Damnation\") \u00e8 uno dei film pi\u00f9 conosciuti del regista ungherese B\u00e9la Tarr, distribuito nel 1987.\n\"Perdizione\" \u00e8 ambientato in un luogo non meglio definito della pianura ungherese tormentato da una pioggia incessante. Il centro del film \u00e8 il bar Titanik, che suggerisce il tema del naufragio. Girato in bianco e nero con lunghissimi pianosequenza, fu proprio attraverso quest'opera che Tarr formalizz\u00f2 per la prima volta lo stile che lo avrebbe reso celebre fra i cinefili di tutto il mondo e che caratterizzer\u00e0 tutte le sue produzioni successive.\nTrama.\n\"Perdizione\" racconta la storia di Karrer (Mikl\u00f3s B. Sz\u00e9kely), un uomo depresso innamorato di una cantante sposata (Vali Kerekes) che si esibisce in un bar locale, il Titanik. La cantante rompe la loro relazione, perch\u00e9 sogna di diventare famosa ed \u00e8 disposta a tutto pur di inseguire il suo sogno. A Karrer viene offerto un lavoro di contrabbando da Willarsky (Gyula Pauer), il barista e proprietario del Titanik. Karrer decide di offrire il lavoro al marito della cantante, Sebesty\u00e9n (Gy\u00f6rgy Cserhalmi), con l'obiettivo di allontanarlo dalla citt\u00e0 per qualche giorno e poter conquistare sua moglie. Sebesty\u00e9n accetta l'incarico, che lo toglie di mezzo per qualche tempo, ma le cose non vanno come previsto da Karrer: inizialmente la donna sembra cedere alle sue avances, e i due hanno un rapporto sessuale. Successivamente per\u00f2 la cantante lo rinnega, preferendo cedere alle attenzioni di Willarsky, sperando che questo, vista la sua apparente ricchezza, la possa aiutare a realizzare il suo sogno di diventare una cantante di successo.\nKarrer, ormai disilluso, dopo essere venuto a sapere da Willarsky che il lavoro di contrabbando non \u00e8 finito come il barista si attendeva, decide di tradire la donna e il marito Sebesty\u00e9n. Per vendicarsi delle illusioni dategli dalla cantante, Karrer si reca dalla polizia per denunciare il lavoro di contrabbando."}
{"id": "598321", "revid": "57342", "url": "https://it.wikipedia.org/wiki?curid=598321", "title": "Eteronimia", "text": "L'eteronimia (dal greco , composto di \"h\u00e9teros\" = \"diverso\"/\"altro\" e \"onoma\" = \"nome\") \u00e8 un fenomeno linguistico per cui, in una determinata lingua, si utilizzano denominazioni con origini etimologicamente diverse (eteronimi) per indicare oggetti o esseri affini, separati unicamente da differenze nel genere o nel numero grammaticale (ad esempio, la profonda difformit\u00e0 etimologica nella coppia di nomi \"fratello\" e \"sorella\", marcando solo una differenza di genere; altro esempio \u00e8 costituito dalla coppia di pronomi \"io\" e \"noi\", la cui differenza individua solo il numero).\nNelle scienze fisiche, sono eteronimi quegli enti che hanno nomi diversi pur riferendosi a realt\u00e0 omogenee: ne sono un esempio i nomi differenti attribuiti ai poli magnetici, alle cariche elettriche di segno diverso, ecc.\nSemiologia della letteratura e tecnica di scrittura.\nIl termine eteronimo assume un significato particolare nel campo della scrittura letteraria, andando a indicare un autore fittizio (o pseudoautore), che, nonostante la dimensione immaginaria, possiede una sua personalit\u00e0. L'autore che sta dietro all'eteronimo \u00e8 detto \"ortonimo\".\nGli eteronimi differiscono dagli pseudonimi perch\u00e9 questi ultimi sostituiscono il nome di un autore reale, che rimane cos\u00ec sconosciuto.\nGli eteronimi invece coesistono con l'autore, e ne formano una sorta di estensione del carattere; sono personaggi completamente diversi che sembrano vivere di vita propria, scrivendo spesso con uno stile diverso da quello dell'ortonimo.\nL'espediente, pi\u00f9 diffuso in passato, sembra aver perso popolarit\u00e0 a partire dal XX secolo, seppur non manchino, anche qui specifici esempi, come Kurt Suckert (alias di Curzio Malaparte), Mischa Kamenetsky (alias Ugo Stille), la poetessa Vittoria Guerrini che si firmava Cristina Campo o Fernando Pessoa che aveva ben quattro personalit\u00e0 letterarie (alias \u00c1lvaro de Campos, Ricardo Reis, Alberto Caeiro, Bernardo Soares).\nTra XX e XXI secolo, una sua manifestazione particolare, molto legato alla diffusione della cultura digitale e della cybercultura, \u00e8 quello dei nome \"multi-uso\" (o \"reputazione aperta\"), che individuano un collettivo dietro cui, di volta in volta, o anche contemporaneamente, si celano diversi autori. In Italia, sono noti i casi Luther Blissett e Wu Ming."}
{"id": "598325", "revid": "339392", "url": "https://it.wikipedia.org/wiki?curid=598325", "title": "Laterza Editore", "text": ""}
{"id": "598328", "revid": "1305772", "url": "https://it.wikipedia.org/wiki?curid=598328", "title": "SCUBA", "text": "SCUBA \u00e8 un acronimo per la frase in lingua inglese \"Self Contained Underwater Breathing Apparatus\", ovvero \"apparato di respirazione subacqueo autonomo\".\nNell'uso comune, anche in italiano oltre che in inglese, pu\u00f2 riferirsi a:"}
{"id": "598333", "revid": "125692230", "url": "https://it.wikipedia.org/wiki?curid=598333", "title": "Fabiano Santacroce", "text": "Biografia.\nNato in Brasile da padre italiano e madre brasiliana, si trasferisce in Brianza all'et\u00e0 di 2 anni. Cugino del calciatore Alessandro dos Santos, in giovane et\u00e0 Santacroce si alterna dedicandosi sia all'attivit\u00e0 cinematografica che a quella di calciatore (strada poi intrapresa). Nel 1995 appare nel video musicale \"Pap\u00e0 perch\u00e9\" del cantante Zucchero Fornaciari e l'anno seguente interpreta il personaggio di Jermal nel film Luna e l'altra di Maurizio Nichetti.\nCaratteristiche tecniche.\nDifensore centrale con grande senso della posizione, varie volte nella sua carriera ha ricoperto il ruolo di terzino sinistro.\nCarriera.\nClub.\nComo.\nSantacroce inizia calcisticamente nel Brugherio e poi nel Bellusco. Ha abitato per tutta la sua giovent\u00f9 a Correzzana dove ha anche giocato. Con il disputa il suo primo torneo da professionista durante la stagione 2004-05 in Serie C1.\nIl passaggio al Brescia.\nRimasto senza squadra dopo il fallimento della societ\u00e0, nel 2005 viene prelevato dal Brescia. A 19 anni Santacroce esordisce quindi in Serie B, dove viene impiegato in 2 partite di campionato.\nIl passaggio al Napoli.\nDopo aver disputato una stagione e mezza a buoni livelli con le \"Rondinelle\", il 29 gennaio 2008, passa al Napoli attraverso il pagamento di un conguaglio di 5.550.000 euro, permettendogli di raggiungere i suoi ex-compagni di squadra Daniele Mannini e Marek Ham\u0161\u00edk e di diventare il terzo calciatore proveniente dal Brescia acquistato dai partenopei in soli sei mesi. Il 2 febbraio, a 21 anni, esordisce in Serie A al \"San Paolo\", in Napoli-Udinese (3-1). Con le sue ottime prestazioni si ritaglia in breve tempo un ruolo da titolare nella difesa schierata dal tecnico Edy Reja, collezionando 13 presenze nella seconda met\u00e0 del campionato.\nNella stagione 2008-2009 colleziona 27 presenze. La stagione successiva \u00e8 pesantemente condizionata dai problemi fisici: nella trasferta di Milano contro l'Inter del 23 settembre 2009, quinta giornata di campionato, subisce un infortunio al menisco esterno del ginocchio destro. Il 26 febbraio 2010, ancora in fase di recupero dal precedente infortunio, subisce una lesione al menisco mediale del ginocchio sinistro. Il doppio infortunio lo tiene lontano dai campi di gioco per sette mesi: torna in campo nella trasferta di Bari del 18 aprile 2010, quint'ultima di campionato.\nNel 2010-2011, superati i problemi fisici, vive comunque un'annata da comprimario, collezionando 11 presenze in campionato e 14 complessive in stagione.\nParma, prestito a Padova e ritorno al Parma.\nIl 1\u00ba luglio 2011 passa al Parma in prestito con diritto di riscatto della met\u00e0 del cartellino, nell'ambito dell'operazione che porta Blerim D\u017eemaili al . Compie il suo esordio con la maglia del Parma il 15 ottobre 2011 proprio in occasione della partita svolta al San Paolo contro il .\nIl 5 luglio 2012 il Parma riscatta la met\u00e0 del suo cartellino.\nIl 20 giugno 2013 il Parma riscatta anche la seconda met\u00e0 del cartellino del giocatore, acquisendolo quindi a titolo definitivo.\nIl 6 agosto 2013 passa in prestito al Padova, in Serie B. Esordisce con la maglia biancoscudata il 31 agosto 2013, nella sfida contro il Carpi, seconda giornata del campionato cadetto.\nA fine stagione torna al per la stagione 2014-2015. Gioca per la prima volta nella stagione alla quinta giornata, subentrando all'inizio del secondo tempo a Pedro Mendes, nella gara -, terminata 4-2 per i friulani, mentre la sua prima partita da titolare dal primo minuto avviene alla nona giornata, nella sconfitta contro il Torino (viene sostituito al 78\u00ba da Pedro Mendes).\nTernana.\nIl 1\u00ba febbraio 2016 nell'ultimo giorno di calciomercato passa in Serie B alla , firmando un contratto fino a giugno con l'opzione per la stagione successiva.\n Fa il suo esordio con il club rossoverde l'8 maggio alla quarantesima giornata partendo titolare e venendo sostituito al 63' della ripresa da Leonardo Sernicola nella sfida casalinga terminata 1-1 contro il . Colleziona una seconda presenza e il 30 giugno si svincola dal club umbro.\nJuve Stabia.\nDopo un lungo periodo senza squadra, il 19 gennaio 2017 viene tesserato dalla Juve Stabia, militante in Lega Pro.\nA fine stagione rimane svincolato e a luglio a Coverciano inizia a frequentare il corso per allenare in Serie D e si allena con altri giocatori senza squadra.\nCuneo e Virtus Verona.\nDalla stagione 2018-2019 gioca nel , in Serie C.\nL\u2019anno seguente gioca per un\u2019ultima stagione con la , sempre in terza serie.\nNazionale.\nUnder 21.\nIl 21 agosto 2007 esordisce in Nazionale Under-21 con il tecnico Pierluigi Casiraghi nell'amichevole vinta contro la Francia (2-1), entrando in campo per sostituire l'infortunato Marco Andreolli, ma \u00e8 costretto anch'egli ad uscire prima della fine della partita.\nNella gara esterna del 21 novembre 2007 contro le F\u00e6r \u00d8er, viene espulso per una gomitata e subisce una lunga squalifica che gli impedisce di partecipare alle Olimpiadi di Pechino 2008 con la \"Nazionale Olimpica\".\nTorna in Under-21 un anno dopo, in occasione dell'amichevole contro la Germania del 18 novembre 2008, nella quale scende in campo dal primo minuto. Tuttavia, non viene convocato per l'Europeo U-21 del 2009.\nNazionale maggiore.\nIl 5 ottobre 2008 viene convocato per la prima volta in Nazionale maggiore dal ct Marcello Lippi in occasione del doppio impegno degli \"Azzurri\" nelle qualificazioni ai Mondiali 2010 contro la Bulgaria e il Montenegro, senza tuttavia scendere in campo.\nDopo il ritiro.\nRitiratosi a inizio 2021, intraprende la carriera da procuratore con la IDV Management insieme a Luca Di Mattia.\nStatistiche.\nPresenze e reti nei club.\n\"Statistiche aggiornate al 22 febbraio 2020.\""}
{"id": "598335", "revid": "1851848", "url": "https://it.wikipedia.org/wiki?curid=598335", "title": "Moris Carrozzieri", "text": "Biografia.\nIl suo nome Moris \u00e8 frutto di un errore dell'anagrafe di Giulianova; il suo nome corretto, infatti, avrebbe dovuto essere Maurice.\n\u00c8 soprannominato \"il Carro\".\nCaratteristiche tecniche.\nHa giocato per tutta la carriera prevalentemente come difensore centrale.\nCarriera.\nCalciatore.\nInizi.\nHa incominciato nel Associazione Sportiva Dilettantistica Castel di Sangro per poi approdare al .\nSampdoria, Arezzo ed Atalanta.\nPrelevato dalla Sampdoria dal nell'estate del 2003, viene schierato da titolare dall'allora mister blucerchiato Walter Novellino in occasione di una trasferta con l'Inter, terminata 0-0. Viene quindi riproposto spesso nella linea difensiva, trovando sempre pi\u00f9 spazio in squadra. Rimasto nella formazione genovese anche nella stagione 2004-2005, trova meno spazio fra i titolari complice un rendimento medio inferiore alla stagione precedente.\nCeduto in prestito all' nell'estate del 2005, disputa nelle file dei toscani un campionato di Serie B che vede gli amaranto sfiorare l'accesso ai playoff per la promozione nella massima serie.\nPer la stagione 2006-2007 viene rilevato dall'Atalanta con la formula della compropriet\u00e0.\nIl 21 settembre 2006 viene squalificato per due mesi dalla disciplinare insieme al suo ex compagno di squadra Tareschino Livio Angelini per il calcio scommesse che ha visto coinvolti i due giocatori nell'ottobre del 2005. I due implicati ricorreranno alla CAF senza ottenere tuttavia alcuno sconto di pena.\nTornato disponibile, ha collezionato 19 presenze in campionato con un gol, contribuendo alla salvezza dell'Atalanta. La societ\u00e0 nerazzurra nell'estate 2007 rileva dalla Sampdoria l'intero cartellino del giocatore.\nPalermo e Lecce.\nIl 25 giugno 2008 il acquista il giocatore a titolo definitivo, facendogli sottoscrivere un contratto quadriennale da 500\u00a0000 euro.\nLa sua prima stagione \u00e8 di notevole importanza, tant'\u00e8 che grazie alla sua potenza ma allo stesso tempo agilit\u00e0, diventa ben presto un punto di riferimento per la squadra e un idolo per i tifosi.\nIl 23 aprile 2009 risulta positivo alla benzoilecgonina (metabolita della cocaina) dopo un controllo anti-doping successivo alla partita Palermo-Torino (1-0) del 5 aprile precedente, primo caso riscontrato dal CONI con un test mirato, come da normativa entrata in vigore a gennaio 2009. Per lui era il quarto controllo a cui veniva sottoposto. Subito sospeso dall'attivit\u00e0 agonistica, il 28 aprile fa le sue pubbliche scuse per ci\u00f2 che \u00e8 accaduto.\nLa sua stagione termina quindi con 23 presenze e nessuna rete. Il 10 giugno il CONI lo ha deferito ed ha richiesto per lui due anni di squalifica pi\u00f9 una pena accessoria di natura economica: la societ\u00e0 ha quindi stipulato con lui un contratto al minimo sindacale (50.000 \u20ac annuali) per tutelare i propri interessi. Il 9 luglio la richiesta di squalifica \u00e8 stata accolta.\nEssendo anche impossibilitato ad allenarsi con il resto della squadra, nel frattempo si \u00e8 allenato sia in palestra che sul campo con il preparatore atletico e suo amico Angelo Pagliaccetti (ex calciatore di Serie B e C) e ha lavorato per la squadra de \"\".\nA partire dal 7 aprile 2011, scontata la squalifica, si aggrega nuovamente alla squadra. Per recuperare la forma fisica, il 16 aprile gioca con la formazione Primavera nell'incontro Palermo- (2-1), giocato per intero. Viene quindi portato in panchina in Palermo- (2-1) della 34\u00aa giornata di campionato disputata il 23 aprile. Fa il debutto stagionale con la prima squadra il 7 maggio, nella vittoria casalinga per 2-1 contro il valida per la 36\u00aa giornata di campionato, subentrando al 72' a Santiago Garc\u00eda. Il 29 maggio subentra al 24' all'infortunato Dorin Goian nella finale di Coppa Italia persa per 3-1 contro l'. Queste due partite citate saranno le sue uniche presenze in stagione. All'inizio della nuova stagione non viene convocato per il ritiro, dunque rescinde il contratto con la societ\u00e0 rosanero: conclude cos\u00ec l'esperienza in Sicilia con 26 presenze totali.\nIl 15 luglio 2011 passa a parametro zero al , con cui sottoscrive un contratto annuale con opzione sul secondo. Il contratto prevede 150.000 euro di ingaggio fissi pi\u00f9 3.000 euro ad ogni presenza.\nEsordisce in maglia giallorossa il 21 agosto in Lecce- (0-2) del terzo turno di Coppa Italia, giocando titolare e uscendo dal campo per infortunio al 56', facendo posto a Davide Brivio; il calciatore rimedia una distorsione al ginocchio sinistro che il 26 agosto lo costringe ad operarsi per risolvere la lesione meniscale esterna complessa restando lontano dai campi per due mesi.\nIl 29 settembre 2011 viene squalificato per dieci giorni e multato di 1.500 euro per \u00abviolazione dell'obbligo di offrire adempimento alle prescrizioni contenute nel Lodo arbitrale del 16 ottobre 2007 [...]\u00bb risalente ai tempi dell'Atalanta.\nRitornato disponibile, debutta in campionato proprio nella partita contro la sua ex squadra, il Palermo, che il Lecce perde per 2-0 in trasferta nell'incontro valido per la nona giornata. In -Lecce (2-1) del 20 novembre subisce una distorsione alla caviglia destra che lo tiene fuori dai campi per un mese. Rientra fra i titolari del nuovo allenatore Serse Cosmi nella partita del 18 dicembre pareggiata per 3-3 in trasferta contro il , chiudendo un discreto campionato con 12 presenze e la retrocessione, rimanendo poi svincolato.\nVarese, Giulianova e Bellante.\nIl 14 agosto firma un contratto di un anno con opzione per il secondo con il , squadra di Serie B.\nDopo una stagione in Lombardia, il 2 settembre 2013, ultimo giorno di calciomercato, si accorda con il , sua citt\u00e0 natale, in cui aveva gi\u00e0 giocato nel 2001. Nella partita della seconda giornata di campionato contro l'Isernia rimedia un'espulsione al 47' del primo tempo che gli costa tre giornate di squalifica. Al rientro, il 6 ottobre 2013, esce per infortunio all'80' del derby contro il Celano. \u00c8 quella la sua seconda e ultima partita col Giulianova, quindi rescinde il contratto.\nNel febbraio 2014 firma un contratto con il Bellante, squadra militante in Terza Categoria abruzzese. In questa avventura \u00e8 schierato da attaccante, e all'esordio contro il Bradi Tortoreto \u00e8 autore di una doppietta nel 3-2 finale: segna il primo gol su colpo di testa e il secondo su calcio di rigore.\nDopo il ritiro.\nNel settembre 2014 viene nominato direttore sportivo del Giulianova. Nell'ottobre 2015 lascia l'incarico a causa di alcuni episodi negativi correlati alla tifoseria della societ\u00e0 abruzzese.\nNel frattempo apre un lounge bar e un ristorante a San Benedetto del Tronto."}
{"id": "598336", "revid": "775372", "url": "https://it.wikipedia.org/wiki?curid=598336", "title": "Torraccia", "text": "Torraccia \u00e8 una \"curazia\" (frazione) della Repubblica di San Marino che appartiene al castello di Domagnano.\nGeografia fisica.\nSorge ad est di Domagnano a 250-300 m s.l.m.\nGli abitanti sono non pi\u00f9 di 150 e non esiste nessun'attivit\u00e0 commerciale.\nStoria.\nNel Medioevo, sulla cima del \"Montelupo\", dove adesso c'\u00e8 una piccola chiesetta, esisteva una torre di avvistamento costruita dai Longobardi. Questa torre \u00e8 raffigurata sullo stemma del castello di Domagnano.\nInfrastrutture e trasporti.\n\u00c8 presente, inoltre, in localit\u00e0 Montelupo, un'aviosuperfice di propriet\u00e0 dell'A.C.S. (Aeroclub San Marino) che si estende per circa 500 metri. I cittadini per\u00f2 sono contrari all'estensione di altri 400 metri della pista (previsti dal PRG, Piano Regolatore Generale), per arrivare ad un totale di 900-950 metri, per avere anche a San Marino un aeroporto di dimensioni ridotte.\nManifestazioni.\nNell'ultimo weekend di agosto, inoltre, si tiene la Festa di Torraccia, una festa di quattro giorni con torneo di briscola, orchestre, stand gastronomici, lotteria di beneficenza e soprattutto uno spettacolo pirotecnico, organizzata dalla Cooperativa Montelupo, una cooperativa composta dai cittadini di Torraccia."}
{"id": "598342", "revid": "862898", "url": "https://it.wikipedia.org/wiki?curid=598342", "title": "Blocknotes (album)", "text": "Blocknotes \u00e8 il terzo album del duo hip hop italiano Stokka &amp; MadBuddy, pubblicato nel 2005 da The Saifam Group e Vibrarecords.\nIl disco.\nIl disco si compone di 18 tracce, pi\u00f9 di un'ora di musica che descrive in prevalenza il disagio generazionale e l'amore per la musica hip hop del duo. Le produzioni sono state realizzate principalmente dal beatmaker del duo Stokka, ma tra le tracce troviamo anche realizzazioni di DJ Squarta (\"Gi\u00f9 con noi\"), Frank Siciliano (\"Dimentica\"), e DJ Shocca (\"Tutto bene\" e \"Quando un giorno tornerai\"). Nelle collaborazioni al disco spicca Primo Brown dei Cor Veleno sulla traccia \"Moth@Fuck*z\", un'impietosa satira dello stile finto-gangsta.\nAltre tracce sono \"Nero Inferno\", un\u02bcanalisi delle motivazioni e dell'universo del writing, e \"Fuori di qui\", che ha come tema la citt\u00e0 d\u02bcorigine del duo, Palermo."}
{"id": "598346", "revid": "729725", "url": "https://it.wikipedia.org/wiki?curid=598346", "title": "Scalinata Pot\u00ebmkin", "text": "La Scalinata Pot'omkin (; ) \u00e8 una gigantesca scalinata situata a Odessa, in Ucraina. Fu progettata nel 1815 dagli architetti Francesco Boffo (1796-1867) e Avraam Mel'nikov. Considerata la porta di accesso nella citt\u00e0 dal mare, \u00e8 il simbolo pi\u00f9 conosciuto di Odessa. La scalinata originariamente era chiamata \"Boulevard a gradini\", \"Grande Scalinata\" o \"Gradinata Richelieu\".\nStoria.\nL'opera fu realizzata, con il nome originario di scalinata Primorski, tra il 1837 e il 1841. Furono impiegate lastre di marmo grigio-verde importate dal porto di Trieste che, sottoposte ad una forte erosione, nel 1933 sarebbero state sostituite con altre di granito rosa, provenienti da cave ucraine. Degli originari 200 gradini, otto andarono persi con l'ampliamento del porto, riducendo pertanto il numero agli attuali 192.\nNel 1906, sul fianco sinistro della scalinata guardando dalla sua base fu costruita una funicolare che oper\u00f2 per circa sessant'anni fino a quando nel 1970, ormai obsoleta, venne sostituita da un ascensore, che funzion\u00f2 fino al 1990. Nel 2004 venne realizzata una nuova funicolare.\nDescrizione.\nLa scalinata \u00e8 alta 27 metri e ha una lunghezza di 142, ma per un'illusione ottica d\u00e0 l'impressione di una lunghezza e di un'altezza ben maggiori. Infatti gli scalini hanno una larghezza variabile dai 21,7 metri della base ai 12,5 della cima. Un'altra peculiarit\u00e0 della scalinata \u00e8 che chi dall'alto guarda verso basso scorge soltanto i tratti orizzontali della costruzione ma non i gradini; viceversa chi guarda dal basso verso l'alto vede soltanto i gradini ma non i tratti orizzontali.\nIn cima alla scalinata si erge la statua bronzea del duca di Richelieu, governatore di Odessa dal 1803 al 1814, che \u00e8 ritratto con una toga da antico romano. Il monumento fu realizzato nel 1826 su progetto dello scultore russo neoclassico Ivan Petrovi\u010d Martos.\nNella cultura di massa.\nLa fama della scalinata \u00e8 dovuta principalmente al film muto \"La corazzata Pot\u00ebmkin\" di Sergej Michajlovi\u010d \u0116jzen\u0161tejn (1925), che trattava della rivolta di Odessa durante la rivoluzione russa del 1905. Sulla scalinata fu ambientata la lunga scena dell'attacco alla folla inerme da parte dei cosacchi dello zar: celebre \u00e8 la sequenza della carrozzina, spinta da una madre appena fucilata, che scivola gi\u00f9 per la scalinata. In realt\u00e0 tale scena non rispecchia gli avvenimenti realmente accaduti, dato che i morti civili durante la rivolta si verificarono non di giorno sulla scalinata, ma di notte nelle strette vie della citt\u00e0.\n\"La corazzata Pot\u00ebmkin\" fu oggetto nel 1976 di una celebre parodia ideata dall'attore Paolo Villaggio nel film \"Il secondo tragico Fantozzi\" per la regia di Luciano Salce. Non essendo possibile utilizzare all'epoca il film russo originale, venne girata una finta pellicola muta, con il nome storpiato in \"La corazzata Kotiomkin\", utilizzando la scala dell'artista Bruno Zevi situata di fronte alla Galleria nazionale d'arte moderna e contemporanea a Roma in sostituzione dell'originale."}
{"id": "598349", "revid": "367445", "url": "https://it.wikipedia.org/wiki?curid=598349", "title": "Th\u00edch Nh\u1ea5t H\u1ea1nh", "text": "Biografia.\nNato in Vietnam centrale nel 1926, all'et\u00e0 di sedici anni fu ordinato monaco buddhista del Buddhismo Thi\u1ebfn, lo Zen/Ch\u00e1n vietnamita, nella scuola L\u00e2m T\u1ebf (equivalente della Rinzai giapponese e della Linji in cinese), e da allora interpret\u00f2 e promosse il Dharma quale strumento per portare pace, riconciliazione e fratellanza nella societ\u00e0, accogliendo anche diverse tradizioni.\nNel 1964, durante la guerra del Vietnam venne arrestato e torturato; si mantenne equidistante sia dal governo del Vietnam del Nord sia dal Vietnam del Sud e diede vita al movimento di resistenza nonviolenta dei \"Piccoli Corpi di Pace\": gruppi di laici e monaci che andavano nelle campagne per creare scuole, ospedali e per ricostruire i villaggi bombardati, nonostante subissero attacchi da entrambi i contendenti (vietcong e statunitensi), poich\u00e9 li ritenevano alleati del proprio nemico.\nNel 1967, mentre si trovava negli Stati Uniti, conobbe Martin Luther King, il quale, dopo averlo incontrato, lo candid\u00f2 al Premio Nobel per la pace, e prese posizione pubblicamente contro la guerra in Vietnam. Due anni dopo, costretto all'esilio, diede vita alla Delegazione di Pace Buddhista, che partecip\u00f2 alle trattative di pace di Parigi. Dopo la firma degli accordi, gli venne rifiutato il permesso di rientrare nel suo Paese da parte del governo comunista.\nSi stabil\u00ec quindi in Francia, dove nel 1982 fond\u00f2 Plum Village, comunit\u00e0 di monaci e laici uomini e donne nei pressi di Bordeaux, nella quale visse e insegn\u00f2 l'arte di vivere in consapevolezza\".\nSolo nel gennaio del 2005, dopo 39 anni di esilio, su invito ufficiale del governo vietnamita, pot\u00e9 far ritorno per tre mesi in Vietnam.\nRitorn\u00f2 poi in Vietnam nel febbraio del 2007 per un tour di 10 settimane, durante il quale tenne discorsi davanti ad occidentali e vietnamiti, attratti dalle lezioni del maestro, di cui si giovarono per praticare il Buddhismo. Per una parte del soggiorno medit\u00f2 e insegn\u00f2 in un monastero posto su una collina a 140\u00a0km a nord di Ho Chi Minh. Ai suoi ritiri parteciparono ogni anno migliaia di persone, provenienti da ogni parte del mondo. Era inoltre vegano e un fautore dei diritti degli animali.\nNel 2014 fu colpito da un ictus e venne curato sia in Francia sia negli Stati Uniti. Dopo tale evento, per suo desiderio torn\u00f2 nella sua patria, il Vietnam, dove continu\u00f2 a impegnarsi per migliorare il suo stato di salute, seguito costantemente dai monaci e da personale esperto in medicina ufficiale e in medicina tradizionale. \nThich Nhat Hanh \u00e8 morto il 21 gennaio 2022, all'et\u00e0 di 95 anni, presso il tempio T\u1eeb Hi\u1ebfu a Hu\u1ebf, in Vietnam. \nI suoi numerosi libri sono stati tradotti in molte lingue. Le edizioni italiane sono pubblicate da Astrolabio-Ubaldini Editore, Arnoldo Mondadori Editore, Lindau, Neri Pozza, Garzanti."}
{"id": "598354", "revid": "324090", "url": "https://it.wikipedia.org/wiki?curid=598354", "title": "Fredrik Reinfeldt", "text": "Biografia.\nNato a \u00d6sterhaninge, suddivisione amministrativa di Haninge, S\u00f6dermanland, Reinfeldt ben presto si trasfer\u00ec nel Tensta, un sobborgo della citt\u00e0 di Stoccolma. Nel 1983 inizi\u00f2 a fare politica attiva iscrivendosi alla \"Lega giovanile moderata\" (Moderata Ungdomsf\u00f6rbundet), l'organizzazione giovanile del Partito Moderato. Nel 1990 consegu\u00ec la laurea in economia all'universit\u00e0 di Stoccolma.\nNel Partito Moderato e presidenza.\nNel 1992 Reinfeldt si candid\u00f2 come presidente dei giovani moderati per conto dell'ala conservatrice del partito e vinse contro il candidato dell'ala liberale. \nNel frattempo, dal 1997 al 1999 \u00e8 il primo presidente dell\u2019affiliazione giovanile del Partito Popolare Europeo.\nIl 25 ottobre 2003 successe a Bo Lundgren come leader del Partito Moderato. Sotto la sua direzione la linea politica del partito ha subito dei significativi cambiamenti, assumendo un tono meno critico nei confronti delle politiche del governo socialdemocratico e concentrando l'attenzione sul sistema fiscale, chiedendo riduzioni delle tasse per i meno abbienti e maggior tassazione per i redditi alti.\nPrimo ministro, 2006-2014.\nAlle elezioni legislative del 2006 Reinfeldt guid\u00f2 la coalizione di centrodestra Alleanza per la Svezia, proponendo un programma politico pi\u00f9 centrista rispetto a quello dei suoi predecessori alla guida del partito. Alleanza per la Svezia vinse le elezioni legislative, e il Partito moderato pass\u00f2 dal 15,3% delle elezioni del 2002 al 26,1%, ottenendo il suo miglior risultato dal 1928. Il 4 ottobre 2006 Reinfeldt fu nominato primo ministro dal presidente del Parlamento e il 5 ottobre ricevette la fiducia del parlamento con 175 voti a favore e 169 contrari. All'et\u00e0 di 41 anni Reinfeldt fu la terza persona pi\u00f9 giovane a diventare primo ministro in Svezia.\nDal 1\u00ba luglio al 31 dicembre 2009 il governo guidato da Reinfeldt ha presieduto il Consiglio dell'Unione europea e Reinfeldt \u00e8 stato Presidente del Consiglio europeo.\nIl 19 settembre 2010 Reinfeldt vinse nuovamente le elezioni legislative, ottenendo il 49,3% dei voti contro il 43,7% della sua avversaria socialdemocratica. La sua coalizione ottenne tuttavia 172 seggi in Parlamento, meno della maggioranza assoluta. Reinfeldt rifiut\u00f2 con veemenza la possibilit\u00e0 di allearsi con i Democratici Svedesi, partito estremista di destra, decidendo di rivolgersi invece al partito dei Verdi.\nReinfeldt \u00e8 divorziato e ha tre figli. Vive a T\u00e4by, cittadina a nord di Stoccolma."}
{"id": "598355", "revid": "1926649", "url": "https://it.wikipedia.org/wiki?curid=598355", "title": "Gianluca Falsini", "text": "Carriera.\nGiocatore.\nCresce nel ed esordisce in prima squadra il 24 aprile 1994 in -Parma (2-0). Rimane legato agli emiliani per molti anni, girando l'Italia in prestito. Dopo aver giocato una stagione esclusivamente in Primavera, nell'estate 1995 viene ceduto al Gualdo. Falsini si fa le ossa in terza serie e nel 1996-1997, ancora in prestito in Serie C1 questa volta al , ottiene la promozione in Serie B.\nI dirigenti giallobl\u00f9 lo girano allora al Padova, squadra fresca di retrocessione dalla Serie A (nel 1996) e che retrocede ancora, arrivando al penutimo posto nel campionato 1997-1998. Falsini trova poco spazio ma viene ugualmente ingaggiato dal Verona, che nel 1998-1999, con il terzino sinistro aretino titolare, conquista la promozione in Serie A. Ancora da titolare, Falsini gioca un campionato nella massima serie con gli scaligeri venendo quindi richiamato dal Parma.\nNella squadra giallobl\u00f9 vengono cambiati cinque tecnici in due stagioni (Alberto Malesani, Arrigo Sacchi, Renzo Ulivieri, Daniel Passarella e Pietro Carmignani) e Falsini, relegato in panchina, cambia aria nel gennaio 2002, poco prima che la sua squadra vincesse la Coppa Italia, passando all'Atalanta.\nFalsini ricomincia nel 2002-2003 a Reggio Calabria. Con la squadra di Luigi De Canio (subentrato a Bortolo Mutti) il difensore disputa due campionati, culminati con due salvezze. Nel 2004-2005 passa al , dove viene tenuto ancora in considerazione sia da Luigi Simoni che da Luigi De Canio, ritrovato dopo la stagione alla .\nNel 2006-2007 viene acquistato dal , giocando solo le prime 5 partite; il resto della stagione star\u00e0 lontano dai campi d'allenamento per il riacutizzarsi di problemi fisici. In estate, viene messo sul mercato e accusa la societ\u00e0 di mobbing. Accogliendo gli inviti conciliativi del presidente del Collegio Arbitrale, le parti decidono di rinunciare alle azioni legali pendenti sottoscrivendo il 6 novembre 2007 la risoluzione del contratto.\nIl 31 gennaio 2008 viene acquistato dall' con cui gioca 5 partite in Serie C1.\nNella stagione 2008-2009 viene ingaggiato dal Padova. Per Falsini si tratta di un ritorno nella citt\u00e0 del Santo in quanto ne aveva fatto parte gi\u00e0 nella stagione 1997-1998. La squadra veneta centra la promozione tra i cadetti dopo aver vinto (2-1) la finale play-off sul campo della Pro Patria. Con il Padova totalizza 26 presenze nelle gare di campionato senza segnare mai, mentre realizza un gol importante (dopo essere entrato in campo da due minuti) nella semifinale play-off sul terreno del che consente alla sua squadra di vincere e ottenere la qualificazione al turno successivo.\nDopo essersi svincolato dal Padova durante l'estate 2009, si \u00e8 allenato con il Figline, compagine della Lega Pro Prima Divisione.\nNel marzo del 2010 firma per il Legnago Salus squadra che gioca in Eccellenza. Con la squadra veneta conquista il primo posto nel girone A dell'Eccellenza veneta ottenendo cos\u00ec la promozione in Serie D.\nRimasto senza squadra si \u00e8 allenato con il Cerea compagine della Provincia di Verona che milita nel campionato di Eccellenza. Dal 23 settembre 2010 si \u00e8 allenato con la Sangiovannese che militava in Seconda Divisione.\nAllenatore.\nNel novembre 2010 approda all'Hellas Verona come osservatore e organizzatore del settore giovanile sotto la guida di Stefano Ghisleni responsabile del settore giovanile dell'Hellas Verona. Il 18 luglio 2011 consegue il patentino da allenatore di Seconda Categoria assieme a Roberto Baggio.\nNell'estate 2011 diventa il nuovo allenatore degli Allievi Nazionali dell'Hellas Verona. Successivamente nell'agosto 2012 diventa il nuovo allenatore degli Allievi Nazionali del .\nIl 15 luglio 2015 \u00e8 presentato come allenatore degli Allievi Nazionali Lega Pro dell'.\nNell'estate 2017 si accorda con la Roma, per guidare la formazione under 16. Qui rimane sino al termine della stagione.\nIl 31 luglio 2020 viene ufficializzato come tecnico della formazione Primavera della Reggina.\nDopo aver lasciato gli amaranto, nell'estate 2021 torna ad allenare l'under 16 della Roma."}
{"id": "598357", "revid": "77358", "url": "https://it.wikipedia.org/wiki?curid=598357", "title": "Villa reale di Castello", "text": ""}
{"id": "598358", "revid": "599013", "url": "https://it.wikipedia.org/wiki?curid=598358", "title": "Steve McManaman", "text": "\u00c8 il calciatore britannico pi\u00f9 titolato tra quelli che hanno giocato all'estero ed il terzo migliore di sempre, alle spalle di Kevin Keegan e John Charles, secondo il quotidiano \"The Sun\". Ricordato spesso per la sua grande abilit\u00e0 nel dribbling in velocit\u00e0 e negli spazi aperti, \u00e8 l'unico calciatore inglese ad aver vinto la Champions League per due volte con una squadra straniera, il Real Madrid.\nNella sua carriera ha giocato con , , . Con la Nazionale inglese conta 37 presenze e 3 reti. Ha partecipato agli Europei 1996 e 2000 e ai Mondiali 1998.\nNel marzo 2019 viene scelto come ambasciatore per l\u2019Europeo 2020.\nCarriera.\nClub.\nLiverpool.\nCresce nelle giovanili e debutta come professionista con il Liverpool. Il suo debutto in prima squadra, a 18 anni risale al 15 dicembre 1990, dove entra come sostituto e aiuta la squadra a battere lo Sheffield United per 2-1 nella gara valevole per la Football League First Division. Il primo gol arriva solo nella stagione successiva contro il Manchester City nel 2-1 del 21 agosto 1991.\nNel 1992, il Liverpool conquista la FA Cup battendo 2-0 in finale il Sunderland. McManaman, a fine gara viene nominato man of the match. Nel 1994-1995 ottiene un contratto da 2 milioni di sterline e vince la Coppa di Lega inglese. Durante quest'esperienza \u00e8 tra i primi cinque per 3 stagioni consecutive per il premio Giocatore dell'anno della PFA, senza per\u00f2 riuscire mai a vincere. Rimane svincolato a parametro zero a partire dal giugno 1999, a causa della Sentenza Bosman.\nReal Madrid.\nIl 1\u00ba luglio 1999 dopo quasi un decennio in forza al Liverpool, viene acquistato dal Real Madrid a costo zero, firmando un quinquennale. Vicente del Bosque, suo allenatore all'epoca gli concede poco spazio, soprattutto dopo l'acquisto di Lu\u00eds Figo nel 2001. Con le \"merengues\" McManaman ha vinto due campionati spagnoli (2001 e 2003) e due Champions League. L'apice della sua esperienza spagnola arriva nella finale di Champions League del 2000 contro il Valencia, quando realizza il secondo dei tre gol del Real Madrid con un tiro al volo da fuori dopo una respinta ai limiti dell'area da parte della difesa avversaria. Finita la stagione 2002-2003, rimane svincolato.\nManchester City.\nNel luglio 2003 viene ingaggiato a parametro zero dal , tornando cos\u00ec in Inghilterra. Con gli \"Sky Blues\" gioca due stagioni, totalizzando un numero discreto di presenze. Esordisce il 14 settembre 2003 nella vittoria per 4-1 contro l'Aston Villa al City of Manchester Stadium. I tifosi lo soprannomineranno anche \"McMoneyman\" (gioco di parole tra il suo cognome e la parola money) riferendosi ai motivi economici per i quali aveva abbandonato il Liverpool anni prima. Nel novembre dello stesso anno \u00e8 protagonista di uno scandalo a luci rosse insieme al suo compagno di squadra Robbie Fowler. I due furono colpevoli di aver avuto una notte di passione con due ragazze conosciute in un pub dopo la gara con i Queens Park Rangers, nonostante fossero entrambi sposati. Nel 2005 decide di ritirarsi dal calcio giocato a soli 33 anni.\nNazionale.\nDa ragazzo \u00e8 una grande promessa: debutta nell'Inghilterra U-21 prima ancora di esordire in Premier League.\nEsordisce in nazionale maggiore il 16 novembre 1994 contro la Nigeria in un'amichevole internazionale al Wembley Stadium. Con la nazionale partecipa agli Europei 1996, venendo inserito nel Team of the Tournament (squadra del Torneo). Il 4 settembre 1999 segna la sua prima e unica doppietta in nazionale contro il Lussemburgo nel tennistico 6-0 valido per le qualificazioni agli Europei 2000. La terza e ultima rete con la maglia della propria nazionale arriva nella sconfitta per 2-3 contro il Portogallo nella fase a gironi degli Europei 2000. Steve sigla il 2-0 al 18\u00ba minuto del primo tempo, per poi assistere al recupero e sorpasso da parte degli iberici.\nChiude con la nazionale il 6 ottobre 2001 contro la Grecia in una partita valida per la qualificazione del Mondiale 2002, uscendo al minuto 78."}
{"id": "598359", "revid": "77358", "url": "https://it.wikipedia.org/wiki?curid=598359", "title": "Villa Reale di Castello", "text": ""}
{"id": "598360", "revid": "1718925", "url": "https://it.wikipedia.org/wiki?curid=598360", "title": "Barocco leccese", "text": "Il barocco leccese \u00e8 una forma artistica e architettonica sviluppatasi tra la fine del XVI secolo e la prima met\u00e0 del XVIII secolo in modo particolare a Lecce e nel resto del Salento; \u00e8 riconoscibile per le sue sgargianti decorazioni che caratterizzano i rivestimenti degli edifici.\nLo stile, influenzato dal plateresco spagnolo, si diffuse nel Salento dalla met\u00e0 del Seicento grazie all'opera di architetti locali come Giuseppe Zimbalo (1617-1710) e Giuseppe Cino (1644-1722).\nAvvento del Barocco a Lecce e caratteristiche.\nDurante il Seicento con la dominazione spagnola, che si afferm\u00f2 su quella aragonese, l'arte assunse nuove forme e si abbandon\u00f2 l'antica forma classica. Il nuovo stile aveva lo scopo di sorprendere e di stimolare l'immaginazione e la fantasia.\nLa fioritura dell'arte barocca a Lecce avvenne a partire dal 1571, quando, con la battaglia di Lepanto, fu definitivamente allontanata la minaccia delle incursioni da parte dei turchi. Questa corrente artistica, esplose nelle sue caratteristiche pi\u00f9 rilevanti, tuttavia solo nella seconda met\u00e0 del XVII e perdur\u00f2 per buona parte del Settecento. Essa si diffuse in tutta la provincia favorita oltre che dal contesto storico, anche dalla qualit\u00e0 della pietra locale impiegata; la pietra leccese, un calcare tenero e compatto dai toni caldi e dorati adatto alla lavorazione con lo scalpellino.\nLecce, che fino alla fine del Cinquecento costituiva una citt\u00e0 fortificata raccolta attorno alla mole severa del Castello di Carlo V, conobbe pertanto un periodo di intenso sviluppo. Fu dalle autorit\u00e0 religiose, a cominciare dal vescovo Luigi Pappacoda, che giunse un impulso fortissimo alla costruzione degli edifici e dei monumenti che, nell'arco di quasi duecento anni, plasmarono l'immagine della citt\u00e0.\nIl nuovo stile, in un primo momento, interess\u00f2 solo gli edifici sacri e nobili, ma successivamente le esuberanze barocche, i motivi floreali, le figure, gli animali mitologici, i fregi e gli stemmi trionfano anche nell'architettura privata, sulle facciate, sui balconi e sui portali degli edifici.\nNel riadattare le chiese alle nuove liturgie post-tridentine, molti edifici di costruzione medievale furono \"rinnovati\", mediante abbellimenti con stucchi, marmi e decorazioni varie, che fecero assumere a queste l'aspetto di chiese barocche.\nAlla nascita ed allo sviluppo del barocco leccese contribuirono vari fattori: un periodo di pace e stabilit\u00e0 politica, la presenza in citt\u00e0 provincia di ordini religiosi della Controriforma, una mentalit\u00e0 ed un gusto \"spagnolo\". La ricchezza di elementi decorativi agricoli e floreali \u00e8 metafora naturalistica e solare della \"grazia di Dio\".Tra i frutti pi\u00f9 ricorrenti si incontrano la pigna, simbolo di fertilit\u00e0 e di abbondanza; la mela, simbolo della tentazione ma anche della redenzione; la melagrana, simbolo della Resurrezione, della Chiesa (i semi sono i fedeli), della fertilit\u00e0; la vite, attributo di Cristo, simbolo eucaristico, sangue di Cristo nella sua passione.\nGli architetti del Barocco leccese.\nLecce insieme con il Salento fu arricchita di edifici e palazzi barocchi, grazie al talento di architetti locali come Giuseppe Zimbalo, Giuseppe Cino, Gabriele Riccardi, Francesco Antonio Zimbalo, Gustavo Zimbalo, Cesare Penna, Mauro Manieri ed Emanuele Manieri (Lecce, 1714 \u2013 ivi, 1780).\nEsempi di Barocco leccese.\nLe opere pi\u00f9 importanti del Barocco, a Lecce, sono la basilica di Santa Croce (1548-1646) e il vicino Palazzo del Governo, del Seicento; la scenografica piazza del Duomo su cui si affacciano il Duomo (1659-1670) e il Seminario (1694-1709), nel cui cortile \u00e8 conservato un pozzo dalla ricca ornamentazione scultorea, opera di Giuseppe Cino e le chiese di Santa Irene, Santa Chiara, San Matteo; la Basilica di San Giovanni Battista, opera tarda di Giuseppe Zimbalo ma terminata da Giulio Cesare Penna (1691-1718), con l'impressionante balaustra adornata da trofei di fiori; la settecentesca chiesa del Carmine di Giuseppe Cino (1711-1733).\nAltri monumenti barocchi della citt\u00e0 sono la chiesa del Ges\u00f9 (di stile pi\u00f9 romano che propriamente leccese), la chiesa di Santa Chiara, la chiesa delle Alcantarine e Palazzo Marrese.\nA Gallipoli nel centro storico, si ricorda la basilica concattedrale di Sant'Agata, il cui prospetto, riccamente decorato, \u00e8 caratterizzato da nicchie contenenti statue e busti di santi. L'interno, a pianta a croce latina a tre navate, ospita pregevoli altari barocchi, tra cui l'altare maggiore di Cosimo Fanzago.\nProposta di inserimento come patrimonio dell'UNESCO.\nL'importanza del barocco leccese e del barocco a Gallipoli \u00e8 dimostrata dal fatto che esso \u00e8 stato inserito nelle \"Tentative lists\" dell'UNESCO in attesa che le citt\u00e0 salentine (in particolar quelle sopra citate) entrino a far parte del \"Patrimonio dell'Umanit\u00e0\"."}
{"id": "598363", "revid": "75661", "url": "https://it.wikipedia.org/wiki?curid=598363", "title": "Polimero conduttivo", "text": ""}
{"id": "598369", "revid": "767487", "url": "https://it.wikipedia.org/wiki?curid=598369", "title": "This Note's for You", "text": "This Note's for You \u00e8 un album del 1988 di Neil Young. Il disco vede un ritorno dell'artista alla sua storica casa discografica, la Reprise. L'artista si accompagna con il gruppo Bluenotes, formato per l'occasione.\nIl disco.\nLo stile non \u00e8 sperimentale ma comunque inusuale per Young, si tratta di un soul-R&amp;B dove compaiono pure sezioni di fiati.\nC'\u00e8 una forte critica alla commercializzazione della musica rock, in particolare nella title track. Per questa canzone venne realizzato un videoclip parodistico che attaccava le star della musica degli anni ottanta (l'era d'oro dei videoclip e del marketing musicale), in special modo Michael Jackson che aveva un contratto promozionale con la Pepsi. L'accusa era quindi quella di utilizzare la propria immagine per fare pubblicit\u00e0: un verso dice \"Non canto per la Pepsi/ non canto per la Coca Cola/ io non canto per nessuno/ che mi faccia apparire un pagliaccio\". Questo fece infuriare MTV che rifiut\u00f2 di mandare in onda negli USA il video, che fu invece molto trasmesso in altri paesi (per esempio in Canada).\n\u00c8 l'ultimo disco \"stravagante\" di Young prima del ritorno al country-rock tradizionale con il successivo \"Freedom\"."}
{"id": "598372", "revid": "1522738", "url": "https://it.wikipedia.org/wiki?curid=598372", "title": "Rocambole", "text": "Rocambole \u00e8 un personaggio immaginario protagonista di diversi romanzi dello scrittore francese del XIX secolo Pierre Alexis Ponson du Terrail.\n\u00c8 un avventuriero e un ladro gentiluomo. Sebbene quasi dimenticata dal grande pubblico, l'opera di Ponson du Terrail ha esercitato una grandissima influenza sull'evoluzione della narrativa d'avventura, precorrendo la narrativa eroica moderna. Il termine \"rocambolesco\" \u00e8 entrato nell'uso per riferirsi ad azioni particolarmente audaci, avventurose e spericolate. Dopo Ponson du Terrail, anche altri autori si sono cimentati a proseguire la saga di Rocambole.\nSu Rocambole sono stati girati diversi film e serie televisive.\nDescrizione generale.\nRocambole viene introdotto nell'opera di Terrail come un personaggio negativo, che prima si schiera con un \"cattivo\" (Sir Williams) e poi lo assassina, finendo in prigione. Tuttavia, a partire dal quarto romanzo della serie, il personaggio subisce una drastica trasformazione; fuggito di prigione e pentito per i suoi trascorsi, diventa un vero e proprio eroe positivo. Viene caratterizzato come una sorta di ladro gentiluomo e benintenzionato, con tratti che anticipano eroi della finzione moderna come Arsenio Lupin, Fant\u00f4mas, Simon Templar e Doc Savage.\nRomanzi.\nIllustrazioni di Gino Starace"}
{"id": "598389", "revid": "1805885", "url": "https://it.wikipedia.org/wiki?curid=598389", "title": "Cheremulite", "text": "La cheremulite \u00e8 una pietra lavica, simile alla pietra pomice.\nViene estratta dal monte Cuccuruddu (m. 676 s.l.m.), antico vulcano nei pressi del paese di Cheremule in provincia di Sassari in Sardegna.\nLa pietra veniva utilizzata sin dalla notte dei tempi come materiale da costruzione per le sue ottime capacit\u00e0 isolanti.\nOggi \u00e8 utilizzata in edilizia come coibentante, sotto forma di ghiaia in botanica e giardinaggio come drenante nei terreni molto argillosi."}
{"id": "598398", "revid": "74801", "url": "https://it.wikipedia.org/wiki?curid=598398", "title": "Alan Jay Heeger", "text": "Ha vinto il premio Nobel per la chimica nel 2000 insieme a Alan G. MacDiarmid e Hideki Shirakawa per \"la scoperta e lo sviluppo dei polimeri conduttivi\". Nel 1995 gli era stato attribuito il premio Balzan per la scienza dei nuovi materiali non biologici, in particolare per \"il suo ruolo guida nelle discipline che costituiscono il campo, nuovo e interdisciplinare, dei polimeri semiconduttori metallici\". \u00c8 attualmente professore all'Universit\u00e0 della California, a Santa Barbara. Nel 2006 ha vinto, insieme al Prof. P. Alivisatos, la sezione \"Scienza e Ambiente\" del Premio Eni Italgas per \"le sue ricerche sulle applicazioni dei polimeri semiconduttori nel campo del solare fotovoltaico\".\nIl 15 ottobre del 2007 il Politecnico di Torino gli ha attribuito la laurea honoris causa in ingegneria energetica."}
{"id": "598400", "revid": "78273", "url": "https://it.wikipedia.org/wiki?curid=598400", "title": "Polimeri conduttivi", "text": ""}
{"id": "598401", "revid": "599013", "url": "https://it.wikipedia.org/wiki?curid=598401", "title": "Sutura (chirurgia)", "text": "Per sutura (dal latino \"s\u016bt\u016bra\", \"cucitura\") si intende la procedura chirurgica che permette di avvicinare stabilmente i lembi di una ferita favorendone la cicatrizzazione.\nParte generale.\nConsiste nella applicazione di uno o pi\u00f9 punti con strumenti tradizionali quali gli aghi e i fili da sutura, serrati e fissati con nodi particolari, o con mezzi meccanici quali le pi\u00f9 moderne suturatrici automatiche.\nNella chirurgia laparoscopica e robotica vengono per lo pi\u00f9 impiegati punti metallici, le clip. Clip e agrafes trovano utilizzo anche nelle suture cutanee per le quali si va sempre pi\u00f9 diffondendo l'uso di cerotti particolari, steri strip, particolarmente graditi dai pazienti perch\u00e9 applicabili senza manovre cruente.\nGrande interesse hanno suscitato recentemente le colle sintetiche (cianoacrilati) o biologiche (colla di fibrina) sperimentate nelle pi\u00f9 diverse situazioni che vanno dalla sutura delle ferite cutanee al trattamento delle lesioni emorragiche di alcuni parenchimi, fegato e milza, al rinforzo e alla protezione di anastomosi tradizionali.\nLa sutura, manovra decisamente manuale, si identifica con lo stesso atto chirurgico, parola che etimologicamente indica appunto un lavoro eseguito con le mani (dal greco , , \"mano\", e , \"lavoro\") e rappresenta il fondamento della tecnica operatoria, la disciplina che tratta gli interventi descrivendone i momenti, le procedure, le varianti.\nIl termine anastomosi, considerato da alcuni un sinonimo di sutura, indica invece una sutura specifica, quella finalizzata all'abboccamento di due visceri cavi (il termine deriva dal greco e , imboccatura).\nScopi di una sutura.\nOgni operazione chirurgica prevede una serie di modalit\u00e0 tecniche codificate tra le quali assume particolare rilievo la fase di ricostruzione dei tessuti e delle strutture interrotte. La sutura ne rappresenta l'aspetto peculiare ed \u00e8 determinante per il buon esito dell'intervento. I suoi scopi principali possono essere cos\u00ec sintetizzati:\nCause di cedimento di una sutura.\nIl cedimento di una sutura \u00e8 un'evenienza possibile e tutt'altro che rara. Prende il nome di deiscenza, termine che indica la riapertura \"parziale\" o \"completa\" della ferita, e pu\u00f2 dipendere da diversi fattori:\nSi tratta di una complicazione grave che pu\u00f2 risultare fatale in alcuni casi: se determina emorragie imponenti per cedimento di una legatura su un vaso arterioso importante o se \u00e8 causa di peritoniti diffuse per deiscenza di una sutura anastomotica sull'intestino.\nMeno gravi sotto l'aspetto prognostico \"quoad vitam\" possono essere considerate le deiscenze delle suture cutanee che comunque determinano rallentamento del processo di guarigione della ferita con esiti cicatriziali a volte deturpanti.\nQuando la deiscenza interessa le suture maggiori, come quelle della parete addominale dopo gli interventi laparatomici, le conseguenze variano a seconda della sua entit\u00e0 e dello strato interessato. Se infatti cede uno o pi\u00f9 punti dello strato cutaneo i danni saranno minimi, ma se \u00e8 coinvolto lo strato muscolo-fasciale si possono creare soluzioni di continuit\u00e0 responsabili della formazione, anche a distanza di tempo, di un laparocele.\nTra le cause di deiscenza vengono ipotizzate anche: la \"rottura\" dei fili chirurgici, l'apertura dei nodi di fissaggio, la lacerazione del tessuto. Sono evenienze possibili soprattutto a carico delle suture muscolo-cutanee dove la contrazione dei muscoli per sforzi eccessivi o ripetuti, come i colpi di tosse o il singhiozzo o conati di vomito, pu\u00f2 determinare stiramenti eccessivi. Si ritiene tuttavia che questo tipo di deiscenza sia possibile solo in presenza di errori di tecnica.\nStrumentario.\nLa confezione di una sutura richiede strumenti particolari:\nTecnica delle suture.\nClassificazione.\nLe suture possono essere inquadrate in due gruppi: \nRispetto alla modalit\u00e0 del passaggio del punto nel tessuto e alla \"quantit\u00e0\" di stoffa afferrata le suture possono essere:\nRelativamente al tipo di affrontamento dei margini le suture possono risultare (fig. 7): \nSuture continue.\nPossono essere confezionate con modalit\u00e0 diverse:\nSuture interrotte.\nAnche le suture interrotte possono essere di vari tipi:\nStoria.\nL'antropologia e l'etnoiatria fissano la nascita della medicina, intesa come capacit\u00e0 di riconoscere determinate condizioni come eventi patologici, agli albori della storia dell'umanit\u00e0.\nImmagina l'Homo Sapiens Sapiens che istintivamente, o forse imitando le azioni che aveva osservato negli animali (David Livingstone nelle sue memorie racconta di aver visto un gorilla colpito da una lancia strapparsela via stipando poi la ferita con delle foglie), deterge le proprie ferite leccandole o lavandole nell'acqua di un ruscello o che le ricopre di muschio o di neve. Semplici atti che si dimostrano efficaci nel lenire il dolore, ridurre l'edema, spesso evitare la temibile infezione e che insieme a tanti altri rimedi, scoperti e sperimentati nel corso di migliaia di anni, contribuiscono a formare un patrimonio di conoscenze degne di essere tramandate da padre a figlio, da trib\u00f9 a trib\u00f9.\nCon lo scorrere del tempo l'uomo del neolitico o forse dell'et\u00e0 del ferro capir\u00e0 che accostandone i lembi le ferite guariscono meglio e comincer\u00e0 a utilizzare, a questo scopo, lische di pesce o spine vegetali e poi passer\u00e0 all'impiego dei lunghi peli prelevati dalla coda o dalla criniera degli animali, applicando ai tegumenti le tecniche acquisite per cucire insieme le pelli degli abiti e dei guanti o le stuoie.\nE questi fili richiederanno aghi che l'uomo cercher\u00e0 prima tra ci\u00f2 che gli offre la natura e che poi si fabbricher\u00e0, sempre pi\u00f9 sottili e maneggevoli e appuntiti, dotandoli di una cruna capace di accogliere fibre diverse come quelle di cotone o di lino.\nCos\u00ec nasce la medicina e con essa la figura di chi \u00e8 deputato, guaritore o sciamano o stregone che sia, a praticarla tra superstizioni, e magie, tra cure empiriche e interventi manuali. E sar\u00e0 proprio nella capacit\u00e0 di \"curare con le mani\" che si identificher\u00e0 il chirurgo (gr.: \"Cheir\", mano ed \"Ergon\", lavoro; \"cheirergon\", colui che lavora con le mani).\nI chirurghi del mondo classico conoscevano l'arte della sutura che nel corso dell'alto e per tutto il Basso Medioevo fu abbandonata per l'impiego del cauterio, caro sia alla medicina araba che europea. Ma non furono rare le eccezioni perch\u00e9 eminenti maestri di chirurgia ripresero l'usanza della sutura: cos\u00ec Rogerio Frugardi a Salerno, Henri de Mondeville a Parigi o l'arabo Abulcasis. Risale al medioevo e si attribuisce al Maestro Lanfranco da Milano, considerato uno dei fondatori della scuola chirurgica di Parigi, il metodo di annodare il punto di sutura utilizzando le dita di una sola mano. \nAll'antichit\u00e0 appartiene la tecnica di fabbricare corde di vario spessore, ricavandole dalla sotto-mucosa dell'intestino di alcuni animali, da utilizzare negli strumenti musicali o per tendere gli archi. Questo stesso procedimento consentir\u00e0 di ottenere il catgut, un materiale di sutura che sar\u00e0 di largo impiego fino ai giorni nostri. Impiego che trover\u00e0 anche la seta, introdotta da Marco Polo nel \u2018300, e che si proporr\u00e0 come filo di eccellenza per la sua capacit\u00e0 tensile e per la sua duttilit\u00e0.\nSaranno questi fili di origine animale insieme alle minugie, ben incerate per renderle scorrevoli, che il chirurgo utilizzer\u00e0 tenendole infilate in un'asola della sua giacca, per averle pronte sotto mano.\nTutto ci\u00f2 fino alla fine del XIX secolo, quando con la scoperta dell'anestesia da parte di Horace Wells e William Green Morton e dell'antisepsi per le straordinarie intuizioni di Semmelweis e di Joseph Lister si aprir\u00e0 quello che \u00e8 stato definito \"il secolo della chirurgia\". Finalmente sar\u00e0 possibile l'accesso chirurgico alle grandi cavit\u00e0 del corpo umano e saranno messe a punto innovative tecniche operatorie. La complessa chirurgia addominale, toracica, e cranica richieder\u00e0 l'elaborazione di sempre nuove suture da impiegare per le anastomosi e stimoler\u00e0 la ricerca di materiali pi\u00f9 adeguati alle nuove esigenze.\nCos\u00ec sar\u00e0 il XX secolo a portare la novit\u00e0 dell'ago atraumatico, della sterilizzazione del catgut, dell'impiego del nylon, scoperto nel 1935, e dei fili metallici. Intorno agli anni '70 inizier\u00e0 la produzione di monofilamenti assorbibili e non assorbibili che finiranno col soppiantare i fili tradizionali come il catgut o il lino, pi\u00f9 irritanti e dalla superficie pi\u00f9 irregolare.\nCon l'avvento di questi fili di ultima generazione e con l'impiego sempre pi\u00f9 diffuso delle suturatrici meccaniche sembrava che il capitolo delle suture fosse chiuso perch\u00e9 in effetti questi dispositivi erano in grado di soddisfare ogni esigenza anche delle chirurgie pi\u00f9 sofisticate. Poi sono apparse le colle chirurgiche biocompatibili che, sperimentate in diverse situazioni, si sono dimostrate in grado di garantire l'emostasi su parenchimi particolari, quali quello epatico o splenico, ove l'apposizione di punti risulta problematica, di offrire una buona protezione delle suture anastomotiche, di poter sostituire egregiamente le suture cutanee tradizionali con aghi e fili, certamente pi\u00f9 invasive e dolorose."}
{"id": "598406", "revid": "172", "url": "https://it.wikipedia.org/wiki?curid=598406", "title": "Sistema copernicano", "text": ""}
{"id": "598408", "revid": "72627831", "url": "https://it.wikipedia.org/wiki?curid=598408", "title": "Espansione dell'Universo", "text": ""}
{"id": "598409", "revid": "125684549", "url": "https://it.wikipedia.org/wiki?curid=598409", "title": "Teorema di Buckingham", "text": "Il teorema di Buckingham (conosciuto anche come teorema Pi greco), dovuto al fisico statunitense \nEdgar Buckingham, afferma che dato un processo fisico descritto da una equazione anche indefinita nella sua forma analitica, nella quale compaiano \"n\" variabili fisiche, se le grandezze fondamentali (cio\u00e8 indipendenti tra loro e in numero sufficiente a descrivere compiutamente lo spazio dimensionale di interesse) di queste \"n\" variabili sono \"k\" (ad esempio, massa, lunghezza, tempo in un problema puramente meccanico), allora il problema pu\u00f2 essere espresso in funzione di \"n-k\" gruppi adimensionali.\nSe, per esempio, il problema in esame dipende da cinque grandezze le quali, a loro volta, hanno come unit\u00e0 di misura una certa combinazione delle tre grandezze fondamentali del sistema internazionale (M - L - T), allora questo pu\u00f2 essere descritto da una funzione f di due gruppi adimensionali P1 e P2.\nE inoltre vale la seguente importante conclusione: formula_1.\nIn questo modo \u00e8 possibile studiare un fenomeno, come per esempio la sedimentazione di particelle di un soluto all'interno di un corpo recettore, con un solo grafico avente come ascissa e ordinata due grandezze numeriche (rispettivamente i cosiddetti numero di Reynolds e il coefficiente di resistenza fluidodinamica).\nApplicazioni.\nNelle applicazioni sono dunque nati numerosi gruppi adimensionali cio\u00e8 le grandezze numeriche che semplificano la descrizione di base dei fenomeni naturali o artificiali (gli eventi fisico - matematici).\nDi seguito sono riportate alcune applicazioni particolarmente comuni.\nNella fluidodinamica \u00e8 di notevole importanza il numero di Reynolds per stabilire il tipo di deflusso del fluido (laminare o turbolento) solamente comparandolo con i valori limite specifici del corpo investito dal flusso fluido o del condotto che trasporta il fluido. Il teorema pigrecco viene anche utilizzato in ambito fluidodinamico per studiare la cadente energetica in una condotta e come questa dipende dal numero di Reynolds e dalla scabrezza della condotta stessa. \nIn termocinetica \u00e8 possibile determinare il coefficiente di scambio termico laminare attraverso il numero di Nusselt che \u00e8 funzione dei numeri di Prandtl e Reynolds per quanto riguarda la convezione forzata; \u00e8 funzione dei numeri di Prandtl e Grashof per quanto riguarda la convezione naturale.\nMediante il numero di Biot \u00e8 invece possibile determinare se \u00e8 trascurabile l'errore di considerare un corpo come puntiforme (modello a parametri concentrati) nello studio della trasmissione di calore per un corpo immerso in un fluido."}
{"id": "598411", "revid": "547034", "url": "https://it.wikipedia.org/wiki?curid=598411", "title": "Freedom (Neil Young)", "text": "Freedom \u00e8 un album del cantautore canadese Neil Young pubblicato nel 1989 per l'etichetta Reprise Records (numero di catalogo 925899-1).\nIl disco.\nL'album \u00e8 considerato come la rinascita artistica di Neil Young dopo un decennio travagliato e marca un ritorno alle sonorit\u00e0 adottate dall'artista negli anni settanta. Il disco si compone infatti di pezzi folk come \"Hangin' on a Limb\" e \"The Ways of Love\" e di altri pi\u00f9 elettrici come \"No More\" e \"Don't Cry\". Dopo molti contrasti (culminati in una causa legale), nel 1988 Young lasci\u00f2 la Geffen Records per ritornare alla sua etichetta storica, la Reprise Records, pubblicando l'album \"This Note's for You\" che riscosse per\u00f2 scarso successo. \"Freedom\", invece, rinverd\u00ec la reputazione artistica e commerciale di Young, riportando la sua credibilit\u00e0 ai fasti dell'album del 1979 \"Rust Never Sleeps\". La title track, \"Rockin' in the Free World\", \u00e8 contenuta nell'album sia in versione acustica sia in versione elettrica, scelta stilistica gi\u00e0 intrapresa dal musicista nei precedenti dischi \"Tonight's the Night\" e \"Rust Never Sleeps\". \"Rockin' in the Free World\", nonostante il testo polemico nei confronti dell'allora Presidente degli Stati Uniti George H. W. Bush (\"\u00abwe got a thousand points of light\u00bb\"; \"\u00abkinder, gentler machine gun hand\u00bb\"), \nUna versione editata della versione elettrica di \"Rockin' in The Free World\" \u00e8 stata inoltre usata nei titoli di coda del film \"Fahrenheit 9/11\" di Michael Moore e la canzone fu anche ristampata come singolo all'epoca dell'uscita del documentario.\nTre della canzoni sul disco (\"Don't Cry\", \"Eldorado\" e la cover \"On Broadway\") erano state gi\u00e0 pubblicate in precedenza solo in Giappone ed Australia sull'EP \"Eldorado\", e in qualche modo prefigurano l'avvento del movimento grunge ispirato proprio da Young, contenendo riff heavy distorti e pieni di feedback (spesso contrapposti a passaggi pi\u00f9 leggeri)."}
{"id": "598412", "revid": "767487", "url": "https://it.wikipedia.org/wiki?curid=598412", "title": "Il tornado", "text": "Il tornado (\"The Tornado\") \u00e8 un cortometraggio muto del 1917 diretto e interpretato da John Ford, qui alla sua prima regia. Ford firma anche la storia e la sceneggiatura, oltre ad apparire come stuntman.&lt;br&gt; Il film \u00e8 considerato perduto.\nTrama.\nUna banda di criminali, capeggiata da Lesparre, rapina un saloon e rapisce la figlia di un banchiere. Quest'ultimo mette a disposizione una taglia di 5\u00a0000 dollari a chi riporti la ragazza sana e salva. Jack Dayton (interpretato dallo stesso John Ford), cowboy di origine irlandese, riesce nell'intento senza fare uso di armi e, con il denaro ottenuto, decide di pagare il viaggio della madre dall'Irlanda agli Stati Uniti.\nProduzione.\nIl film fu prodotto dalla Bison Motion Pictures, una piccola casa di produzione specializzata in western.\nDistribuzione.\nDistribuito dall'Universal Film Manufacturing Company, il film - un cortometraggio in due bobine - usc\u00ec nelle sale statunitensi il 3 marzo 1917.\nDate di uscita.\nIMDb\nAlias"}
{"id": "598416", "revid": "439868", "url": "https://it.wikipedia.org/wiki?curid=598416", "title": "Alan G. MacDiarmid", "text": "Vinse il premio Nobel per la chimica nel 2000 insieme a Alan J. Heeger e Hideki Shirakawa per \"la scoperta e lo sviluppo dei polimeri conduttivi\".\nMacDiarmid mantenne un laboratorio all'Universit\u00e0 della Pennsylvania dal 1955 fino alla morte."}
{"id": "598420", "revid": "547034", "url": "https://it.wikipedia.org/wiki?curid=598420", "title": "Biblioteca nazionale svizzera", "text": "La Biblioteca nazionale svizzera (BN) (francese \"Biblioth\u00e8que nationale suisse (BN)\", romancio \"Biblioteca naziunala svizra (BN)\", inglese \"Swiss National Library (NL)\", tedesco \"Schweizerische Nationalbibliothek (NB)\") ha sede a Berna.\nIl suo compito \u00e8 di raccogliere opere antiche e recenti scritte in ogni lingua che trattino della Svizzera, opere e traduzioni di autori nazionali (o stranieri ma residenti da tempo in Svizzera) pubblicate sia in Svizzera che all'estero, infine tutta la produzione svizzera in materia di stampati. \u00c8 l'Agenzia nazionale per l'assegnazione dei codici ISIL in Svizzera.\nStoria.\nGi\u00e0 all'epoca della Repubblica Elvetica nel 1800 era stato preparato un progetto per una biblioteca nazionale, che per\u00f2 non pot\u00e9 essere realizzato. Solamente nel 1894 la sua creazione venne decisa dagli organi federali.\nNel 1928, l'Associazione dei bibliotecari svizzeri confer\u00ec alla Biblioteca l'incarico di aggiornare il Catalogo collettivo svizzero, oltre al catalogo delle opere straniere in deposito nelle principali biblioteche del paese.\nPatrimonio.\nIl patrimonio della Biblioteca nazionale svizzera comprende oltre 5 milioni di documenti che riguardano la Svizzera o che provengono dalla Svizzera. Tra i documenti della biblioteca vi sono libri, collezioni digitali (pubblicazioni originariamente digitali, \"born digital\"), cartoline postali, carte geografiche, ritratti, vedute, manifesti, spartiti musicali, documenti sonori, stampe.\nFanno parte della biblioteca nazionale:\nLe collezioni speciali comprendono lasciti musicali, la Collezione di Bibbie L\u00fcthi (composta da circa 5000 bibbie in quasi 450 lingue), Archivio della Nuova societ\u00e0 elvetica e una serie di altre collezioni speciali sui temi di bibliologia, stampa e radio, politica, commercio, economia, scienze, sport, genealogia, associazioni religiose, caritative e studentesche.\nRaccoglie le pubblicazioni delle organizzazioni internazionali che hanno sede in Svizzera, come ONU, OMS, ecc. \nAll'interno del Gabinetto delle stampe \u00e8 conservata la collezione sui monumenti storici che comprende l'archivio federale dei monumenti storici (AFMS, creato nel 1880), gli archivi degli esperti nei monumenti storici (CFMS dal 1915) e gli inventari dei monumenti storici.\nLa Biblioteca nazionale produce inoltre delle bibliografie: \"Il Libro svizzero\" (ovvero la Bibliografia nazionale svizzera), la \"Bibliografia della storia svizzera (BSS)\" (che presenta la storia svizzera dalla preistoria a oggi) e delle bibliografie letterarie.\nUtilizzo.\nLa BN \u00e8 insieme una biblioteca di prestito e una biblioteca di consultazione: i documenti rari o che sono stati pubblicati da pi\u00f9 di 50 anni possono essere consultati soltanto nella sala di lettura.\nIl servizio di prestito, attivato nel 1900, \u00e8 gratuito per tutti gli utenti. Ogni persona maggiorenne e con domicilio fisso in Svizzera pu\u00f2 iscriversi. La BN presta i suoi libri a domicilio (con l'esclusione dei libri rari), inviandoli fuori Berna per posta.\nDal 2003, la BN offre un servizio di ricerca denominato SwissInfoDesk. Per permettere agli utenti di fare da soli delle ricerche, ha redatto una lista di collegamenti concernenti la Svizzera. Questo elenco \u00e8 aggiornato e completato regolarmente.\nDal 2006, la BN d\u00e0 sul suo sito informazioni sulle bibliografie cantonali e regionali, oltre a bibliografie speciali e specializzate sulla Svizzera."}
{"id": "598423", "revid": "1446077", "url": "https://it.wikipedia.org/wiki?curid=598423", "title": "Hideki Shirakawa", "text": "Ha infatti scoperto nel 1977 che un film di plastica (poliacetilene), opportunamente dopato, poteva condurre elettricit\u00e0."}
{"id": "598426", "revid": "466539", "url": "https://it.wikipedia.org/wiki?curid=598426", "title": "Escrima", "text": "Escrima o Eskrima \u00e8 un antico sistema di combattimento filippino, conosciuto anche come Kali o Arnis de Mano, o ancora come FMA (Filipino Martial Arts).\nLe tecniche di base insegnate sono estremamente semplificate. In un breve addestramento, con poco tempo a disposizione per allenarsi, solo le tecniche pi\u00f9 semplici sono quelle che realmente possono essere usate con efficacia in battaglia. Questo permise agli abitanti delle trib\u00f9 indigene, senza alcun addestramento militare, di difendersi da altre trib\u00f9 o addirittura dall'aggressione di eserciti stranieri. A causa di questo primo approccio, l'Escrima pu\u00f2 sembrare erroneamente un'arte marziale molto semplice da imparare.\nStoria.\n\"Escrima\" in lingua filippina Tagalog ha lo stesso significato dello spagnolo \"esgrima\", ovvero scherma. Il primo contatto storico del mondo occidentale con l'Escrima si ha nell'epoca delle prime conquiste coloniali, che seguirono alle esplorazioni dei \"nuovi mondi\" scoperti dai grandi navigatori agli inizi del Cinquecento. Quando i \"conquistadores\" spagnoli arrivarono nelle Filippine, trovarono ad aspettarli trib\u00f9 belligeranti, che usavano armi tradizionali per difendersi.\nFerdinando Magellano, in particolare, venne ucciso nella battaglia di Mactan del 1521 dal re Lapu-Lapu: \u00e8 Antonio Pigafetta, che descrive nel suo come gli indigeni uccisero Magellano con lance e con un \"gran terciado (che \u00e8 come una scimitarra, ma pi\u00f9 grosso)\". Dopo la conquista, gli spagnoli bandirono l'arte marziale indigena (che per\u00f2 rimase nascosta nelle danze e nei rituali popolari), sostituendola con la scherma spagnola. Il kali moderno risente ancora adesso dell'influenza spagnola.\nMolti ritengono che l'origine dell'Escrima si trovi nelle arti marziali indonesiane, che hanno le loro radici nel Kun Tao e nel Silat. Il Kun Tao (letteralmente la via del pugno) non \u00e8 altro che una delle evoluzioni che ha avuto il Ch'uan Fa (conosciuto in occidente ed a Hong Kong con il termine Kung fu e nella Cina moderna come Wu-shu), mentre il Silat deriva dai movimenti adottati dalle arti marziali della penisola indiana e della popolazione araba che si insedi\u00f2 in Indonesia verso il XIII secolo. Del resto, a partire dal XIV secolo inizi\u00f2 l'insediamento di popolazioni musulmane anche nel sud delle Filippine, invasione che si ferm\u00f2 con l'arrivo degli spagnoli: ancora oggi le isole meridionali dell'arcipelago filippino sono abitate dalla popolazione \"moros\", musulmana.\nIn realt\u00e0, gli innumerevoli stili delle arti marziali filippine hanno assorbito tecniche e schemi motori da qualsiasi arte marziale portata dai vari conquistatori delle Filippine che si sono succeduti nel corso della storia: indiani, arabi, spagnoli (con accompagnamento di portoghesi ed italiani), americani, giapponesi.\nEscrima oggi.\nNegli ultimi anni \u00e8 cresciuto l'interesse per le arti marziali meno diffuse, provenienti da diverse culture di tutto il mondo, incluso Escrima, Taekwondo, Brazilian Jiujitsu, Muay Thai ed altre.\nRitenuta la migliore arte per imparare ad usare i coltelli ed a difendersi da essi, Escrima ha attirato persone non necessariamente interessate al suo aspetto culturale. Come conseguenza, molti sistemi di Escrima sono stati modificati, per renderli pi\u00f9 \"vendibili\" ad un pubblico esteso.\nL'influenza di altre arti marziali asiatiche sul modo di proporsi sul mercato ha portato a un'enfatizzazione del \"trapping\", del controllo e del disarmo, focalizzandosi sull'aspetto dell'autodifesa. D'altra parte, il Kali-Arnis-Escrima non si \u00e8 evoluto in senso sportivo come altre arti marziali (soprattutto giapponesi e cinesi), mantenendo una certa impronta guerriera, dovuta alla sua origine (l'uso delle armi ne \u00e8 insieme la causa e la diretta conseguenza).\nI moderni metodi di allenamento tendono a curare meno il \"footwork\" e le tecniche di piede (che peraltro vengono assimilate con gli esercizi come veniva fatto anche anticamente) e le posizioni basse del corpo (che comunque erano adottate da non molti stili di Arnis/Escrima), soffermandosi sempre di pi\u00f9 su tecniche dirette, maggiormente adatte a essere imparate da chi non ha la possibilit\u00e0 di dedicare moltissimo tempo a queste discipline e che possono sembrare pi\u00f9 efficaci, soprattutto in contesti in cui \u00e8 richiesta una reazione immediata che non implichi anni d'allenamento per essere acquisita.\nUn altro campo in cui la disciplina si sta espandendo \u00e8 il sincretismo con le tradizioni di scherma Europea, medioevale e rinascimentale.\nPolemiche.\nNon \u00e8 raro veder praticare Escrima insieme con arti marziali cinesi, come Kempo e soprattutto Wing Chun, nonch\u00e9 Jeet Kune Do. Nelle Filippine molti maestri di Escrima ormai praticano come sistemi a mani nude anche discipline giapponesi, come il Karate o lo Judo. Pochi sono quelli che, depositari della tradizione, ancora conservano l'arsenale disarmato autoctono originale. I collegamenti con l'Occidente si devono a Dan Inosanto. Fu proprio grazie a quest'ultimo che l'Escrima venne diffusa e conosciuta in tutto il mondo.\nMerito di Inosanto, infatti, \u00e8 quello di aver dato senso, logica e didattica ad un'arte marziale (o meglio ad un corpus di arti marziali) altamente carente in tal senso. Le Arti marziali filippine, infatti, in quanto sistemi familiari, non possedevano una progressione didattica, n\u00e9 una struttura ben definita e coerente di tecniche. I promotori di questo tipo di allenamento sostengono che le arti siano davvero simili in moltissimi aspetti, e negli altri siano complementari.\nNel Wing Tsun (principalmente in quello della scuola EBMAS) l'escrima Serrada della scuola di Ren\u00e9 Latosa rappresenta il completamento dell'area del combattimento armato (nel Wing Tsun le armi tradizionali sono i coltelli a farfalla e il bastone lungo); inoltre \u00e8 perfettamente in armonia con molti principi dell'arte, quali il Dinamismo rivolto verso l'avversario, l'importanza di trovarsi offline, il sistema di spostamenti sul Triangolo per maggior sicurezza durante l'esecuzione delle tecniche, lo studio dell'uso del corpo e l'attenzione sensibile alle pressioni avversarie. \u00c8 tuttavia anche vero che in America l'Escrima \u00e8 ritenuta da molti pi\u00f9 affascinante e facile da proporre insieme con le arti marziali asiatiche; e questo spiega, in parte, il proliferare di stili e sottostili, la cui reale efficacia e praticit\u00e0 \u00e8 stata messa a volte in discussione.\nAspetti tecnici.\nArmi.\nLa particolarit\u00e0 che pi\u00f9 colpisce dell'Escrima \u00e8 che si comincia lo studio dell'arte marziale imparando subito ad usare le armi. Successivamente si passa al combattimento a mani nude applicando le tecniche, le famiglie di movimento e le tattiche di combattimento apprese con le armi. Tutte le altre arti marziali cominciano sviluppando l'abilit\u00e0 nel combattimento a mani nude, per anni, prima di passare eventualmente alle armi.\nQuesta particolarit\u00e0 delle FMA, \u00e8 giustificata dal fatto che per imparare il combattimento a mani nude si usano gli stessi esercizi del combattimento armato, ponendo nella memoria fisica il fulcro di tutto l'addestramento. Secondo i maestri filippini, avere la disponibilit\u00e0 di un'arma pone in vantaggio durante un combattimento, inoltre, durante l'apprendimento dei movimenti e delle tecniche, utilizzare un'arma focalizza l'attenzione e velocizza i movimenti: doti che diventano utili anche nello scontro disarmato e indispensabili in caso si fronteggiasse a mano nuda un avversario armato.\nUn'altra opinione di questi maestri \u00e8 che non si riesce a difendersi da certe armi (ad esempio il coltello), se non si conosce a propria volta come usarle. Quando non si ha un'arma a disposizione (anche di fortuna), il corpo stesso deve diventare un'arma!\nL'arma pi\u00f9 comunemente utilizzata per cominciare l'apprendimento dell'Escrima \u00e8 il bastone in rattan (chiamato \"olisi\", \"yantok\" o \"baton\" o \"baston\" a seconda dello stile), lungo all'incirca quanto il braccio del praticante, con una lunghezza che pu\u00f2 variare dai 45 ai 70\u00a0cm. Altri bastoni usati per l'allenamento possono essere fatti con legni pi\u00f9 duri e resistenti del rattan.\nSi usano anche bastoni d'alluminio o realizzati in plastiche molto resistenti. In molti sistemi si comincia con l'imparare il combattimento con due armi, che possono essere due bastoni, due coltelli o un bastone e un coltello (sistema chiamato \"espada y daga\").\nAltre armi tradizionali possono essere il bastone lungo, il bastone da pugno (\"pocket stick\"), la lancia, lo scudo, la frusta e il \"nunchaku\", oltre alle classiche armi da taglio filippine di medie dimensioni accomunate a quelle malesi: bolo (\u00e8 praticamente un machete), \"kampilan\" (arma da taglio con un filo e lama rastremata verso l'impugnatura), \"barong\" (arma da taglio con lama a foglia leggermente curvata all'interno) e kriss (arma da taglio con due fili e lama serpeggiante che esiste di varie dimensioni: dalle maggiori, che equivalgono a quelle di una spada, a quelle inferiori, simili a quelle di un pugnale, solo per citarne alcune).\nConcetti tecnici di base.\nIl primo concetto tecnico su cui si fonda il Kali-Arnis-Escrima \u00e8 utilizzare gli stessi movimenti usati per il maneggio di un'arma anche per il maneggio di armi diverse e per effettuare tecniche a mano nuda. Infatti, osservando attentamente le dimostrazioni tecniche di vari maestri ed istruttori di Escrima, si vede la quasi identica esecuzione della stessa tecnica, sia eseguita con un bastone che a mano nuda: vi sono solo piccoli aggiustamenti per adeguarsi a distanze di combattimento diverse e per sfruttare al meglio le differenti potenzialit\u00e0 offerte dalla mano prensile rispetto all'arma inerte.\nAltro concetto tipico dell'Escrima, che si differenzia da altre arti marziali e che si ritrova solo nella scherma (e parzialmente nel Wing Chun), \u00e8 la \"numerazione degli angoli\": gli attacchi vengono portati seguendo particolari traiettorie che comunque rientrano in \"zone\" che delimitano la figura umana del bersaglio. Per comprendere questo concetto, occorre immaginare la figura umana dell'avversario divisa perfettamente a met\u00e0 da una linea verticale che attraversa tutto il corpo dalla estremit\u00e0 superiore della testa fino al pavimento: questa divide il bersaglio in due parti (destra e sinistra). A livello dell'ombelico, la figura viene di nuovo divisa in due parti da una linea parallela al terreno: il bersaglio a questo punto, \u00e8 diviso in due ulteriori zone (alto e basso, oltre alla parte mediana corrispondente alla linea stessa).\nA prescindere dal tipo di colpo (di punta o di taglio, ascendente o discendente...), ogni attacco rientrer\u00e0 in una delle quattro zone delimitate dalla linea verticale e da quella orizzontale. Conseguentemente, i filippini hanno creato un sistema di numerazione che identifica queste zone e l'allievo che impara le difese dai vari attacchi, impara anche a gestire allo stesso modo qualsiasi tipo di colpo portato in una determinata zona. Gli stili di Kali-Arnis-Escrima sono tanti, ma tutti hanno questi quattro angoli (che diventano cinque considerando anche quello costituito dagli attacchi portati direttamente sulla linea centrale verticale) iniziali in comune: a seconda della scuola, questi angoli possono aumentare tramite ulteriori differenziazioni e distinguo in 7, 12, 15, 24 o pi\u00f9 angoli.\nUn'ulteriore differenza che esiste tra arti marziali di origine sino-giapponese e l'Escrima, \u00e8 quella costituita dall'enfasi con la quale si predilige l'insegnamento delle tecniche tramite l'esecuzione di \"routine\" assieme ad un compagno, composte da esercizi ciclici, costituiti a loro volta dalla successione delle varie tecniche fino a quel momento imparate e da ulteriori esercizi che spingono l'allievo a sperimentare tecniche aggiuntive e variazioni, da applicare su uno schema ciclico fisso al fine di imparare ad adeguarsi alle mutevoli condizioni di un combattimento, aumentando la propria sensibilit\u00e0 e la capacit\u00e0 di applicare tecniche d'opportunit\u00e0. Questi esercizi, che non hanno nulla a che fare con le forme presenti in altre discipline, sono chiamati \"Abesedario\", \"Sumbrada\" o \"Sombrada\", \"Hubud\", \"Corridas\", \"Tapi-Tapi\", \"Palis\", \"Contrada\", \"Seguida\" e con tanti altri nomi, a seconda dello stile e del particolare ambito del combattimento per lo studio del quale si rivolgono (a lunga, media o breve distanza).\nNon solo armi.\nNonostante il Kali-Arnis-Escrima sia conosciuto soprattutto per l'uso delle armi (soprattutto armi bianche da taglio e da percussione), in quest'arte esiste anche un vasto repertorio tecnico nel campo del combattimento a mano nuda che copre sia lo scontro tra opponenti disarmati, sia la difesa disarmata da attacco armato, rendendolo uno dei sistemi di combattimento pi\u00f9 completi nell'ambito delle arti marziali. Tale bagaglio tecnico viene comunemente chiamato \"Pangamut\" e si compone di tre aspetti.\nIl primo \u00e8 conosciuto come \"Panantukan\" e riguarda l'arte di colpire e difendersi utilizzando gli arti superiori: pugni, colpi di gomito, di avambraccio o con la mano aperta sono l'arsenale di tecniche utilizzate in quella che in occidente \u00e8 chiamata anche \"Boxe filippina\". Oltre ai colpi, sono ovviamente previste anche tutte le tecniche difensive, quali le parate (composte da deviazioni, blocchi, opposizioni e assorbimenti) e le posture del corpo e delle braccia atte a consentire un attacco rimanendo protetti da eventuali reazioni dell'avversario. Anche a mano nuda vengono utilizzati movimenti ed approcci tattici derivati dalle tecniche studiate con l'impiego delle armi come, ad esempio, il movimento \"sinawalli\" (che deriva dall'utilizzo di due armi di uguale lunghezza, una per mano) o il \"gunting\" (che prevede, in fase difensiva, la distruzione dell'arto avversario, armato o meno, che sta portando l'attacco), nonch\u00e9 gli \"spostamenti sul triangolo\".\nIl secondo aspetto riguarda i modi di colpire con gli arti inferiori e viene chiamato \"Sikaran\" (ma anche con altri nomi a seconda dello stile e dell'area di provenienza di quest'ultimo, come \"Sipa\" o \"Pananjackman\"), contemplando l'uso di calci e colpi di ginocchio. Anche in questo caso, si studiano gli utilizzi degli arti sia per l'attacco che per la difesa, applicando anche qui il concetto di \"gunting\". I calci previsti nelle arti marziali filippine possono essere di qualunque tipo, per quanto siano quasi sempre preferiti i calci \"bassi\": calci portati ad un'altezza superiore all'inguine, dai filippini sono considerati pericolosi per chi li effettua, in quanto si prestano a pronte e decisive reazioni da parte dell'avversario, quali una presa della gamba calciante con conseguente sbilanciamento e proiezione, oppure un contro-calcio che colpisce una qualsiasi delle numerose zone lasciate esposte nel calciare (gamba d'appoggio, inguine o la stessa gamba calciante secondo gli schemi previsti applicando il \"gunting\") o, peggio ancora, la ferita (anche grave) della gamba calciante se l'avversario \u00e8 armato di arma da taglio o da botta: certamente non si vedranno mai combattenti che praticano arti marziali filippine cercare di disarmare un attaccante armato di coltello o di machete con un calcio alla mano armata.\nL'ultimo aspetto \u00e8 il cosiddetto \"Dumog\" (o \"Buno\", secondo gli stili) che comprende genericamente la lotta, ovvero le tecniche di controllo, di sbilanciamento, di proiezione e soprattutto le leve, le quali rivestono una particolare importanza in questa arte marziale per il loro utilizzo anche nelle tecniche di disarmo. Anche nel campo del Pangamut, si privilegiano esercizi in coppia che sviluppano la sensibilit\u00e0 e che sono la variante a mano nuda dei rispettivi esercizi eseguiti anche a mano armata, soprattutto Hubud-Lubud e Sumbrada.\nL'aspetto sportivo.\nSeppur meno diffuso rispetto a molte altre arti marziali (che fanno ormai dell'agonismo il loro scopo principale) a partire dalla fine degli anni ottanta anche nelle arti marziali filippine si sono sviluppate delle competizioni sportive (molte scuole tuttavia preferiscono dedicarsi solo alla pratica per autodifesa). Tre sono i tipi di competizione: combattimento con bastone singolo e doppio; Anyo (forme). Dal 1986 l'Eskrima sportiva nelle Filippine \u00e8 regolata dalla Arnis Philippines che \u00e8 membro del locale Comitato Olimpico. A livello internazionale l'attivit\u00e0 sportiva fa capo alla IAF (International Arnis Federation, in filippino Arnis Pederasyong International - ARPI)."}
{"id": "598431", "revid": "13648", "url": "https://it.wikipedia.org/wiki?curid=598431", "title": "Copertura a Volta", "text": ""}
{"id": "598434", "revid": "599013", "url": "https://it.wikipedia.org/wiki?curid=598434", "title": "Alleanza per la Svezia", "text": "Alleanza per la Svezia (in svedese: \"Alliansen f\u00f6r Sverige\", detto anche solamente \"Alliansen\") \u00e8 stata una coalizione di partiti politici di orientamento conservatore, liberale e cristiano-democratico che si collocano nel centrodestra e fondato in Svezia nel 2004.\nComposizione della coalizione.\nDal 2006 la coalizione \u00e8 maggioranza di governo in Svezia.\nAd essa hanno preso parte:\nStoria.\nLa storia politica svedese \u00e8 dominata da settant'anni dai partiti di centrosinistra. Si sono formati governi di centrodestra nei periodi tra il 1976-1982 e 1991-1994.\nIn previsione delle elezioni legislative del 2006 i quattro leader dei partiti dell'opposizione svedese decidono di incontrarsi per stabilire una linea politica comune. Il summit viene organizzato il 31 agosto del 2004 presso l'abitazione di Maud Olofsson nella citt\u00e0 di H\u00f6gfors. L'incontro si concluse con la firma di un manifesto comune contenente le linee politiche guida con le quali presentarsi alle future elezioni politiche, il nome del manifesto era \"Alleanza per la Svezia\" che divenne anche il nome della coalizione. Un anno dopo a Bankeryd venne organizzato un altro meeting, in cui i partiti dell'alleanza firmarono un ulteriore documento d'intesa.\nElezioni 2006.\nAlle elezioni legislative del 2006 l'Alleanza per la Svezia ha conquistato 178 seggi, pari al 51% del totale (349). In termini di voti l'Alleanza ha, invece, nel complesso, ottenuto il 48,2%, contro il 46,1% dei partiti della sinistra (Socialdemocratici, Verdi e Partito della Sinistra). Il nuovo governo \u00e8 guidato da Fredrik Reinfeldt, leader del Partito Moderato.\nI singoli partiti dell'Alleanza hanno ottenuto rispettivamente:\nElezioni 2010.\nLe elezioni legislative del 2010 hanno visto prevalere l'Alleanza per la Svezia e Reinfeldt \u00e8 stato quindi riconfermato Primo ministro."}
{"id": "598438", "revid": "46024", "url": "https://it.wikipedia.org/wiki?curid=598438", "title": "Eskrima", "text": ""}
{"id": "598446", "revid": "1522738", "url": "https://it.wikipedia.org/wiki?curid=598446", "title": "Videogioco per browser", "text": "I videogiochi per browser (chiamati anche con il nome inglese browser game) sono un tipo di videogioco giocabile via Internet tramite un qualsiasi browser, connettendosi al rispettivo sito web.\nCaratteristiche.\nGeneralmente non necessitano di alcuna installazione o download, e possono essere basati esclusivamente su tecnologie lato client - ossia il browser pi\u00f9 eventuali plugin come applet Java, Adobe Flash, Adobe Shockwave (in questo caso si tratta di solito di giochi a giocatore singolo), oppure possono far uso anche di componenti lato server; quest'ultima tipologia offre di norma la possibilit\u00e0 di interagire con altri giocatori, dando origine a giochi di tipo massively multiplayer online game. La mancanza di installazione permette agli utenti di controllare il loro stato di gioco da una qualsiasi postazione Internet, pur non essendo davanti al proprio computer.\nAltra caratteristica piuttosto comune \u00e8 che lo stesso gioco pu\u00f2 essere adatto sia al casual gamer, sia all'appassionato che ci investe molto tempo per cercare di essere tra i migliori giocatori, nelle classifiche mondiali o anche solo tra i propri amici o compagni di gioco.\nTipicamente un gioco per browser \u00e8 gratuito e i suoi sviluppatori ne possono ottenere guadagni da due fonti: la pubblicit\u00e0 sulle pagine Web e la possibilit\u00e0 per i giocatori di effettuare acquisti opzionali online per aggiungere elementi esclusivi al gioco. Questi possono essere di natura estetica o anche fornire effettivi vantaggi al giocatore. I prezzi di ogni elemento sono di solito molto bassi, ma moltiplicandoli per i potenziali acquirenti a livello mondiale si possono ottenere guadagni elevati. Molti produttori hanno avuto successo facendo accordi con Facebook, che permette agli iscritti di accedere comodamente al gioco e facilita la comunicazione in tempo reale ai propri amici del fatto che si \u00e8 iniziata una partita o che si sono fatti determinati progressi.\nStoria.\n\"Stellar Crisis\", gioco di strategia a turni pubblicato originariamente nel febbraio 1993 da Sylvan W. Clebsch, \u00e8 il primo strategico multigiocatore su browser conosciuto, ma il suo successo fu limitato a causa della diffusione ancora ridotta di Internet.\n\"\" di Mehul Patel (ottobre 1996), nel quale si controlla un'intera nazione, fu il primo a raggiungere una effettiva utenza di massa.\nTra i pi\u00f9 celebri e di lunga data troviamo \"Hattrick\" della ExtraLives (30 agosto 1997), videogioco manageriale di calcio; \"Utopia\" di Mehul Patel (gennaio 1999), gioco strategico fantasy; \"Runescape\" della Jagex Game Studio (gennaio 2001), gioco MMORPG, con oltre 105 milioni di utenti dalla sua nascita. La compagnia che pubblicava sia \"Utopia\" sia \"Earth: 2025\", Swirve.com, vinse anche il People's Voice Webby Award nel 2002 e 2003.\nUna importante svolta si ebbe con l'uscita di due titoli della Gameforge, \"OGame\" (3 ottobre 2002), gioco di simulazione spaziale, e il successivo \"Travian\" (2004), strategico ambientato nell'antichit\u00e0. Questi portarono alla ribalta la modalit\u00e0 massively multiplayer online \"tutti contro tutti\", con i giocatori impegnati in strategie, alleanze e tradimenti a livelli che talvolta apparivano maniacali. Il loro successo attir\u00f2 l'attenzione mondiale e ne segu\u00ec la nascita di molte aziende specializzate nei giochi per browser. Una delle pi\u00f9 rilevanti \u00e8 la Zynga, fondata nel 2007, nota per \"FarmVille\" (2009) e \"CityVille\" (2010-2015), rispettivamente simulazioni della gestione di una fattoria e di una citt\u00e0. \"FarmVille\", con la sua particolare tematica e la sua natura pacifica e collaborativa, insolite per l'epoca, contribu\u00ec anche ad avvicinare il pubblico femminile a questo genere di giochi."}
{"id": "598447", "revid": "1603714", "url": "https://it.wikipedia.org/wiki?curid=598447", "title": "Chiesa di San Sebastiano (Venezia)", "text": "La chiesa di San Sebastiano \u00e8 un edificio religioso della citt\u00e0 di Venezia, situato nel sestiere di Dorsoduro, in campo San Sebastian. La chiesa fa parte dell'associazione Chorus Venezia.\nStoria.\nSul sito dove sorge attualmente la chiesa in precedenza si trovava un ospizio fondato dai frati della Congregazione di San Girolamo attorno al 1393. Tre anni pi\u00f9 tardi accanto all'ospizio venne fondato anche l'oratorio di \"Santa Maria piena di grazia e giustizia\". Intorno al 1455 questi piccoli edifici furono demoliti e trasformati in una grande chiesa intitolata a Maria, ma anche a San Sebastiano, come ringraziamento da parte degli abitanti della zona sopravvissuti alla peste del 1464. Questa grande chiesa di impianto gotico aveva la facciata a novanta gradi rispetto al rio di San Basilio.\nLa chiesa attuale venne iniziata nel 1505 su progetto di Antonio Abbondi, detto lo Scarpagnino, fu terminata nel 1548 e infine consacrata nel 1562. Il progetto \u00e8 sobrio ed essenziale, sia per rispetto alle esigenze spirituali dei committenti, la cui regola monastica prevedeva uno stile di vita severo e modesto, sia per le ridotte risorse finanziarie messe a disposizione. Il nuovo edificio si presenta dunque con una facciata classicheggiante, ma con l'interno rinascimentale.\nDescrizione.\nEsterno.\nLa chiesa prospetta su fondamenta San Sebastian con una facciata in sobrio stile classicheggiante, bipartita orizzontalmente da un alto cornicione e coronata da un timpano triangolare sormontato dalle statue di tre santi, con Sebastiano al centro. Sopra il portale, inquadrato fra due monofore ad arco, vi \u00e8 il rosone circolare. Dietro l'abside semicircolare, lungo il perimetro di campo San Sebastian, vi \u00e8 il campanile a pianta quadrangolare, presenta una cella campanaria con finestre a bifora, sormontata da un parapetto di pietra e termina in un coronamento a pianta ottagonale con tetto in piombo a cupola schiacciata.\nInterno.\nL'interno \u00e8 un tipico esempio di chiesa rinascimentale ad una sola navata, con presbiterio quadrato che si conclude in un'abside semicircolare, coperto da una cupola ed affiancato da due cappelle. Nell'interno lo spazio sacro vero e proprio \u00e8 preceduto da un atrio sul quale \u00e8 collocato il coro che si prolunga con due ali per costituire un corpo sotto il quale si aprono sei cappelle, tre par lato, aperte da archi che poggiano su pilastri e sormontate da plutei traforati che fungono anche da parapetto della cantoria superiore. Questa novit\u00e0, dovuta allo Scarpagnino, trover\u00e0 imitazioni in altre chiese di Venezia. Sulla balaustra del barco svettano quattro statue di Girolamo Campagna, risalenti al 1580 e raffigurano \"la Sibilla Cumana\", \"la Vergine Annunciata\", \"la Sibilla Eritrea\" e \"l'Angelo annunciante\".\nLa chiesa presenta un importante ciclo pittorico di Paolo Veronese, che decor\u00f2 il soffitto della sacrestia, la navata centrale, il fregio, la parte orientale del coro, l'altare maggiore, le porte dei pannelli dell'organo e il presbiterio. Spiccano tra questi i tre dipinti del soffitto della navata: \"Scene della vita di Ester\". L'artista stesso \u00e8 sepolto nella chiesa, vicino all'organo. Anche il fratello Benedetto \u00e8 sepolto nella chiesa .\nNella pala d'altare il tema di San Sebastiano si salda idealmente con quello della Vergine: in adorazione della Madonna con il Bambino compaiono altri santi, Giovanni, Pietro, Francesco, Caterina e dietro a questa un'altra santa non facilmente riconoscibile.\nOrgano.\nNella chiesa si trova un organo storico del 1763 costruito dall'organaro Nicol\u00f2 Moscatelli e restaurato nell'Ottocento da Angelo Agostini. Esso \u00e8 a tastiera unica di 56 tasti con pedaliera a leggio di 17 pedale con prima ottava corta e costantemente unita alla tastiera a cui se ne aggiunge un altro che \u00e8 quello del registro \"Tamburo\"."}
{"id": "598450", "revid": "123945958", "url": "https://it.wikipedia.org/wiki?curid=598450", "title": "\u039cTorrent", "text": "\u00b5Torrent \u00e8 un client BitTorrent closed source in C++ per Microsoft Windows, Linux, Android e macOS, sviluppato da BitTorrent, Inc. Il nome \u03bcTorrent sottolinea la piccola dimensione del client, infatti la lettera greca \"\u03bc\" corrisponde a \"micro\" nel sistema internazionale di unit\u00e0 di misura. \n\u00b5Torrent ha generato controversie nel 2015, quando molti utenti accettarono inconsapevolmente le opzioni di installazione predefinite, che prevedevano l'installazione di un miner di criptomonete. Il miner \u00e8 stato rimosso nelle versioni successive, ma la reputazione di \u00b5Torrent \u00e8 stata irreparabilmente danneggiata.\nNonostante alcuni utenti preferiscano alternative open-source come Deluge o qBittorrent, uTorrent \u00e8 ancora il client pi\u00f9 popolare, con il 68,6% di share nel 2020.\nIl programma \u00e8 in sviluppo attivo fin dalla sua prima versione, rilasciata nel 2005.\nStoria.\nSviluppo originario.\nScontento dagli altri client BitTorrent per la loro inefficienza, Serge Paquet sugger\u00ec a Ludvig Strigeus di crearne uno leggero e funzionale. Strigeus cominci\u00f2 a lavorare su \u03bcTorrent per circa un mese nell'ultima parte del 2004, durante il suo tempo libero e dopo il lavoro. Successivamente prese una pausa di un anno, e ricominci\u00f2 il 15 Settembre 2005. Tre giorni dopo, la prima versione pubblica (beta 1.1) fu rilasciata come freeware.\nPeerFactor SARL.\nIl 4 Marzo 2006, PeerFactor SARL annunci\u00f2 di aver siglato un contratto valido 6 mesi con Strigues per la creazione di \"nuovi tipi di distribuzioni contenuti su internet\".\nIl fatto che PeerFactor SARL fosse formata dagli ex-dipendenti di una sussidiaria di Retspan, un'associazione anti-pirateria, fece nascere varie teorie speculative secondo le quali \u03bcTorrent sarebbe stato modificato per spiare sugli utenti. Ad oggi, non \u00e8 per\u00f2 stata trovata alcuna prova.\nAcquisizione di BitTorrent Inc..\nNel dicembre 2006 \u00b5Torrent \u00e8 stato comprato dalla BitTorrent Inc. fondata da Bram Cohen (padre del protocollo BitTorrent), Cohen ha utilizzato i finanziamenti provenienti da alcune delle maggiori venture capital americane per finanziare l'operazione, il cui costo \u00e8 stato di circa 20 milioni di dollari.\nIl codice di \u00b5Torrent \u00e8 stato in parte integrato nel client BitTorrent ufficiale; l'acquisizione \u00e8 stata fatta anche per fidelizzare i numerosi utenti che utilizzano \u00b5Torrent, anche se la comunit\u00e0 \u00b5Torrent non ha accolto con favore la notizia.\nPanoramica.\n\u00b5Torrent \u00e8 un programma P2P di file-sharing freeware completamente compatibile con BitTorrent, uno dei pi\u00f9 popolari protocolli P2P utilizzato per la diffusione di grandi file ad alta velocit\u00e0.\nSupporta le seguenti caratteristiche:\nLeggerezza\n\u00b5Torrent \u00e8 costituito da un singolo eseguibile compresso, installato al primo avvio. La grandezza dell'eseguibile \u00e8 molto ridotta poich\u00e9 \u00b5Torrent evita di usare molte librerie, come quella standard C++ e grazie all'uso di UPX.\nVersioni di \u00b5Torrent fino alla 1.8.5 build 17091 possono usare a partire da 14MB di RAM, su un processore 486 e Windows 95.\nQuesta caratteristica ha sicuramente aiutato la diffusione del client a scapito di Azureus (oggi Vuze) che indubbiamente ha maggiori opzioni di utilizzo ma consuma una quantit\u00e0 di memoria maggiore, essendo scritto in Java."}
{"id": "598453", "revid": "54354", "url": "https://it.wikipedia.org/wiki?curid=598453", "title": "Peroni", "text": ""}
{"id": "598455", "revid": "834", "url": "https://it.wikipedia.org/wiki?curid=598455", "title": "Dcr", "text": ""}
{"id": "598457", "revid": "54354", "url": "https://it.wikipedia.org/wiki?curid=598457", "title": "Scheda Secure Digital", "text": ""}
{"id": "598459", "revid": "64860", "url": "https://it.wikipedia.org/wiki?curid=598459", "title": "Stu Hamm", "text": ""}
{"id": "598461", "revid": "1573940", "url": "https://it.wikipedia.org/wiki?curid=598461", "title": "Certhia brachydactyla", "text": "Il rampichino comune (Certhia brachydactyla ) \u00e8 un uccello passeriforme della famiglia Certhiidae.\nEtimologia.\nIl nome scientifico della specie, \"brachydactyla\", deriva dall'unione delle parole greche \"\u03b2\u03c1\u03b1\u03c7\u03c5\u03c2\" (\"brachys\"/\"brachus\", \"corto\") e \"\u03b4\u03b1\u03ba\u03c4\u03c5\u03bb\u03bf\u03c2\" (\"dactylos\"/\"daktulos\", \"dito\"), col significato di \"dalle dita corte, in virt\u00f9 alle unghie pi\u00f9 corte rispetto all'assai simile rampichino alpestre.\nDescrizione.\nDimensioni.\nMisura 12,5 cm di lunghezza, per 7,5-11 g di peso.\nAspetto.\nSi tratta di uccelletti dall'aspetto paffuto e arrotondato, muniti di grossa testa piriforme (arrotondata sulla nuca e allungata nel senso del becco) che sembra incassata direttamente nel torso, becco piuttosto lungo e sottile incurvato verso il basso, ali appuntite, coda squadrata piuttosto lunga e dalle penne rigide e forti zampe dalle lunghe dita artigliate: nel complesso, il rampichino comune somiglia molto al rampichino alpestre, rispetto al quale presenta unghie (soprattutto la posteriore) pi\u00f9 corte, colorazione ventrale pi\u00f9 chiara e pi\u00f9 nettamente separata dal bruno dorsale, sopracciglio meno nitido e coda e remiganti sono pi\u00f9 scure.\nIl piumaggio \u00e8 di color nocciola su fronte, vertice e nuca: il dorso \u00e8 dello stesso colore, con le singole penne che per\u00f2 presentano punta orlata di scuro e base con una macchia circolare chiara, a dare alla zona un effetto screziato e mimetico. Le ali presentano area scapolare pi\u00f9 scura e remiganti di color bruno-dorato con base pi\u00f9 scura: di quest'ultimo colore sono anche la coda e il sottocoda, mentre gola e petto sono bianchi ed il sopracciglio \u00e8 di colore \"beige\", delimitato inferiormente da una mascherina facciale bruna che parte dai lati del becco e va a congiungersi col bruno della nuca.&lt;br&gt;\nLa livrea tende a divenire pi\u00f9 bruno-rossiccia man mano che si va da ovest verso est.\nIl becco presenta mandibola superiore nerastra e mandibola inferiore di colore arancio-rosato, mentre gli occhi sono di colore bruno scuro e le zampe sono di color carnicino.\nBiologia.\nSi tratta di uccelli dalle abitudini diurne e tendenzialmente solitarie, che per\u00f2 possono essere osservati anche in coppie: essi passano la maggior parte della giornata alla ricerca di cibo, volando alla base di un albero e percorrendone in maniera elicoidale tutto il tronco e i rami, per poi passare eventualmente al successivo.\nIl richiamo di questi uccelli \u00e8 acuto e composto da quattro note corte, che ricordano il cigolio di una ruota metallica: esso rappresenta il modo pi\u00f9 sicuro per distinguere il rampichino comune dal rampichino alpestre nelle aree in cui le due specie vivono in simpatria, anche se un buon 5% degli individui in queste aree non sono identificabili con certezza.\nAlimentazione.\nIl rampichino comune \u00e8 un uccello insettivoro, che utilizza il lungo becco ricurvo per ispezionare le fessure e le spaccature della corteccia ed i buchi nei tronchi alla ricerca di piccoli insetti, larve, ragni ed altri piccoli invertebrati, che costituiscono la massima parte della sua dieta. Durante i periodi pi\u00f9 freddi, questi uccelli possono inoltre nutrirsi di semi e granaglie.\nRiproduzione.\nLa stagione riproduttiva va dalla fine di marzo a giugno: si tratta di uccelli monogami (anche se i maschi possono mostrare poliginia, con le femmine che talvolta nidificano assieme), che tendono a portare avanti due covate a stagione.\nIl nido, a forma di coppa, viene costruito intrecciando rametti, fili d'erba, pezzetti di corteccia, ragnatela e aghi di pino e foderando l'interno con piumino, lanugine e licheni: esso viene ubicato in una spaccatura di un tronco o della corteccia (la quercia da sughero \u00e8 particolarmente apprezzata dai rampichini per la nidificazione, in virt\u00f9 della facilit\u00e0 di scavo nella sua corteccia), in una tana abbandonata o anche in crepe dei muri sufficientemente spaziose.\nAll'interno del nido, la femmina depone 5-7 uova biancastre con rada maculatura di colore bruno-rossiccio, che provvede a covare da sola (col maschio che rimane nei pressi del nido e si incarica di reperire il cibo per s\u00e9 e per la compagna) per circa due settimane: i \"pulli\" sono ciechi ed implumi alla schiusa, e vengono imbeccati da ambedue i genitori (sebbene sia solo la femmina ad accudirli, col maschio che si occupa unicamente di portare il cibo).&lt;br&gt;\nI giovani sono in grado d'involarsi fra le due e le tre settimane di vita: tuttavia, dopo l'involo essi rimangono presso il nido ancora per qualche giorno, dormendo coi genitori (che nel frattempo stanno generalmente accingendosi a portare avanti un'altra covata, costruendo un nuovo nido), seguendoli nei loro spostamenti e chiedendo loro (soprattutto alle femmina) sempre pi\u00f9 sporadicamente l'imbeccata, prima di allontanarsene definitivamente a poco meno di un mese dalla schiusa.\nDistribuzione e habitat.\nIl rampichino comune \u00e8 diffuso in gran parte dell'Europa (dalla penisola iberica alla Rutenia occidentale, oltre che in Ungheria, nella porzione occidentale e meridionale della penisola balcanica e sulle coste della Turchia, nonch\u00e9 nel Caucaso) e lungo le coste del Maghreb. In Italia \u00e8 la specie \u00e8 presente nelle aree pedemontane di tutte le regioni, Sardegna esclusa.&lt;br&gt;\nSebbene sia stanziale, durante il periodo riproduttivo le popolazioni delle zone pi\u00f9 calde possono salire in quota per trovare l'ambiente favorevole alla nidificazione, rappresentato dalle zone con isoterma compresa fra i 17 e i 26 \u00b0C.\nL\"'habitat\" di questi uccelli \u00e8 rappresentato dalle foreste decidue o miste ma a prevalenza di latifoglie, possibilmente primarie e ben mature (ma anche parchi e giardini), con presenza di grossi alberi dalla corteccia spaccata, evitando invece i boschi di conifere: mentre in Europa centrale abita le zone di pianura, nel sud dell'areale il rampichino \u00e8 una specie pedemontana e di alta collina, e pu\u00f2 essere osservato fino a 2000 m di quota.\nTassonomia.\nSe ne riconoscono cinque sottospecie:\nAlcuni autori riconoscerebbero inoltre le sottospecie \"harterti\" e \"stresemanni\" della penisola anatolica, attualmente sinonimizzate nella nominale, e \"spatzi\" dei Lefka Ori (sinonimizzata con \"dorotheae\".&lt;br&gt;\nSebbene le varie sottospecie siano piuttosto simili fra loro, le sottospecie \"mauritanica\" e \"dorotheae\" presentano differenze piuttosto consistenti a livello di vocalizzazioni (non reagendo i ai richiami delle altre sottospecie e viceversa) e, nel caso della prima, anche a livello genetico."}
{"id": "598462", "revid": "240491", "url": "https://it.wikipedia.org/wiki?curid=598462", "title": "Anastomosi chirurgica", "text": "Per anastomosi chirurgica (dal greco \"\u1f00\u03bd\u1f70\" e \"\u03c3\u03c4\u03cc\u03bc\u03b1\", imboccatura) si intende un tipo particolare di sutura che unisce, abbocca, due visceri cavi in modo da renderli comunicanti.\nLe anastomosi sono frequenti in chirurgia gastro-intestinale ma possono interessare ogni organo cavo: coledoco, uretere, bronco, vaso sanguigno.\nPossono essere confezionate con modalit\u00e0 diverse a seconda dell'organo interessato, del risultato funzionale richiesto, della tecnica manuale o strumentale impiegata, delle preferenze del chirurgo. Si distinguono in base alla loro funzione e alla loro morfologia:\nOgnuna di queste suture ha sue caratteristiche e pu\u00f2 risultare particolarmente indicata in determinati contesti. Tuttavia anche per situazioni analoghe \u00e8 abituale riscontrare modalit\u00e0 di ricostruzione diverse legate a scelte personali del chirurgo.\n\u00c8 poi possibile distinguere le anastomosi sulla base dei mezzi per il loro confezionamento. Distinguiamo dunque:"}
{"id": "598472", "revid": "599013", "url": "https://it.wikipedia.org/wiki?curid=598472", "title": "Andrea Michelori", "text": "Carriera.\nLa sua carriera \u00e8 iniziata all'Olimpia Milano, con cui ha giocato nella massima serie dal 1996 al 2002. Durante questo periodo vinse con la Nazionale italiana il bronzo ai Giochi del Mediterraneo del 2001.\nDopo un biennio alla Pallacanestro Biella, nelle stagioni 2004-06 gioc\u00f2 nella Pallacanestro Cant\u00f9, poi due anni nella Virtus Bologna, quindi nella Juvecaserta, ricoprendo il ruolo di ala.\nSempre nel 2006 egli fece parte della nazionale italiana di pallacanestro, con cui partecip\u00f2 ai mondiali di basket.\nNel 2007 Andrea pat\u00ec un lungo infortunio alla schiena che lo tenne lontano dal campo di gioco. Vi pot\u00e9 rientrare solo nella parte finale della stagione 2008, ma in gara-3 della semifinale contro la AJ Milano, sub\u00ec un altro grave infortunio, questa volta ai legamenti del ginocchio sinistro.\nNell'estate del 2010 il cestista firma il contratto che lo lega alla Mens Sana Siena, dove per via della sua dedizione in difesa e il suo spirito combattivo, Michelori risulta essere uno dei beniamini dei tifosi.\nIl 27 luglio 2012 torna alla Juvecaserta rimanendovi fino al 2015, anno in cui scende in Serie A2 alla Scaligera Verona.\nCuriosit\u00e0.\nNella finale di Coppa Italia 2007, disputata a Bologna, Andrea sbagli\u00f2 i 4 tiri liberi decisivi per la vittoria, ma nonostante questo grave \"incidente\" sportivo la tifoseria della Virtus Bologna continu\u00f2 a incitarlo con il classico coro \"Michelori ol\u00e8\".\nDue anni dopo, questa volta con addosso la maglia di Caserta, si trov\u00f2 in una situazione analoga durante una partita casalinga contro Milano. Andando alla lunetta dei tiri liberi, a meno di un secondo dal termine del supplementare con -2 punti da recuperare Michelori riusc\u00ec a realizzare ambedue i liberi permettendo cos\u00ec alla sua squadra di disputare un secondo tempo supplementare, alla fine del quale Caserta vinse su Milano."}
{"id": "598474", "revid": "1318658", "url": "https://it.wikipedia.org/wiki?curid=598474", "title": "Esperanto Radikala Asocio", "text": "La Esperanto Radikala Asocio (ERA, o Associazione Radicale Esperanto) \u00e8 un'associazione senza scopo di lucro (ONLUS dal 1998) con personalit\u00e0 giuridica e costituente del Partito Radicale Transnazionale. Ha il suo centro di azione sui diritti linguistici, la democrazia linguistica e la giustizia linguistica, per la salvaguardia dell'ecosistema linguistico-culturale.\nL'associazione si \u00e8 costituita il 25 aprile 1987 a Roma, dove mantiene tuttora la propria sede principale, ad opera di un gruppo di militanti radicali (Giordano Falzoni, Paola Gozzi Gorini, Carla Faccioli e Giorgio Pagano) e dell'esperantista socialista Alberto Menabene. Si tratta della pi\u00f9 antica associazione riconducibile alla galassia radicale oggi in attivit\u00e0.\nScopi costitutivi e simboli.\nI presupposti sulla quale l'ERA ha poggiato la sua costituzione sono:\nI simboli dell'ERA sono un cuore bianco formato da due mani che si stringono in campo azzurro e la bandiera dell'Unione Europea con al centro della corona di stelle una uguale stella a cinque punte verde luminescente (mutuata dalla bandiera dell'esperanto).\nSedi e struttura.\nLa Esperanto Radikala Asocio, al momento (2014), presenta tre sedi:\nGli organi statutari dell'associazione sono il Congresso, il Consiglio generale, i Punti di Riferimento, i Dipartimenti, la Presidenza d'Onore, il Presidente, il Segretario, il Tesoriere e il Collegio dei Revisori dei conti.\nAttivit\u00e0.\nPresso le istituzioni.\nL'associazione si rende portavoce del problema della democrazia linguistica presso le istituzioni.\nPresso il grande pubblico.\nL'ERA promuove attivamente la diffusione della conoscenza del problema della democrazia linguistica presso il grande pubblico, attraverso manifestazioni di diverso tipo:"}
{"id": "598476", "revid": "1543377", "url": "https://it.wikipedia.org/wiki?curid=598476", "title": "Lingua della suocera", "text": "La lingua della suocera o parlare tab\u00f9 \u00e8 una caratteristica di molte lingue australiane aborigene e di alcune lingue native nordamericane per cui in presenza di alcuni parenti \u00e8 tab\u00f9 l'uso della lingua quotidiana e risulta quindi necessario l'uso di un nuovo linguaggio.\nI registri delle lingue della suocera tendono ad avere la stessa fonologia e la stessa grammatica della lingua standard di cui fanno parte, mentre il lessico tende ad avere delle restrizioni rispetto al linguaggio normale, poich\u00e9 deve essere usato solo quando sia assolutamente necessario parlare con i parenti tab\u00f9.\nAd esempio, nella lingua dyirbal c'\u00e8 il registro linguistico normale (chiamato \"guwal\") e il registro tab\u00f9 \"dyalngui\" che consiste nel sostituire alcune parole guwal con una serie speciale di elementi lessicali quando si sia in presenza di parenti acquisiti del sesso opposto, in presenza di nipoti acquisiti del sesso opposto e di cugini acquisiti del sesso opposto. Queste parole sono comunque in numero ristretto, e il loro significato tende ad essere pi\u00f9 generico, p.e. il verbo dyalngui \"bubaman\" sostituisce i verbi guwal \"baygun\" \"scuotere\", \"dyindan\" e \"banyin\" \"colpire\"."}
{"id": "598478", "revid": "392652", "url": "https://it.wikipedia.org/wiki?curid=598478", "title": "Iaitas", "text": "Il sito archeologico della citt\u00e0 di Iaitas (o \"Iaitai\", o \"Iaeta\", o \"Ietae\", \u1f38\u03ad\u03c4\u03b1\u03b9 in greco antico) si trova nel territorio del comune di San Cipirello, sul Monte Iato che domina la vallata del fiume omonimo, nell'entroterra della citt\u00e0 metropolitana di Palermo, in Sicilia.\nStoria.\nLa presenza umana nella zona circostante \u00e8 attestata, sin dal Neolitico, dalle figurine femminili e di animali delle pareti della \"grotta del Mirabello\".\nIl primo villaggio testimoniato da reperti archeologici \u00e8 stato datato da alcuni all'VIII secolo a.C. ma probabilmente \u00e8 molto pi\u00f9 antico; dei suoi abitanti non si sa molto ma sembra che fossero Elimi. L'area urbana, circa 40 ettari, risulta naturalmente difesa dalle ripide pareti rocciose a Nord e a Nord-Ovest, e da mura sui versanti orientale e meridionale. Fu insediata nel posto perch\u00e9 dalla sua posizione poteva controllare la via per Panormos, e la vallata del Belice, che rappresentava la via pi\u00f9 agevole per la costa meridionale e Selinunte.\nA partire dal VI secolo a.C. si nota l'influsso della cultura greca sia nelle ceramiche che nella religione con l'introduzione del culto di Afrodite. \n\u00c8 di tale periodo la fondazione della \"Iaitas\" vera e propria, munita delle classiche caratteristiche delle \"poleis\"; un teatro, il tempio, l'agor\u00e0, belle case e botteghe artigianali.Nel IV secolo a.C. Iaitas e la Sicilia occidentale, furono sotto il dominio di Cartagine. Diodoro Siculo riferisce che verso il 275 a.C. la citt\u00e0 venne attaccata da Pirro. Durante la prima guerra punica (264-241 a.C.) si consegn\u00f2 ai Romani e da allora, secondo Plutarco, ne fu tributaria. Non ci sono notizie del periodo bizantino. Si sa che venne occupata dagli arabi e che sotto la dominazione sveva questi si ribellarono. Federico II nel 1246 la distrusse e ne deport\u00f2 la popolazione a Lucera di Puglia; da allora il sito rimase abbandonato.\nIl parco archeologico.\nLa campagna di scavi a partire dal 1971 eseguita dall'Istituto di Archeologia dell'Universit\u00e0 di Zurigo, effettuando regolari campagne di scavo ha permesso di riportare alla luce il teatro della capienza di circa 4500 persone, che \u00e8 costruito a ridosso della montagna. La zona scenica era adornata da quattro statue. Nella zona sud della citt\u00e0 antica sorgeva l'agor\u00e0 circondata da portici con la sala del Consiglio a ovest. Nella parte residenziale, oltre al tempio di Afrodite (distrutto nel I secolo d.C.), \u00e8 emersa una dimora signorile del periodo greco con cortile a peristilio."}
{"id": "598480", "revid": "125689632", "url": "https://it.wikipedia.org/wiki?curid=598480", "title": "Criollo (cavallo)", "text": "La razza equina Criollo \u00e8 originaria del Sud America.\nEtimologia.\nPrendono origine dalla parola \"criollo\" che identificava i sudamericani di origine spagnola. In effetti questi cavalli sono i discendenti dei cavalli portati in sudamerica -specialmente nel Cono Sud- dagli Spagnoli.\nStoria.\nSi dice che nel saccheggio e successivo incendio di Buenos Aires della met\u00e0 del '500 le centinaia di cavalli arabi, berberi e andalusi portati dagli spagnoli scappassero nelle pampas e l\u00ec si riproducessero in libert\u00e0 selezionati per quattro secoli dalle durissime condizioni ambientali, determinando il tipo criollo. Pur ammettendo la eventuale veridicit\u00e0 di questo, il tipo criollo varia leggermente da Paese a Paese, essendo diffuso in Argentina, Cile, Uruguay, Paraguay, la regione all'Oriente della Bolivia e parte (Sud) del Brasile. Attualmente insieme ai criollos che nascono e vivono liberi e vengono via via \"prelevati\" dai gauchos per il loro lavoro, esistono anche allevatori di criollos. Gli allevatori argentini sostengono di allevare il criollo pi\u00f9 simile a quello selvaggio.\nCaratteristiche e utilizzo.\n\u00c8 un cavallo da sella di tipo mesomorfo dalla resistenza eccezionale. L'altezza al garrese solitamente varia tra 140 e 190 cm. Viene utilizzato nell'America meridionale come cavallo da lavoro per i gauchos e nei lavori leggeri di fattoria. Riesce a sopportare temperature molto rigide e a sopravvivere con pochissimo cibo e acqua. Di carattere estremamente volenteroso. Nei luoghi di origine -oltre ai soggetti allevati dall'uomo- il criollo \u00e8 spesso \"prelevato\" da branchi semibradi, ammansito e domato. Gli allevatori di criollos organizzano ogni anno una gara di resistenza su una distanza di 750 km, in cui il cavallo pu\u00f2 nutrirsi solo di quello che trova lungo il percorso. Dopo circa 26 giorni di gara i cavalli hanno perso certamente del peso, ma devono essere energici come alla partenza.\nMolti di questi cavalli, dopo essere stati allevati allo stato semibrado nelle pianure della Pampa, vengono trasportati in Europa (solo in Italia) via nave con viaggi che possono durare fino a quasi 20 giorni. In questi ultimi anni durante il trasporto i cavalli sono ben accuditi e la mortalit\u00e0 \u00e8 minima. &lt;br&gt;\nIn Italia vengono selezionati gli individui pi\u00f9 dotati che vengono venduti come cavalli da sella in base alle loro attitudine. Molto raramente vengono utilizzati come cavalli da carne. Come cavalli da sella si dimostrano molto generosi e volenterosi; la doma risulta pressoch\u00e9 perfetta grazie al lavoro dei gauchos.\nLongevit\u00e0.\nCome tutti i cavalli allevati in libert\u00e0, se mantenuto sempre all'aperto e in spazi grandi, arriva spesso all'et\u00e0 di 40 anni."}
{"id": "598481", "revid": "119985284", "url": "https://it.wikipedia.org/wiki?curid=598481", "title": "Return on assets", "text": "Il return on assets (ROA) \u00e8 un indice di bilancio che misura la redditivit\u00e0 e indica la redditivit\u00e0 complessiva di un'attivit\u00e0, mentre il ROI indica la redditivit\u00e0 della gestione caratteristica.\nSi calcola come rapporto tra utile di esercizio e totale attivo dello Stato Patrimoniale riclassificato.\nformula_1\nQuesto numero ci suggerisce come un'azienda pu\u00f2 agire in base a ci\u00f2 che possiede, prescindendo dalla forma di finanziamento messa in atto. \u00c8 molto utile per paragonare aziende concorrenti che fanno parte di uno stesso settore del mercato. Il valore che esprime quest'indice varia molto da tipi a tipi di aziende e catene di aziende."}
{"id": "598482", "revid": "599013", "url": "https://it.wikipedia.org/wiki?curid=598482", "title": "Sda", "text": ""}
{"id": "598483", "revid": "14314", "url": "https://it.wikipedia.org/wiki?curid=598483", "title": "Martuthunira", "text": ""}
{"id": "598487", "revid": "516508", "url": "https://it.wikipedia.org/wiki?curid=598487", "title": "HDZ", "text": ""}
{"id": "598488", "revid": "33689", "url": "https://it.wikipedia.org/wiki?curid=598488", "title": "Rendimento del capitale investito", "text": "Il rendimento del capitale investito, comunemente noto con l'acronimo inglese ROCE (return on capital employed) \u00e8 un indice economico dell'efficienza e la redditivit\u00e0 degli investimenti dei capitali di un'azienda.\nFornisce delle informazioni su come un'azienda sta utilizzando i capitali per generare il reddito. \nIl capitale investito non comprende le poste rettificative del capitale netto, iscritte nel passivo di bilancio, quali ad esempio i fondi ammortamento dei beni strumentali oppure i fondi accantonamento TFR. Secondo i principi contabili internazionali IAS, i beni oggetto di contratto di locazione finanziaria (contabilizzato a bilancio) devono essere valorizzati nel capitale investito, come se il cespite fosse di propriet\u00e0.\nCalcolo del ROCE.\nIl calcolo del ROCE si ottiene dividendo il profitto al lordo degli oneri finanziari e delle imposte (reddito operativo aziendale o EBIT) per la differenza fra le attivit\u00e0 totali e le passivit\u00e0 correnti.\nformula_1"}
{"id": "598489", "revid": "104485", "url": "https://it.wikipedia.org/wiki?curid=598489", "title": "Foraggio", "text": "Per foraggio si intende un insieme di materie che servono da alimento agli animali domestici; nel linguaggio comune, agli animali domestici erbivori.\nTipologie.\nSpesso si utilizza come foraggio l'intera parte vegetativa di una pianta destinata, anche dopo alcune trasformazioni, ad alimentare il bestiame. Frutti e semi rientrano nel foraggio se sono raccolti insieme alla parte vegetativa, altrimenti se raccolti a parte, questi ultimi, sono considerati concentrati. Le specie vegetali che vengono utilizzate per la produzione di foraggio sono definite piante foraggere o colture foraggere. Viene spesso definito \"mangime\" un alimento per animali che \"in poco volume racchiude grande quantit\u00e0 di princip\u00ee nutritivi\".\nValore nutritivo.\nOgni foraggio si caratterizza per le sue quantit\u00e0 di fibra (carboidrati strutturali), proteine, glucidi ed altri componenti presenti in misura minore.\nIl valore energetico di un foraggio \u00e8 stimabile con vari sistemi. Il pi\u00f9 diffuso in passato, il \"metodo scandinavo\", prevede come unit\u00e0 di riferimento, detta unit\u00e0 foraggera o UF, l'energia contenuta in un kg d'orzo standard o in 2,5 kg di fieno di un prato polifita ricco di \"Phleum pratense\". Il sistema delle unit\u00e0 foraggere classiche, ancora oggi usato in ambito economico o estimativo, \u00e8 ritenuto obsoleto in ambito zootecnico in quanto sottovaluta il valore energetico dei foraggi nella trasformazione in latte. A tal fine, il metodo scandinavo \u00e8 oggi abbandonato in favore di altri pi\u00f9 efficaci, come il metodo dell'energia netta, adottato soprattutto in Nordamerica, e quello delle unit\u00e0 foraggere francesi, adottato in Europa.\nColture foraggere normalmente ricche in proteine sono le leguminose, mentre le graminacee risultano pi\u00f9 ricche di carboidrati semplici, il che le rende particolarmente idonee all'insilamento.\nConservazione.\nI foraggi possono essere dati agli animali freschi o conservati. I sistemi di conservazione sono sostanzialmente due:"}
{"id": "598491", "revid": "6066", "url": "https://it.wikipedia.org/wiki?curid=598491", "title": "Erbai", "text": ""}
{"id": "598492", "revid": "1543377", "url": "https://it.wikipedia.org/wiki?curid=598492", "title": "Lotus Carlton", "text": "La Vauxhall Carlton Lotus (in Europa Opel Omega Lotus) \u00e8 un'automobile derivata dalla berlina Opel Omega. Era la sua versione sportiva di punta, realizzata in collaborazione tra Lotus (che all'epoca era di propriet\u00e0 di General Motors) e Opel.\nStoria.\nLa Carlton fu presentata al Salone dell'automobile di Ginevra del 1989, come versione sportiva di punta della gamma Omega/Carlton (vi era infatti gi\u00e0 una versione sportiva della Carlton, la Evo500). La produzione inizi\u00f2 nel 1990 e termin\u00f2 nel 1994, dopo circa 950 esemplari costruiti in luogo dei 1100 originariamente previsti. \nInizialmente i tecnici Lotus avevano cercato di montare sulla Carlton il motore V8 della Corvette ZR1, ma, a causa dei suoi ingombri, non fu possibile.\nAllora si decise di elaborare il motore pi\u00f9 potente montato sulla vettura di serie, il 3.0 L, aumentando la cubatura (aumento dell'alesaggio) fino a 3,6 L. Inoltre si abbass\u00f2 il rapporto di compressione per montare due turbocompressori con un intercooler aria-acqua. Fu potenziato il sistema di raffreddamento a liquido e furono installati due radiatori dell'olio (dotati di un sistema elettronico per il loro funzionamento anche a motore spento). Furono potenziati anche i freni e rivisto l'assetto.\nLa vettura era disponibile solo nel colore Imperial Green, un verde perlaceo molto scuro, tanto da sembrare nero a meno che non venisse colpito direttamente dalla luce solare.\nPer l'Italia erano state previste solo 20 vetture, importate attraverso le 2 concessionarie ufficiali, Soffritti di Milano e Autoimport di Roma. Il totale \u00e8 stato, invece, di 70 auto vendute ad un prezzo che, nel 1991, era di 115 milioni di lire.\nDati tecnici.\nLa Carlton era dotata di un motore in posizione anteriore longitudinale di 6 cilindri in linea, 3615 cm\u00b3 (alesaggio di 95 mm, corsa di 85, rapporto di compressione di 8,5:1), 4 valvole per cilindro, sovralimentato con due turbine Garrett T25. Questo erogava una potenza di 377 CV a 5200 giri/min, con una coppia di 568 Nm a 3500 giri/min. Per questo fu dotata di una trasmissione ZF manuale a 6 rapporti (derivato dalla Corvette ZR1) e di un differenziale autobloccante (di origine Holden). La trazione era posteriore.\nL'impianto frenante, fornito da \"AP Racing\", comprendeva freni a disco autoventilanti da 330 mm sull'assale anteriore e da 300 mm su quello posteriore, ed era dotato di ABS. Gli pneumatici anteriori, montati su cerchi da 8,5x17\", erano 235/45 ZR, mentre i posteriori, montati su cerchi da 9,5x17\", erano 265/40 ZR.\nPrestazioni.\nLa Carlton \u00e8 stata la berlina pi\u00f9 veloce al mondo nel suo primo periodo di commercializzazione. Grazie alla sua grande potenza era capace di arrivare a 283\u00a0km/h, e a raggiungere i 100\u00a0km/h, con partenza da fermo, in 5.3 secondi.\n\u00c8 stata una delle poche rivali di BMW M5 E34 e Mercedes 500E W124."}
{"id": "598493", "revid": "642594", "url": "https://it.wikipedia.org/wiki?curid=598493", "title": "Stephanie Finnochio", "text": ""}
{"id": "598494", "revid": "484362", "url": "https://it.wikipedia.org/wiki?curid=598494", "title": "Yol\u014bu Matha", "text": "Con Yol\u014bu Matha si definisce il gruppo linguistico degli Yolngu (Yol\u014bu), la trib\u00f9 australiana aborigena del nord-est della terra di Arnhem nell'Australia settentrionale. (Yol\u014bu = popolo, Matha = lingua).\nLo Yol\u014bu Matha comprende dodici diversi dialetti, ognuno con il proprio nome Yol\u014bu. Mentre esiste una variazione estesa tra questi dialetti c'\u00e8 generalmente una comprensibilit\u00e0 comune e reciproca, per questo \u00e8 stato creato il gruppo ombrello dello Yolngu Matha.\nDizionari e risorse.\nSono stati pubblicati dizionari da Beulah Lowe, David Zorc e Michael Christie.\nCi sono anche altre grammatiche delle lingue Yolngu da Jeffry Heath, Frances Morphy, Melanie Wilkinson e altri .\nEsempio di studio comparato tra Yol\u014bu matha e inglese.\nPer illustrare le differenze tra le lingue Yol\u014bu matha e l'inglese, Helen Watson ha condotto un esperimento nel quale ha dato a due ragazze australiane - una parlante nativa dell'inglese e un'altra parlante dello Yolngu matha \u2014 l'immagine di alcune barche sulla spiaggia. L'anglofona ha descritto l'immagine con le parole \"canoes are lying on a beach\" (delle canoe sono arenate su una spiaggia) mentre la parlante la Yolngu ha detto (tradotto in italiano): \"canoe arenate sulla spiaggia\" (Watson e Chambers 14).\nLa differenza dimostra come l'ordine delle parole non sia usato in Yol\u014bu Matha per indicare relazioni grammaticali, a differenza dell'inglese. Piuttosto i suffissi vengono usati per indicare se un nome \u00e8 l'agente, l'oggetto o il luogo in una frase; in questo caso \"rangi-ngur\", 'sulla spiaggia'."}
{"id": "598495", "revid": "726373", "url": "https://it.wikipedia.org/wiki?curid=598495", "title": "Don Camillo e i giovani d'oggi (romanzo)", "text": "Don Camillo e i giovani d'oggi \u00e8 un romanzo della serie Mondo piccolo di Giovannino Guareschi, pubblicato postumo nel 1969. Solo nel 1996 la Rizzoli pubblica il libro col titolo originale scelto dall'Autore, \"Don Camillo e don Chich\u00ec\", ripristinando il testo originale dei manoscritti, modificati in precedenza da un intervento redazionale con tagli e modifiche, e l'aggiunta di un intero capitolo eliminato dall'editor, \"Don Chich\u00ec procede come un panzer\".\nTrama.\nDon Camillo e Peppone hanno molti problemi: al primo viene chiesto di \"raddrizzare\" la nipotina Cat (diminutivo di Caterpillar), che \u00e8 diventata una ragazzaccia, mentre il Vescovo vuole che si aggiorni seguendo le nuove direttive del Concilio Vaticano II, sotto la guida del giovane parroco Don Francesco, soprannominato dispregiativamente in paese Don Chich\u00ec.\nIl secondo deve invece sopportare i dottori Bognoni, che lo accusano di imborghesimento perch\u00e9 ha avviato una vendita di elettrodomestici al posto della sua officina, mentre il figlio capellone Michele detto Veleno lo fa disperare per le sue \"imprese\" (fra cui far bere olio di fegato di merluzzo ai due coniugi Bognoni per ci\u00f2 che hanno detto di suo padre).\nCat e Veleno, che all'inizio non si possono sopportare, finiscono con l'innamorarsi e, alla fine, si sposano."}
{"id": "598502", "revid": "133557", "url": "https://it.wikipedia.org/wiki?curid=598502", "title": "Musica Beat", "text": ""}
{"id": "598506", "revid": "484362", "url": "https://it.wikipedia.org/wiki?curid=598506", "title": "Beat Music", "text": ""}
{"id": "598507", "revid": "585241", "url": "https://it.wikipedia.org/wiki?curid=598507", "title": "Beat music", "text": ""}
{"id": "598508", "revid": "4711", "url": "https://it.wikipedia.org/wiki?curid=598508", "title": "Paulo Sergio Conceicao", "text": ""}
{"id": "598510", "revid": "729019", "url": "https://it.wikipedia.org/wiki?curid=598510", "title": "Chiaffredo Bergia", "text": "Chiamato \"l'eroe degli Abruzzi\" fu Brigadiere dell'Arma dei Carabinieri pluridecorato che contribu\u00ec a combattere il brigantaggio nella provincia dell'Aquila.\nBiografia.\nL'infanzia.\nFiglio di contadini poveri, analfabeta, crebbe con i cinque fratelli in un ambiente di ordinari stenti nel piccolo paese di Paesana, nella media Valle Po.\nA quindici anni emigr\u00f2 in Francia con il fratello Giacomo in cerca di fortuna, e come primo lavoro fecero i pastori nel paese di Embrun.\nUna notte Chiaffredo ascolt\u00f2 attraverso il pavimento un colloquio che si svolgeva fra due sconosciuti italiani nella stanza inferiore: un evaso dal carcere di Gaeta condannato a morte e un ex-colonnello napoletano.\nCresciuto con un grande senso del dovere e di rispetto civico, il giovane ritenne opportuno informare i gendarmi e qualche giorno dopo depose a Tolone come testimone. Non sapendo scrivere firm\u00f2 la deposizione con una croce e giur\u00f2 a se stesso di imparare.\nNel suo girovagare in cerca di fortuna, impar\u00f2 a leggere e scrivere, si spost\u00f2 da Hy\u00e8res a Lione e a Marsiglia, dove appena diciottenne, fu testimone di un'aggressione e decise di intervenire riuscendo ad acciuffare il malvivente e a consegnarlo alle forze dell'ordine.\nLa situazione in Italia.\nDopo il plebiscito del 21 ottobre del 1860 che sanciva l'adesione delle province ex-borboniche allo Stato italiano unitario (tra cui Chieti), dopo l'impresa garibaldina che aveva suscitato aspettative nel mondo contadino senza riuscirvi, la leva obbligatoria, nuove tasse e le leggi anticlericali, si gener\u00f2 in Italia un diffuso malcontento che diede il via al fenomeno del brigantaggio.\nFenomeno che si distinse fra le prime sommosse organizzate a scopo politico auspicando ad una restaurazione borbonica con il ritorno di Francesco II e quei fatti che successivamente invece caratterizzarono gli anni sessanta con scorribande, omicidi, furti e rapine.\nContro il brigantaggio il Governo italiano eman\u00f2 leggi eccezionali (legge Pica) e lo stato d'assedio con una repressione affidata all'esercito, con tutti i suoi corpi.\nAl servizio dell'Arma.\nNel dicembre 1860 ci fu la chiamata di leva, l'obbligo militare, e Chiaffredo rientr\u00f2 in Italia, domand\u00f2 di essere ammesso nell'Arma dei Reali Carabinieri, e avendo tutte le qualit\u00e0 richieste fu accolto nella legione allievi di Torino.\nNell'agosto 1862 ci fu il suo primo atto di coraggio: la cattura di 5 briganti dopo 3 giorni di inseguimenti. Bergia si guadagn\u00f2 la prima menzione onorevole.\nCome carabiniere effettivo venne destinato alla Stazione di Scanno (Legione di Chieti). Ben presto divenne amato dal popolo e fu \u00e8 l'unico ad essere in grado di opporsi al brigantaggio: si mascherava per trarre in inganno il brigante stesso per poi avventarsi al momento opportuno sul malfattore e ingaggiare una lotta corpo a corpo riuscendo sempre ad affidarlo alla giustizia.\nNell'estate del 1863 nelle campagne intorno a Scanno, Bergia, insieme con i suoi commilitoni, si imbatt\u00e9 in nove briganti ben armati: era la banda Tamburrino. I tre carabinieri aprirono il fuoco. Un carabiniere fu ferito, ma Bergia riusc\u00ec a coprire la ritirata fino alla caserma.\nCon regio decreto, l'11 ottobre 1863 venne insignito della medaglia d'argento al valor militare. Il 1\u00ba agosto 1867 fu promosso al grado di vicebrigadiere e assegnato al comando della stazione di Campotosto, sempre in Abruzzo.\nIl 29 novembre 1867 i carabinieri di tre stazioni e un drappello di soldati individuarono tre briganti in una cascina isolata. Fecero un'irruzione fulminea e dopo una pericolosa colluttazione, i tre furono catturati. Per Bergia menzione onorevole, poi commutata in medaglia di bronzo al valor militare e la promozione a brigadiere.\nNel mese di giugno 1868 al comando di una pattuglia, riusc\u00ec a scovare e uccidere il brigante Palombieri e impedire che le bande di confine tra le montagne di Teramo e dell'Aquila, riuscissero in un'invasione del comune di Fano Adriano per vendicarsi di diversi possidenti; Bergia venne fregiato della seconda Medaglia d'Argento al Valor Militare.\nCon lo scioglimento della legione di Chieti, il brigadiere fu assegnato a quella di Bari. L\u00ec, da nove anni, la banda con il nome di Pomponio terrorizzava la gente nella piana del Trigno, nelle province dell'Aquila e di Campobasso. Capibanda erano Giuseppe Pomponio, plurirapinatore e omicida, sul quale pendeva una taglia governativa di tremila lire e Pasquale d'Alena, famoso per atti di ferocia, sul quale pendeva oltre che la taglia di tremila lire, una pensione vitalizia per chi lo avesse consegnato alla giustizia. Questa banda di malfattori nell'autunno del 1870 aveva catturato un ricco proprietario di Montazzoli, Gaetano Franceschelli, chiedendo un riscatto di oltre sessantamila lire. Nonostante ne avessero gi\u00e0 incassata buona parte, i briganti non avevano liberato il prigioniero.\nBergia, di recente destinato al comando della stazione di San Buono, fece spargere la voce di essere stato trasferito altrove; invece con altri 4 carabinieri part\u00ec alla volta di Dogliola appostandosi nei pressi del paese, sulla riva sinistra del fiume Trigno. Dopo ore d'appostamento riuscirono a catturare e uccidere D'Alena, mentre un altro brigante, Berardino Di Nardo, si dava alla fuga. Giuseppe Pomponio, sentendo i colpi d'arma da fuoco si allontan\u00f2 con il rapito Gaetano Franceschelli, il quale, seppur avanti con gli anni, attese che Pomponio si addormentasse e gli tolse il fucile: spar\u00f2 due colpi ferendo il brigante alla spalla e di striscio in pieno volto, poi si diede alla fuga per i campi. Pomponio insegu\u00ec facilmente il Franceschelli data l'et\u00e0, lo raggiunse ad un chilometro di distanza e lo fin\u00ec con cinque colpi di rivoltella alla schiena. Ma le ferite riportate non erano di poco conto e lo costrinsero a chiedere asilo nella casa di Angelo Maria Argentieri. Viste per\u00f2 le condizioni precarie di Pomponio, Argentieri, volendo salvarsi dalla galera, rifer\u00ec tutto ai carabinieri facendolo catturare.\nCon la morte di Pomponio e dei suoi compagni, fu quasi totalmente estirpata la mala pianta del brigantaggio in quelle zone. Bergia fu decorato della medaglia d'oro al valor militare.\nNei mesi seguenti si dedic\u00f2 ai fiancheggiatori e ai finanziatori occulti della malavita, spesso cittadini al di sopra di ogni sospetto. Ne assicur\u00f2 alla giustizia quarantadue. Ricevette dai comuni di Dogliola e Lentella sostanziosi premi in denaro che rifiut\u00f2 devolvendo in opere di beneficenza. Tenne per s\u00e9 gli encomi ufficiali e una medaglia d'oro al valor militare.\nNel maggio del 1871 lo scontro con un'altra feroce banda capeggiata da Croce Di Tola. Dopo giorni di inseguimenti, rifugiati in un capanno per riposare, furono circondati dai briganti. Il brigadiere non si lasci\u00f2 intimorire e organizz\u00f2 un'uscita con coprifuoco, nell'incredulit\u00e0 dei malviventi ai quali, presi di sorpresa, non rest\u00f2 altro che fuggire. Il capobanda Di Tola, ferito, venne catturato. A seguito dell'operazione il brigadiere Bergia fu insignito della croce di Cavaliere dell'Ordine Militare di Savoia (oggi Ordine Militare d'Italia) e la giunta municipale di Scanno gli diede la cittadinanza scannese.\nIl brigante Angelo Dei Gozzo per\u00f2, il pi\u00f9 feroce tra i superstiti della stessa banda, era ancora libero. Il 7 ottobre 1871 il brigadiere Bergia e quattro suoi carabinieri, travestiti da contadini, s'inoltrarono nel bosco chiamato Guado dell'Orso e si scontrarono con il bandito che venne ucciso. Per tale risultato Bergia venne decorato della terza Medaglia d'Argento al V.M. e insignito al grado di maresciallo.\nPassato nel 1877 alla Legione di Milano, venne promosso al grado di maresciallo maggiore. Nel 1880 venne nominato sottotenente. Tenente nel 1883, nel dicembre 1891 fece ritorno con il grado di capitano alla Legione di Bari, nei territori che erano stati campo delle sue gesta.\nMor\u00ec per una polmonite il 2 febbraio 1892 a soli 52 anni.\nIl Palazzo del Collegio delle Province, stabile ove \u00e8 stata fondata l'Arma dei Carabinieri, ospita a Torino la caserma sede del Comando Regione Carabinieri Piemonte e Valle d'Aosta, che \u00e8 intitolata a suo nome.\nA Chieti gli fu intitolata la caserma dei Carabinieri in Via Arniense, oggi sede del Comando Provinciale.\nIl matrimonio.\nIntorno al 1870 Bergia conobbe Claudina Borghese, una ragazzina di sette anni, figlia del suo superiore, il maggiore Borghese e la spos\u00f2 quando questa comp\u00ec appena sedici anni. Dal matrimonio nacquero quattro figli."}
{"id": "598513", "revid": "125625804", "url": "https://it.wikipedia.org/wiki?curid=598513", "title": "Andrea Carraro", "text": "Biografia.\nDopo la pubblicazione di \"A denti stretti\", romanzo che racconta l'iniziazione sessuale di un gruppo di adolescenti, pubblica nel 1994 il romanzo \"Il branco\" (Theoria, 1994; Gaffi, 2005 con postfazione di Filippo La Porta). Il romanzo \u00e8 la storia di uno stupro di gruppo ai danni di due autostoppiste tedesche nei pressi di Roma, dal quale \u00e8 stato tratto l'omonimo film di Marco Risi (con la partecipazione dell'autore alla sceneggiatura); il libro era stato inizialmente pubblicato sulla rivista Nuovi Argomenti. Ha pubblicato poi \"L'erba cattiva\", storia di un parricidio che matura in un degradato paese dell'hinterland romano e il melodramma sociale \"La ragione del pi\u00f9 forte\" (premio Acri, premio Il Molinello).\nScrive inoltre la raccolta di racconti romani \"La lucertola\" (Premio Cocito-Mont\u00e0 d'Alba) e il romanzo \"Non c'\u00e8 pi\u00f9 tempo\" (Premio Mondello, Premio Bari), che narra la discesa nella depressione di un bancario romano che, dopo il tradimento della moglie, perde il lavoro, la casa e diventa un senza tetto. Nel 2007 pubblica \"Il sorcio\", riedito nel 2020 da Elliot edizioni in una nuova edizione ampliata, romanzo che affronta il tema del mobbing, mettendo in scena quasi un \"duello\" fra due impiegati di banca a colpi di minacce, fatture e picchiatori prezzolati. Nel 2009 esce \"Il gioco della verit\u00e0\", una raccolta di racconti che hanno ancora la citt\u00e0 di Roma come sfondo. Nel 2010 pubblica la raccolta di reportage narrativi \"Da Roma a Roma. Viaggio nella periferia della capitale\", introdotto da un saggio critico di Raffaele Manica.\nNel 2013 pubblica \"Come fratelli\", romanzo di formazione che narra l'amicizia fra uno scrittore e un \"santone televisivo\", che procede fra rotture e pacificazioni.\nNel corso del 2017 \u00e8 uscito il romanzo \"Sacrificio,\" dove un padre abbraccia fino in fondo, fino alle estreme conseguenze, la sofferenza e il dolore della figlia eroinomane. \nUn suo racconto - \"Il balcone\" - \u00e8 stato inserito nel Meridiano Mondadori \"Racconti Italiani del Novecento\" curato da Enzo Siciliano. Ha realizzato per la RAI iFl radiodramma \"La confessione\". Nel corso del 2013 esce una sua raccolta di racconti in versi: \"Questioni private\". Collabora con riviste (Nuovi argomenti, \"Lo Straniero\", \"Reset\", Succedeoggi.it) e testate giornalistiche fra cui \"Il Messaggero\".\nInsegna scrittura creativa presso la scuola di scrittura Genius.\nPubblicazioni.\nRacconti.\nRacconti pubblicati in antologie collettive:"}
{"id": "598515", "revid": "4704774", "url": "https://it.wikipedia.org/wiki?curid=598515", "title": "T\u00farin", "text": ""}
{"id": "598519", "revid": "1318658", "url": "https://it.wikipedia.org/wiki?curid=598519", "title": "Arrondissement di Pointe-\u00e0-Pitre", "text": "L\"arrondissement\" di Pointe-\u00e0-Pitre \u00e8 una suddivisione amministrativa francese, situata nel dipartimento d'oltremare francese di Guadalupa che comprende alcune isole dell'omonimo arcipelago caraibico (\"Grande-Terre\", \"La D\u00e9sirade\" e \"Maria-Galante\").\nComposizione.\nL\"arrondissement\" raggruppa 14 comuni in 11 cantoni suddivisi su tre isole:"}
{"id": "598523", "revid": "486946", "url": "https://it.wikipedia.org/wiki?curid=598523", "title": "Re Galbatorix", "text": ""}
{"id": "598525", "revid": "938", "url": "https://it.wikipedia.org/wiki?curid=598525", "title": "Lingue papuasiche", "text": "Il termine lingue papuasiche si riferisce a quelle lingue del Pacifico occidentale che non appartengono n\u00e9 al gruppo austronesiano n\u00e9 al gruppo delle lingue australiane aborigene. Ci\u00f2 significa che il termine ha una definizione in negativo e non implica una parentela linguistica.\nL'esistenza di lingue papuasiche diverse da quelle austranesiane \u00e8 dovuta a Sidney Herbert Ray nel 1892.\nLe lingue.\nLa maggior parte delle lingue papuasiche vengono parlate in Nuova Guinea (divisa tra la Papua Nuova Guinea e le province indonesiane di Papua e Papua Occidentale), con un numero di parlanti anche nell'Arcipelago di Bismarck, sull'Isola di Bougainville e sulle Isole Salomone ad est, su Halmahera, a Timor, e nell'arcipelago di Alor ad ovest. Una lingua papuasica, il meriam mir, \u00e8 parlato anche all'interno dei confini nazionali dell'Australia, nello Stretto di Torres orientale. Le uniche lingue papuasiche assurte al grado di lingue ufficiali sono quelle parlate a Timor Est.\nLa Nuova Guinea \u00e8 forse la regione pi\u00f9 variegata al mondo dal punto di vista linguistico. Oltre alle lingue austronesiane, vi sono circa 800 lingue divise in circa sessanta famiglie linguistiche minori, ovviamente non imparentate l'una con l'altra, con l'aggiunta di un buon numero di lingue isolate. Sebbene siano stati fatti studi poco approfonditi su queste lingue papuasiche paragonate alle lingue austronesiane, sono stati fatti tentativi preliminari di classificazione genealogica su larga scala da linguisti quali Joseph Greenberg, Stephen Wurm, Malcolm Ross o Andrew Pawley. La famiglia pi\u00f9 vasta proposta per la regione papuasica \u00e8 il phylum della Trans-Nuova Guinea, che consta della maggior parte delle lingue papuasiche e i cui confini corrono principalmente lungo gli altipiani della Nuova Guinea. Sono state studiate a fondo forse solo un quarto delle lingue papuasiche e la classificazione di queste da parte dei linguisti richieder\u00e0 continue revisioni col crescere delle conoscenze su queste lingue.\nMolte delle lingue di Flores e delle isole circostanti, specialmente la lingua di Savu, sono comunemente ritenute austronesiane, ma si segnalano per la corposa presenza di termini non austronesiani nel vocabolario di base. Si \u00e8 suggerito che siano state, in origine, lingue non austronesiane che in seguito hanno preso in prestito quasi tutto il lessico dalle lingue austronesiane limitrofe, ma non \u00e8 stata trovata alcuna connessione con le lingue papuasiche di Timor e Halmahera."}
{"id": "598527", "revid": "486946", "url": "https://it.wikipedia.org/wiki?curid=598527", "title": "Telecom italia", "text": ""}
{"id": "598530", "revid": "547034", "url": "https://it.wikipedia.org/wiki?curid=598530", "title": "Superficie cartesiana esplicita", "text": "Una funzione formula_1 di classe formula_2 definita nell'insieme aperto formula_3, rappresenta una superficie cartesiana esplicita.\nPiano tangente.\nSe la superficie \u00e8 differenziabile in tutti i punti formula_4 della superficie allora esiste il piano tangente:\nNormale.\nNoto il piano tangente si possono definire due vettori normali:\ne quindi normalizzando otteniamo due versori normali:\nArea di una superficie cartesiana esplicita.\nL'area di una superficie cartesiana esplicita \u00e8 data dalla somma di tutte le superfici infinitesime che vogliamo approssimino la nostra superficie. Al limite di queste superfici infinitesime che tendono a zero (o ugualmente al limite del numero di superfici infinitesime che tende all'infinito) la somma tende all'integrale:\nParametrizzazione.\nQualsiasi superficie cartesiana esplicita si pu\u00f2 parametrizzare:\nformula_9\nIn tal modo valgono tutte le considerazioni fatte per le superfici parametriche."}
{"id": "598533", "revid": "86061280", "url": "https://it.wikipedia.org/wiki?curid=598533", "title": "Paravirtualizzazione", "text": "Il software di paravirtualizzazione agisce direttamente sull'hardware in modo da gestire la condivisione delle risorse destinate alle varie \"virtual machine\".\nIl sistema di paravirtualizzazione si differenzia da quello di virtualizzazione per il differente approccio utilizzato.\nIn questo caso non c'\u00e8 l'emulazione del processore e l\"'overhead\" \u00e8 molto basso, ma il \"crash\" del sistema di paravirtualizzazione porterebbe in \"crash\" anche tutte le \"virtual machine\".\nLa paravirtualizzazione prevede che il \u201csistema di virtualizzazione\u201d esponga ad ogni macchina virtuale interfacce hardware simulate funzionalmente simili, ma non identiche, alle corrispondenti interfacce fisiche: \u201cil sistema di virtualizzazione\u201d espone una libreria di chiamate (\"Virtual Hardware API\"1) che implementa una semplice astrazione delle periferiche. Occorre necessariamente modificare il cuore (kernel) ed i driver dei sistemi operativi ospiti per renderli compatibili con la \u201cVirtual Hardware API\u201d del \u201csistema di virtualizzazione\u201d utilizzato. La complicazione di dovere modificare il cuore (kernel) dei sistemi ospite viene ripagata con un maggiore semplicit\u00e0 del \u201csistema di virtualizzazione\u201d che permette un incremento della velocit\u00e0 di elaborazione."}
{"id": "598534", "revid": "14691", "url": "https://it.wikipedia.org/wiki?curid=598534", "title": "Letteratura rosa", "text": ""}
{"id": "598536", "revid": "14691", "url": "https://it.wikipedia.org/wiki?curid=598536", "title": "Romanzo sentimentale", "text": ""}
{"id": "598538", "revid": "767487", "url": "https://it.wikipedia.org/wiki?curid=598538", "title": "Madball", "text": "I Madball sono un gruppo NYHC nato a New York verso la fine degli anni ottanta.\nIl cantante Freddy Cricien e il bassista Hoya sono anche membri del gruppo Hazen Street, in cui sono compresi anche membri degli H2O, Cro-Mags, Angels &amp; Airwaves, Box Car Racer. Inoltre il cantante Freddy Cricien \u00e8 il fratello minore del cantante degli Agnostic Front, Roger Miret.\nAssieme a gruppi come Agnostic Front, Vietnom, Bulldozer, Resistance e H2O, sono parte della \"New York's DMS Crew\".\nStoria.\nOriginariamente nato come side project degli Agnostic Front a quei tempi la formazione era composta dal cantante degli Agnostic Roger Miret al basso, Vinnie Stigma alle chitarre, Will Shepler alla batteria e Freddy Cricien (il fratello di Miret) alla voce.\nLe prime apparizioni dei Madball consistevano in una setlist di canzoni inutilizzate dagli Agnostic. \nIl Primo EP fu \"Ball of Destruction\" pubblicato nel 1989.\nDopo diversi anni si aggrega alla band Matt Henderson come secondo chitarrista.\nSuccessivamente pubblicano l'EP \"Droppin' Many Suckers\" per la Wreckage Records.\nL'anno successivo Miret lascia la band ed \u00e8 rimpiazzato dal bassista Hoya Roc, un amico di Freddy.\nLa nuova formazione della band firma con la Roadrunner Records nel 1994 e con questa registra un paio di album \"Set It Off \" del 1994 e \"Demonstrating My Style\" del 1996.\nIl 1995 vede la band impegnata alla partecipazione al documentario N.Y.H.C. Documentary contenente interviste approfondite con Freddy cos\u00ec come una performance live del 29 luglio 1995 all'ormai defunto \"Coney Island High\".\nCon la nuova formazione composta da Cricien, Henderson, Hoya, e dal nuovo batterista John Lafatta, la band band registra \"Look My Way\", uscito nel 1998 e \"Hold It Down\" due anni dopo.\nLa band si \u00e8 sciolta per un breve periodo dal 2001 al 2002.\nLa formazione dopo questo evento consiste in Freddy Cricien, Hoya Roc, Mitts (ex-Skarhead), and Rigg Ross (ex-Hatebreed).\nSuccessivamente la band pubblic\u00f2: \"Best of Madball\" nel 2003, \"NYHC EP\" (EP) nel 2004, \"Legacy\" nel 2005, e \"Infiltrate The System\" nel 2007. \nNel 2009, Rigg Ross lascia per suonare con gli Skarhead ed \u00e8 rimpiazzat dall'ex-Throwdown Ben Dussault.\nNel dicembre 2009, Freddy Cricien ha annunciato che la band sta registrando un nuovo album, previsto per il 2010.\nNel febbraio 2010 i Madball hanno firmato con Nuclear Blast per la distribuzione europea del loro album.. \nJay Weinberg, figlio del batterista della E Street Band Max Weinberg, si \u00e8 unito ai Madball per la registrazione dell'album e per il tour."}
{"id": "598541", "revid": "1305772", "url": "https://it.wikipedia.org/wiki?curid=598541", "title": "Virtualizzazione x86", "text": "In informatica la virtualizzazione x86 consiste nella creazione di una versione virtuale di una risorsa normalmente fornita fisicamente e appartenente a un sistema ad architettura x86. Qualunque risorsa hardware o software pu\u00f2 essere virtualizzata: sistemi operativi, memoria, spazio disco. Ad oggi la virtualizzazione pu\u00f2 essere effettuata a livello software e a livello hardware.\nTra gli impieghi della virtualizzazione il pi\u00f9 utilizzato \u00e8 probabilmente la virtualizzazione di sistemi operativi. Via software \u00e8 necessario un sistema operativo in esecuzione (host) che esegua un software di virtualizzazione che crei ad alto livello le varie virtual machine (guest) che girano come se fossero dei normali programmi e che comunicano con l'hardware solo indirettamente, tramite il software di virtualizzazione che agisce a basso livello. Esempi di software di virtualizzazione sono Bochs, QEMU.\nL'architettura x86 non supporta nativamente i requisiti di virtualizzazione di Popek e Goldberg. Ne risulta che \u00e8 molto difficile implementare una macchina virtuale generale su un processore x86. Recentemente sono state introdotte estensioni che hanno risolto questa ed altre difficolt\u00e0 sulla virtualizzazione.\nVirtualizzazione x86 via software.\nL'8 febbraio 1999, VMware introdusse il primo prodotto di \"virtualizzazione x86\", \"VMware Virtual Platform\", basato su precedenti ricerche dei propri fondatori all'Universit\u00e0 di Stanford. VMware e software simili devono impiegare sofisticate tecniche per catturare e virtualizzare l'esecuzione di determinate istruzioni. Queste tecniche offrono minori performance rispetto ad una macchina virtuale in esecuzione su un'architettura virtualizzabile nativamente come IBM System/370 o Motorola MC68020.\nKevin Lawton lanci\u00f2 il progetto Plex86 (denominato originariamente \"freemware\") per la creazione di un \"software libero\" di virtualizzazione x86 con il solo supporto a Linux come sistema operativo \"ospite\", ma prima di questo Lawton pubblic\u00f2 l'articolo Running multiple operating systems concurrently on an IA32 PC using virtualization techniques, il quale fornisce un'analisi sugli aspetti dell'architettura x86 maggiormente complicati da virtualizzare ed alcune tecniche per superare queste difficolt\u00e0.\nAnche Microsoft offre dei software di virtualizzazione x86, Microsoft Virtual PC e Microsoft Virtual Server, basati sulla tecnologia acquisita da Connectix.\nRecenti ricerche hanno cercato di migliorare le performance alla virtualizzazione x86 attraverso l'utilizzo di un'interfaccia software per le macchine virtuali che emula l'hardware sottostante. I sistemi operativi sono eseguiti su questa interfaccia, la quale non implementa i set di istruzioni x86 difficili da virtualizzare. Questa tecnica \u00e8 chiamata \"paravirtualizzazione\". Esempi di utilizzo di questa tecnologia sono Denali, L4, e Xen.\nVirtualizzazione x86 via hardware.\nCPU.\nIntel ed AMD hanno sviluppato indipendentemente le estensioni di virtualizzazione dell'architettura x86. Esse non sono tra loro completamente compatibili, ma supportano grosso modo le stesse istruzioni. Entrambe permettono ad una macchina virtuale di eseguire un sistema operativo ospite senza incorrere in grosse perdite prestazionali causate dall'emulazione via software.\nAMD virtualization (AMD-V).\nL'estensione di virtualizzazione di AMD per l'architettura x86 a 64-bit (AMD64) \u00e8 denominata \"AMD Virtualization\", conosciuta anche con l'abbreviazione \"AMD-V\" o attraverso il nome in codice \"Pacifica\".\nI processori AMD che utilizzano il Socket AM2, il Socket S1, e il Socket F supportano la AMD Virtualization. Nel maggio 2006, AMD ha introdotto sul mercato le versioni dei processori Athlon 64 e Turion 64 con supporto a tale tecnologia. \u00c8 stata annunciata anche la versione del processore Opteron con supporto alla virtualizzazione disponibile per agosto 2006.\nIntel VT (IVT).\nL'estensione di virtualizzazione sviluppata da Intel per le architetture x86 a 32 bit (IA-32) e a 64 bit (EM64T) \u00e8 denominata \"IVT\" (abbreviazione di \"Intel Virtualization Technology\"), ed \u00e8 a volte chiamata con il nome in codice \"Vanderpool\". IVT \u00e8 stato ufficialmente lanciato all'Intel Developer Forum Spring 2005 ed \u00e8 disponibile su tutti i processori Pentium 4 6x2, Pentium D 9x0, Xeon 7xxx, Core Duo e Core 2 Duo, esclusi i T5200, T5500, T6400, E4300, E4400, E4500 ed E4600. Su alcune implementazioni il supporto a Vanderpool pu\u00f2 essere disabilitato da BIOS o da EFI.\nA titolo di completezza si ricorda che Intel ha inoltre pubblicato le specifiche dell'equivalente di Vanderpool per l'architettura IA-64 (Itanium) il cui nome in codice \u00e8 \"Silvervale\".\nIntel VT-x.\nPrecedentemente denominato in codice \"Vanderpool\", VT-x rappresenta la tecnologia Intel per la virtualizzazione sulla piattaforma x86. Il 13 novembre 2005, Intel ha rilasciato due modelli di Pentium 4 (Model 662 e 672) come primi processori Intel a supportare VT-x. Il flag della CPU per la capacit\u00e0 VT-x \u00e8 \"vmx\"; in Linux, questo pu\u00f2 essere controllato tramite codice_1, o in macOS tramite codice_2.\n\"vmx\" sta per Virtual Machine Extensions, che aggiunge dieci nuove istruzioni: VMPTRLD, VMPTRST, VMCLEAR, VMREAD, VMWRITE, VMCALL, VMLAUNCH, VMRESUME, VMXOFF e VMXON. Queste istruzioni consentono di entrare e uscire da una modalit\u00e0 di esecuzione virtuale in cui il sistema operativo guest percepisce se stesso come funzionante con il massimo dei privilegi (anello 0), ma il sistema operativo host rimane protetto.\nA partire dal 2015, quasi tutti i nuovi server, i processori Intel desktop e mobile supportano la VT-x, con alcuni dei processori Intel Atom come eccezione principale. Con alcune schede madri, gli utenti devono abilitare la funzione VT-x di Intel nella configurazione del BIOS prima che le applicazioni possano farne uso.\nIntel ha iniziato ad includere Extended Page Tables (EPT), una tecnologia per la virtualizzazione delle page-table, a partire dall'architettura Nehalem, rilasciata nel 2008. Nel 2010, Westmere ha aggiunto il supporto per il lancio del processore logico direttamente in modalit\u00e0 reale - una caratteristica chiamata \"unrestricted guest\", che richiede l'EPT per funzionare.\nDalla microarchitettura di Haswell (annunciata nel 2013), Intel ha iniziato a includere il \"VMCS shadowing\" come tecnologia che accelera la virtualizzazione delle macchine virtuali annidate. La \"struttura di controllo della macchina virtuale\" (VMCS) \u00e8 una struttura dati in memoria che esiste esattamente una volta per macchina virtuale, mentre \u00e8 gestita dalla VMM. Ad ogni cambiamento del contesto di esecuzione tra le diverse macchine virtuali, la VMCS viene ripristinata per la VM corrente, definendo lo stato del processore virtuale della VM. Non appena vengono utilizzate pi\u00f9 di una VMM o VMM nidificate, appare un problema simile a quello che ha richiesto la gestione della tabella di ombreggiatura, come descritto sopra. In questi casi, VMCS deve essere ombreggiato pi\u00f9 volte (in caso di nesting) e parzialmente implementato nel software nel caso in cui non ci sia un supporto hardware da parte del processore. Per rendere pi\u00f9 efficiente la gestione di shadow VMCS, Intel ha implementato il supporto hardware per il VMCS shadowing.\nChipset.\nLa virtualizzazione della memoria e degli I/O viene eseguita dal chipset. Tipicamente queste caratteristiche devono essere abilitate dal BIOS, che deve essere in grado di supportarle ed essere impostato per utilizzarle.\nVirtualizzazione I/O di MMU (AMD-Vi e Intel VT-d).\nUn'unit\u00e0 di gestione della memoria di ingresso/uscita (IOMMU) consente alle macchine virtuali guest di utilizzare direttamente le periferiche, come Ethernet, schede grafiche accelerate e controller per dischi rigidi, tramite DMA e interrupt remapping. Questo \u00e8 talvolta chiamato \"PCI passthrough\".\nUn IOMMU consente inoltre ai sistemi operativi di eliminare i buffer di rimbalzo necessari per poter comunicare con le periferiche i cui spazi di indirizzo di memoria sono pi\u00f9 piccoli dello spazio di indirizzo di memoria del sistema operativo, utilizzando la traduzione degli indirizzi di memoria. Allo stesso tempo, una IOMMU permette anche ai sistemi operativi e agli hypervisor di impedire che i buggy o hardware malevolo compromettano la sicurezza della memoria.\nSia AMD che Intel hanno rilasciato le loro specifiche IOMMU:\nOltre al supporto della CPU, sia il chipset della scheda madre che il firmware di sistema (BIOS o UEFI) devono supportare pienamente la funzionalit\u00e0 di virtualizzazione IOMMU I/O per poterlo utilizzare. Solo i dispositivi PCI o PCI Express che supportano il \"reset del livello funzionale\" (FLR) possono essere virtualizzati in questo modo, in quanto \u00e8 necessario per riassegnare varie funzioni dei dispositivi tra macchine virtuali. Se un dispositivo da assegnare non supporta Message Signaled Interrupts (MSI), non deve condividere le linee di interruzione con altri dispositivi perch\u00e9 l'assegnazione sia possibile. Tutti i dispositivi PCI convenzionali instradati dietro un bridge PCI/PCI-X-to-PCI Express possono essere assegnati ad una macchina virtuale guest in una sola volta; i dispositivi PCI Express non hanno tale restrizione."}
{"id": "598542", "revid": "205250", "url": "https://it.wikipedia.org/wiki?curid=598542", "title": "Sergio Cassingena", "text": "Insieme ad altri soci \u00e8 stato il proprietario del dal 2004 al 2016 e presidente dello stesso club dal 2004 al 2012 (anche se intervallati da due brevi periodi di presidenza di Gian Luigi Polato prima e di Danilo Preto poi, a causa di alcuni problemi di salute).\nBiografia.\nNato in Egitto nel 1951, i genitori, titolari di una impresa metalmeccanica, a causa della nazionalizzazione voluta da Nasser, furono costretti ad abbandonare il paese africano e a trasferirsi a Vicenza.\nDiplomato ragioniere inizia a lavorare come contabile presso una societ\u00e0 operante nel settore della distribuzione, e nel contempo frequenta l'universit\u00e0 dove si laurea in Economia e Commercio presso l'Universit\u00e0 Ca' Foscari di Venezia. Nel frattempo l'impresa in cui \u00e8 occupato si espande, cos\u00ec come le sue mansioni e le sue cariche, venendo nominato amministratore delegato.\nAttivit\u00e0 imprenditoriale.\nNel 1977 si trasferisce alla SISA, Societ\u00e0 Italiana Supermercati Associati, nata nel 1975. Nel 1984 viene nominato Presidente della societ\u00e0, carica che ricopre fino al 2014. Negli anni in cui \u00e8 Presidente, SISA diventa uno dei maggiori riferimenti per la GDO nazionale.\nIl 1\u00ba giugno 2005 viene nominato Cavaliere del Lavoro dal Presidente Ciampi.\nL'acquisto del Vicenza Calcio.\nNel 2004 costituisce, insieme ad altri imprenditori che gravitano attorno ai supermercati SISA la Finalfa srl e acquisisce dalla societ\u00e0 inglese ENIC Plc, il pacchetto azionario del , di cui diviene primo azionista ed assumendo, in quel frangente, anche la carica di presidente del club. Il ritorno della societ\u00e0 in mano vicentina \u00e8 accolto con grande entusiasmo dai sostenitori. L'accordo tra ENIC, Cassingena e soci prevede il versamento di 1,5 milioni di euro alla firma e poi cinque rate annuali da un milione, pi\u00f9 l'assunzione dei debiti, (all'epoca quantificati in circa 4 milioni) per un totale di oltre dieci milioni, un valore che in molti definirono fuori mercato, e che condiziona non poco gli anni seguenti all'acquisto.\nGi\u00e0 la prima stagione vede il Vicenza retrocedere in Lega Pro perdendo i playout contro la Triestina. Grazie per\u00f2 alla radiazione del Perugia e alla retrocessione a tavolino del Genoa per illecito, il Vicenza viene riammesso in serie B, ed ottiene negli anni a seguire una serie di salvezze pi\u00f9 o meno sofferte.\nIl 4 dicembre 2007, a causa di problemi di salute Cassingena rassegna le sue dimissioni da presidente del , rimanendo comunque all'interno del CdA.\nIl 24 luglio 2008 riprende il timone della presidenza della squadra gestendo la societ\u00e0 fino al 27 ottobre 2010 quando cede nuovamente il ruolo ad un suo braccio destro, Danilo Preto e ritornando alla massima carica nel 2011, con lo scopo di definire meglio la cessione della societ\u00e0, ventilata da tempo ma mai andata in porto.\nIl punto pi\u00f9 basso la gestione Cassingena lo tocca nella stagione 2011/2012 e successiva, quando il Vicenza retrocede nuovamente in Lega Pro per due volte. Dopo una dura contestazione dei tifosi per gli scarsi risultati della squadra, Cassingena lascia definitivamente la presidenza e il CdA del Vicenza Calcio rimanendo comunque primo azionista del club berico. \nLa prima retrocessione sul campo viene nuovamente vanificata per la contemporanea retrocessione per illecito sportivo del Lecce. La seconda porta i biancorossi a tutti gli effetti in Lega Pro con una penalizzazione di -4 punti a causa di ritardi nel pagamento di emolumenti ai propri tesserati, sanati successivamente con un oneroso intervento della propriet\u00e0. Dopo aver chiuso il campionato al quinto posto e aver perso ai rigori il primo turno dei playoff contro il Savona, ad offrire l'ennesimo salvagente, il 29 agosto 2014, arriva il ripescaggio in Serie B, stavolta per il fallimento del Siena.\nL'anno successivo, a sorpresa, le scelte tecniche condotte dalla societ\u00e0 (esonero dopo 9 giornate dell'allenatore Giovanni Lopez a vantaggio di mister Pasquale Marino e l'acquisto di calciatori di indubbie qualit\u00e0), portano il Club Biancorosso al terzo posto finale in classifica e conseguente partecipazione ai playoff, ma in semifinale contro il Pescara si infrange il sogno Serie A.\nLa grave situazione del club (15 milioni di debiti) costringe Sergio Cassingena a chiedere aiuto ad un gruppo di imprenditori vicentini, che il 14 aprile 2015 sfocia nella costituzione della Finanziaria Vi.Fin. Spa, che acquista l'1% del club firmando una call-option ed assumendo la gestione immediata del club. Il 30 maggio 2016 avviene il passaggio definitivo del restante 99% delle quote del Vicenza Calcio Spa da Finalfa a Vi.Fin. . "}
{"id": "598548", "revid": "21079", "url": "https://it.wikipedia.org/wiki?curid=598548", "title": "Riflessione (matematica)", "text": ""}
{"id": "598555", "revid": "287204", "url": "https://it.wikipedia.org/wiki?curid=598555", "title": "Lorenzo de' Medici (disambigua)", "text": "Lorenzo fu un nome molto frequente nella famiglia Medici.\nSi ricordano:"}
{"id": "598556", "revid": "78273", "url": "https://it.wikipedia.org/wiki?curid=598556", "title": "Lorenzo Duca di Urbino", "text": ""}
{"id": "598557", "revid": "124245033", "url": "https://it.wikipedia.org/wiki?curid=598557", "title": "Stigmathe", "text": "Gli Stigmathe erano una band hardcore punk italiana, nata a Modena nel 1979.\nStoria del gruppo.\nFabrizio Bucciarelli (\"Fabri\"), che aveva gi\u00e0 anni di collaborazioni nelle varie formazioni modenesi, aveva deciso di formare una propria band e, lasciati i ruoli di batterista e chitarrista, voleva occuparsi solo di cantare e scrivere testi e musiche.\nDal 1979 al 1981 la formazione fu la seguente: Fabri alla voce, Chiara al basso, Lucia e Daniele alla chitarra, Tamburo alla batteria. Le atmosfere sonore erano quelle legate all'influenza post punk di Killing Joke, PIL, Joy Division ma testi visionari e intimisti sempre rigorosamente cantati in lingua italiana.\nDal 1982 al 1983 Fabri si appassion\u00f2 sempre pi\u00f9 ad una estremizzazione musicale e dei testi fortemente politicizzati e pass\u00f2 ad un Punk minimale sempre pi\u00f9 veloce e caratterizzato da sonorit\u00e0 Hardcore di stampo britannico, a tratti miscelate con influenze Reggae. Il resto della formazione non sembrava particolarmente interessata a questa scelta radicale e la prima formazione si sciolse o, meglio, entr\u00f2 in una fase di stasi dove il cantante decise di rinnovare quasi totalmente la line-up. La notte del 31 dicembre 1982 decise, assieme al nuovo bassista Luca fratello del DJ Vanni Neri di Rocca Radio, poi di Antenna Uno Rock Station, poi di K-Rock, di rinnovare completamente la formazione mantenendo il nome originale della band. I primi tre concerti del 1983 videro l'apporto del batterista Bonzo.\nLa formazione cos\u00ec rinnovata rimase fino alla fine del 1986 e fu composta da Fabri Fabrizio Bucciarelli (Voce), Gianluca Artioli (Chitarra), Luca Neri (Basso) e Enrico Sirotti (Batteria). La prima produzione fu una cassetta dal titolo \"Hardcore Vivo\", registrata durante un concerto a Modena e di pi a poco esce il primo EP \"Suoni puri della libert\u00e0\". Iniziarono una lunga serie di concerti e fra cui molte date al Virus di Milano grazie all'apprezzamento e interessamento di altre band quali Wretched e Crash Box. Innumerevoli i concerti tenuti in tutta Italia sia all'interno di aree autogestite, sia in normali Live da soli o assieme ad altre formazioni.\nNel 1984 vengono inclusi nell'album compilazione \"Raptus Negazione e Superamento\", curato da Giulio Tedeschi e prodotto dalla Meccano Records. L'album \u00e8 considerato oggi come \"una delle raccolte simbolo della primissima generazione hardcore italiana\".\nNel 1985 pubblicano, sempre per la Meccano Records, il loro secondo EP dal titolo \"Lo sguardo dei morti\".\nDopo la dipartita del chitarrista, Fabri torn\u00f2 a suonare la chitarra trasformando Stigmathe in formazione a tre ma dopo il concerto veronese assieme agli americani D.O.A. decisero di cercare un altro che potesse coadiuvarlo alla chitarra.\nLa band si sciolse definitivamente alla fine del 1986.\nDopo le Stigmathe.\nFabrizio Bucciarelli fonda il gruppo Avant-garde metal Anubi assieme a Claudio Cavani.\nNegli anni a venire il gruppo fu inserito in molte compilazioni commemorative della scena hardcore punk fra cui \"Proiettili - Italian Punk Waves 1977-1987\" e \"Hate / Love\".\nIl primo EP degli Stigmathe viene inserito in un articolo di Marco Garripoli su Audiodrome, dal titolo \"L'hardcore punk in Italia: dieci dischi fondamentali\", definendolo come \"una delle prime testimonianze viniliche della nuova scena hardcore nazionale\"."}
{"id": "598558", "revid": "110157", "url": "https://it.wikipedia.org/wiki?curid=598558", "title": "Nesodden", "text": "Nesodden \u00e8 un comune norvegese della contea di Viken."}
{"id": "598563", "revid": "201394", "url": "https://it.wikipedia.org/wiki?curid=598563", "title": "Suoni puri dalla libert\u00e0", "text": "Suoni puri dalla libert\u00e0 \u00e8 l'EP d'esordio del gruppo hardcore punk emiliano Stigmathe."}
{"id": "598564", "revid": "599013", "url": "https://it.wikipedia.org/wiki?curid=598564", "title": "Congregazione per l'educazione cattolica", "text": "La Congregazione per l'educazione cattolica (degli istituti di studi) - in lingua latina: \"Congregatio de institutione catholica (de studiorum institutis)\" \u00e8 una delle nove congregazioni della Curia romana.\nStoria.\nAnticamente, la vigilanza sui seminari era affidata alla \"Sacra congregazione concistoriale\": a questa si affiancava la \"Congregatio pro Universitate Studii romani\", istituita da papa Leone X per presiedere l'Universit\u00e0 di Roma (La Sapienza); con la costituzione apostolica \"Immensa Aeterni Dei\" del 22 gennaio 1588, papa Sisto V estese la sua competenza a tutte le universit\u00e0 del mondo cattolico e in particolare a quelle di fondazione ecclesiastica (Bologna, Parigi, Salamanca), ma questa congregazione scomparve gradualmente.\nNel 1824, papa Leone XII istitu\u00ec la \"Congregatio studiorum\", prima con lo scopo di soprintendere a tutte le scuole dello Stato Pontificio, poi, dal 1870 (quando lo Stato della Chiesa smise di esistere), le universit\u00e0 pontificie: papa Benedetto XV, nel 1915, scorpor\u00f2 dalla Congregazione concistoriale la sezione relativa ai seminari e la fuse con la Congregazione degli Studi, dando vita alla Congregazione per i seminari e le Universit\u00e0 degli Studi.\nCon la costituzione apostolica \"Regimini Ecclesiae universae\" del 15 agosto 1967 papa Paolo VI le attribu\u00ec il nome di Congregazione per l'istruzione cattolica. Sotto il pontificato di Giovanni Paolo II, con la costituzione apostolica \"Pastor Bonus\" del 28 giugno 1988, ha assunto la denominazione di Congregazione per l'educazione cattolica (dei seminari e degli istituti di studi).\nPapa Benedetto XVI le ha attribuito l'attuale nome con la lettera apostolica in forma di \"motu proprio\" \"Ministrorum institutio\" del 25 gennaio 2013, con la quale ha assegnato alla Congregazione per il clero la competenza sui seminari.\nFunzioni.\nLa competenza di questo dicastero si estende sulle universit\u00e0 pontificie, sulle universit\u00e0, le facolt\u00e0, gli istituti di educazione superiore, le scuole e gli istituti di formazione dipendenti da un'autorit\u00e0 ecclesiastica."}
{"id": "598565", "revid": "767487", "url": "https://it.wikipedia.org/wiki?curid=598565", "title": "Lo sguardo dei morti", "text": "Lo sguardo dei morti \u00e8 il secondo ed ultimo EP del gruppo hardcore punk emiliano Stigmathe, prodotto da Giulio Tedeschi per Meccano Records"}
{"id": "598566", "revid": "6923", "url": "https://it.wikipedia.org/wiki?curid=598566", "title": "Lingua tetum", "text": "Il tetum (anche tetun, precedentemente anche \"belu\") \u00e8 una delle due lingue ufficiali di Timor Est. \u00c8 una lingua maleo-polinesiana che ha assorbito molti elementi del portoghese, dell'indonesiano e del malese, parlata, oltrech\u00e9 a Timor Est, nella Reggenza di Belu (nella confinante regione indonesiana di Timor Ovest). Allo stesso tempo anche la principale etnia di Timor Est viene definita \"Tetum\", e usa questa lingua come lingua madre.\nEtnia.\nI Tetum, stirpe maleo-polinesiana costituita da circa 100.000 persone, sono la principale etnia di Timor Est. Sono emigrati solo nel XIV secolo a Timor, secondo i loro racconti, dalla penisola di Malacca, in Malaysia. Inizialmente si insediarono al centro dell'isola e spinsero gli Atoin Meto nella parte occidentale di Timor. In seguito si espansero anche nella parte orientale e fondarono in tutto quattro regni, dei quali il pi\u00f9 forte era quello di Wehale. La loro lingua divenne allora veicolare nella parte centro-orientale dell'isola. Ancora oggi i Tetum vivono al centro dell'isola da entrambi i confini e sulla costa sud-orientale.\nDialetti.\nIl Tetum era nato come Pidgin in seguito alla colonizzazione di Timor da parte del Portogallo. Sotto il dominio portoghese l'istruzione era possibile solo in portoghese, sebbene il Tetum e le altre lingue potessero essere usate. Il portoghese ebbe quindi un forte influsso sul dialetto tetum \"Tetun Prasa\" (port. T\u00e9tum-pra\u00e7a), che veniva parlato nella capitale Dili, in contrapposizione con quello parlato in campagna, il \"Tetun Terik\". Oggi il Tetun Prasa \u00e8 molto pi\u00f9 diffuso e viene insegnato nelle scuole come T\u00e9tum Oficial. Durante il dominio coloniale portoghese il portoghese era la lingua ufficiale, ma il tetum veniva usato come \"lingua franca\". Dopo l'annessione di Timor Est da parte dell'Indonesia la lingua portoghese venne vietata, anche se la Chiesa cattolica non teneva le messe in indonesiano, ma in Tetum e contribu\u00ec non poco alla conservazione della lingua e alla sua identit\u00e0.\nSecondo Ethnologue si distinguono i seguenti dialetti:\nIl Belu Tetum era la lingua dell'antico regno di Wehale.\nVocabolario.\nIl nome tetum per Timor Est \u00e8 \"Timor Lorosa'e\", che tradotto letteralmente significa \"Timor del sole che sorge\". \"Lorosa'e\" deriva da \"loro\" (\"Sole\"). \"Loron\" significa \"giorno\".\nLa parola tetum per parola \"liafuan\", derivata da \"lia\" (\"voce\") e \"fuan\" (\"frutto\").\nDi origine austronesiana.\nParole austronesiane:\nDi origine portoghese.\nParole che derivano dal portoghese:\nCome in indonesiano il suono (in portoghese \"s\" o \"z\") in Tetum viene spesso modificato in (scritto \"j\"). Esempi: \"meja\" (\"tavolo\") da \"mesa\", \"kemeja\" (\"camicia\") da \"camisa\". Le parole portoghesi \"b\" e \"v\" sono state scambiate: \"serbisu\" (\"lavoro\") dal portoghese \"servi\u00e7o\".\nDi origine maleo-indonesiana.\nParole di origine malese:\nNumeri.\nTuttavia i parlanti il tetum utilizzano spesso anche parole maleo-indonesiane, come ad esempio \"duapuluh\" (\"venti\") anzich\u00e9 \"ruanulu\", soprattutto per le cifre oltre mille."}
{"id": "598567", "revid": "110157", "url": "https://it.wikipedia.org/wiki?curid=598567", "title": "Nittedal", "text": "Nittedal \u00e8 un comune norvegese della contea di Viken."}
{"id": "598573", "revid": "1705737", "url": "https://it.wikipedia.org/wiki?curid=598573", "title": "Mamaev Kurgan", "text": "Mamaev Kurgan () \u00e8 una collina che domina la citt\u00e0 di Volgograd (precedentemente chiamata Stalingrado) nel sud della Russia.\nIl significato del nome \u00e8 \"sepolcro di Mamai\", con riferimento a una tomba a tumulo tartara che si ritiene ospitasse il corpo di un khan dell'Orda d'Oro.\nAttualmente Mamaev Kurgan ospita un memoriale per celebrare la battaglia di Stalingrado (dall'agosto 1942 al febbraio 1943). La battaglia fu una decisiva vittoria sovietica sulle armate tedesche sul fronte orientale della seconda guerra mondiale.\nDopo la guerra, le autorit\u00e0 sovietiche decisero di realizzare il memoriale sulla collina Mamaev Kurgan. Il complesso fu ultimato da Evgenij Vu\u010deti\u010d nel 1967 ed esibisce una colossale statua, alta 52 metri (85 considerando anche la lunga spada) chiamata \"La Madre Patria chiama!\" in cima alla collina, la quale domina la visuale della citt\u00e0 di Volgograd.\nAl momento della realizzazione era la pi\u00f9 grande scultura del mondo.\nUn percorso commemorativo, fatto di iscrizioni, scene di guerra e lapidi, conduce alla vetta del monumento. Vasilij Ivanovi\u010d \u010cujkov \u00e8 sepolto a Mamaev Kurgan ed \u00e8 il primo Maresciallo dell'Unione Sovietica ad essere sepolto fuori Mosca.\nVi \u00e8 altres\u00ec sepolto il celeberrimo cecchino Vasilij Grigor'evi\u010d Zajcev, eroe dell'Unione Sovietica.\nInsieme alla statua \"La Madre Patria chiama!\", fa parte della lista delle Sette meraviglie della Russia."}
{"id": "598576", "revid": "110157", "url": "https://it.wikipedia.org/wiki?curid=598576", "title": "Oppeg\u00e5rd", "text": "Oppeg\u00e5rd \u00e8 un ex comune norvegese della contea di Akershus. Dal 1\u00ba gennaio 2020 \u00e8 diventato parte del comune di Nordre Follo, diventato comune della neoistituita contea di Viken."}
{"id": "598579", "revid": "599013", "url": "https://it.wikipedia.org/wiki?curid=598579", "title": "Daniel Santiago", "text": "Carriera.\nLa sua carriera da cestista \u00e8 iniziata negli USA, in un collegio militare del Nuovo Messico. Fece parte della squadra dell'Universit\u00e0 del Nuovo Messico, nella prima divisione della NCAA.\nIn seguito gioc\u00f2 con diverse squadre di club, in NBA (Milwaukee Bucks), in Europa ed anche nel campionato portoricano. In Italia ha militato dal 1998 al 2000 nella Pallacanestro Varese, vincendo uno scudetto, e dal 2002 al 2003 nella Lottomatica Roma.\nPer diversi anni \u00e8 stato uno dei punti fermi della nazionale portoricana, con cui ha preso parte ai Mondiali 2002 a Indianapolis e ai Mondiali 2006 in Giappone."}
{"id": "598580", "revid": "228587", "url": "https://it.wikipedia.org/wiki?curid=598580", "title": "ROA", "text": ""}
{"id": "598581", "revid": "647919", "url": "https://it.wikipedia.org/wiki?curid=598581", "title": "Randy &quot;Macho Man&quot; Savage", "text": ""}
{"id": "598582", "revid": "15756", "url": "https://it.wikipedia.org/wiki?curid=598582", "title": "Basilica del Carmine (Padova)", "text": "La Basilica del Carmine, chiamata anche i Carmini, \u00e8 un luogo di culto cattolico di Padova. Di origine medievale, \u00e8 situata nell'area un tempo chiamata \"Isola di San Giacomo\" e si affaccia su uno spazio anticamente destinato a sagrato e a cimitero, oggi divenuto piazza Francesco Petrarca.\nLa chiesa, fondata nel XIII secolo, nel XIV secolo divenne parte di un grande complesso religioso dell'Ordine della Beata Vergine del Monte Carmelo. L'ordine religioso resse il complesso sino al 1806. Nel 1810, avvenuta la soppressione dell'antica chiesa di San Giacomo, la chiesa \"del Carmine\" ne assorb\u00ec il titolo parrocchiale passando quindi alla ragione del clero secolare. Il complesso conventuale, ancora esistente \u00e8 stato adibito ad usi diversi.\nLa chiesa, sino al 1868, era meta di un voto pubblico che si compiva solennemente - il 12 ottobre - dal 1576: l'immagine della Madonna di dietro Corte, detta anche Madonna dei Lumini, \u00e8 legata ai fatti miracolosi che accaddero a Padova nell'imperversare della furiosa peste nel 1575-1576. La figura \u00e8 ancora venerata dai padovani e viene invocata per la salubrit\u00e0 di Padova e del suo territorio.\nNel 1914 Pio X l'ha dichiarata Santuario.\nNell'ottobre del 1960 papa Giovanni XXIII ha elevata alla dignit\u00e0 di basilica minore.\nLa Basilica \u00e8 sede di una delle pi\u00f9 estese e popolose parrocchie della citt\u00e0.\nAccanto alla Basilica si trova la Scuola del Carmine.\nStoria.\nLa chiesa fu principiata nel 1212, su stimolo della Comunit\u00e0 padovana e affidata ad una comunit\u00e0 di monache benedettine. Venne costruita in un'area a contatto con l'importante e vivace centro molitorio di Padova, posto in prossimit\u00e0 di Ponte Molino, fu dedicata alla Purificazione della Vergine. Nell'ottobre 1300 la chiesa fu assegnata all'ordine dei Carmelitani che ne mutarono il titolo, dedicandola alla Beata Vergine del Carmelo. Lavori avvennero per tutto il XIV secoloe il XV secolo. La costruzione venne pi\u00f9 volte ampliata e restaurata nel corso dei secoli: la facciata attuale, incompiuta, risale al Settecento. Con l'ondata delle soppressioni napoleoniche il tempio venne strappato ai Carmelitani e consegnato al clero diocesano. Dopo il 1810 molti arredi della chiesa di San Giacomo, poi demolita, confluirono nella chiesa del Carmine che divenne parrocchiale, assorbendo l'antico titolo di San Giacomo. La chiesa ha subito gravi danni durante le guerre mondiali, probabilmente perch\u00e9 situata non lontano dalla stazione ferroviaria e dall'acquedotto.\nAlcuni degli avvenimenti che hanno caratterizzato la fabbrica nei secoli:\nNella chiesa si trovano illustri sepolture, tra cui: Babone Naldi condottiero fiorentino, \u00e8 raffigurato vestito in armatura al centro della controfacciata; Tiberio Deciani giureconsulto udinese; Antonio Cappuccio grammatico spoletino; Pietro Trapolino filosofo e commentatore d'Aristotele; Bartolomeo Zacco legista; Ludovico Giustachini legista, fondatore dell'Accademia degli Speranti.\nLa Madonna di dietro Corte.\nDal 1576 sull'altare maggiore della chiesa dei Carmini si trova un affresco di Stefano dall'Arzere strappato da una casa di propriet\u00e0 Salvazzi che si trovava dietro le mura della Corte Capitaniato. La sua presenza in questa chiesa si deve alla devozione dei padovani nei confronti della Vergine e ad un fatto miracoloso accorso nell'estate del 1576: mentre a Padova imperversava la peste, Maria apparve in sogno sia al provinciale dei Carmelitani Felice Zuccoli che al Capitanio Alvise Zorzi annunciando loro la fine della pestilenza. La Vergine chiese che la sua figura venerata nell'immagine \"di dietro Corte\" venisse portata alla chiesa dei Carmini. Dopo preghiere e digiuni, e l'assenso delle autorit\u00e0, si procedette al distacco dell'affresco che avvenne con gran meraviglia per via della facilit\u00e0 con cui si comp\u00ec l'operazione. L'immagine venne posta su un altare posticcio in corte del Capitanio. La sera del 12 ottobre 1576, un imponente corteggio, composto dai rettori veneti, dalle autorit\u00e0 civiche e religiose, portarono l'immagine alla chiesa dei Carmelitani alla luce di torce, candele e lumini. Dopo la grande processione cessarono le morti il contagio spar\u00ec. La processione per affidare la salute di Padova e del suo territorio si comp\u00ec ogni anno, in quella data, sino al 1868. In seguito il culto si ristrinse nella sola chiesa. Alla Madonna detta spesso \"dei lumini\" viene offerta tutt'ora molta cera. L'attuale sistemazione dell'altare, di Antonio Noale, risale all'anno 1824. Per rinnovare la filiale devozione della citt\u00e0 alla Vergine, il vescovo Elia dalla Costa, il 16 ottobre 1927, pose una corona d'oro sulla miracolosa immagine.\nPio X decretava, nel 1914, l'elevazione a Santuario della chiesa e nel 1960 Giovanni XXIII la elevava a Basilica Minore.\nOggi il culto della \"Madonna di dietro Corte\" vive all'interno della comunit\u00e0 parrocchiale, che festeggia il 12 ottobre con solenni liturgie. La devozione civica all'immagine \u00e8 di fatto assai affievolita.\nDescrizione.\nEsterno.\nLa porta principale, che fu fatta nel 1412, ha battenti in legno decorati a formelle quadrate con intaglio a foglia d'acanto. Il portale, invece, fu completato nel 1737 ed \u00e8 dominato da tre statue, opera di Tommaso Bonazza (1736).\nMolto interessante \u00e8 il sistema di cappelle estradossate che anima le pareti laterali esterne dell'edificio, rendendolo simile al progetto brunelleschiano (mai realizzato) per Santo Spirito a Firenze e alla chiesa di San Benedetto a Ferrara di Biagio Rossetti. Tale sistema fu pensato da Lorenzo da Bologna nell'ambito della ricostruzione della chiesa dopo il 1491 e rappresenta uno degli esempi pionieristici dell'architettura rinascimentale nell'entroterra veneto.\nA fianco della basilica, sulla sinistra, ci sono targhe commemorative dei parrocchiani caduti nella Prima e nella Seconda guerra mondiale. Nel piazzale antistante la basilica, si erge una statua di Francesco Petrarca.\nInterno.\nL'interno \u00e8 ad unica navata con possenti archi che reggono la cupola, rifatta nel primo dopo guerra, dopo le distruzioni della prima guerra mondiale. In controfacciata si pu\u00f2 ammirare la \"Annunciazione\" di . Le due acquasantiere in prossimit\u00e0 dell'ingresso sono di Giovanni Bonazza.\nSull'altare maggiore, cui si accede tramite una scalinata, c'\u00e8 l'immagine della \"Madonna di dietro Corte\". Nel paliotto \u00e8 presente un bassorilievo settecentesco che raffigura l\"'Ultima Cena\", mentre sul parapetto dell'organo a sinistra \"Storie dell'immagine della Madonna del Carmine\" di Battista Bissoni. L'abside \u00e8 adornato con fastose decorazioni di Antonio Noale. Le pareti in alto sono ricoperte con grandi tele con \"Santi e fatti dell'Ordine Carmelitano\" e con \"Storie dell'Antico Testamento\", opere di artisti di met\u00e0 del XVII secolo.\nIl recente restauro delle pareti della navata centrale ha portato alla luce tondi affrescati di stile rinascimentale che rappresentano alcuni Profeti (tra i quali spicca per fattura un michelangiolesco Mos\u00e8) e Sibille dell'antichit\u00e0.\nAll'interno di una delle Cappelle alla destra della navata centrale c'\u00e8 la statua della \"Madonna del Carmine\" che viene portata tradizionalmente in processione lungo le vie del quartiere ogni anno, il 16 luglio. All'interno delle nicchie laterali sono appesi alcuni ex voto per grazie ricevute.\nAltri opere di interesse all'interno della basilica sono:\nIl pavimento della basilica \u00e8 in marmi policromi. Dalla chiesa proviene il \"Polittico de Lazara\" di Francesco Squarcione, oggi al Museo Civico di Padova.\nAdiacente alla basilica, a fianco della \"Scoletta del Carmine\", sorge un chiostro cinquecentesco.\nNella campata coperta dalla cupola, si trovano due cantorie lignee gemelle, entrambe costruite nel XVIII secolo, sopra le quali si trovano due casse barocche d'organo; mentre quella di sinistra \u00e8 vuota (l'organo ivi collocato, costruito da Gaetano Callido, \u00e8 stato spostato nella chiesa di San Michele Arcangelo a Ball\u00f2 nel 1933), quella di destra ospita un organo costruito nel 1877 da Giovanni Battista De Lorenzi. Lo strumento, a trasmissione integralmente meccanica, ha un'unica tastiera e pedaliera, per un totale di 29 registri.\nScuola del Carmine.\nAccanto alla chiesa si trova la Scuola del Carmine, gi\u00e0 sede dell'omonima confraternita, decorata da affreschi di Giulio Campagnola, Domenico Campagnola, Girolamo Tessari e Stefano dall'Arzare.\nCuriosit\u00e0.\nTra i parrocchiani illustri, ricordiamo la Beata Elisabetta Vendramini, che fond\u00f2 l'ordine delle Suore Elisabettine, le quali hanno tuttora un convento nel quartiere."}
{"id": "598584", "revid": "34928", "url": "https://it.wikipedia.org/wiki?curid=598584", "title": "Lingua suocera", "text": ""}
{"id": "598586", "revid": "1008732", "url": "https://it.wikipedia.org/wiki?curid=598586", "title": "Chick lit", "text": "Chick lit \u00e8 l'espressione inglese con la quale si definisce un genere letterario emerso negli anni novanta e rappresentato da scrittrici soprattutto britanniche e statunitensi, che si rivolgono prevalentemente a un pubblico di donne giovani, \"single\" e in carriera. A questo genere appartengono numerosi \"best seller\" internazionali a partire dagli anni novanta in poi.\nOrigine del nome.\nNello slang statunitense, \"chick\" \u00e8 un termine informale per \"ragazza\" derivato da \"chicken\" (\"pollastrella\"); \"lit\" \u00e8 l'abbreviazione di \"literature\" (\"letteratura\"). L'espressione \u00e8 entrata nell'uso comune intorno al 2000.\nCaratteristiche.\nPur presentando alcuni elementi in comune con il tradizionale romanzo rosa, il romanzo \"chick lit\" tende a essere umoristico e post-femminista nella sua rappresentazione della vita e dei rapporti sentimentali. Le protagoniste sono di solito donne dinamiche, alla moda, fra i venti e i quarant'anni, che vivono in grandi citt\u00e0 (per esempio Londra o Manhattan) e lavorano in settori come l'editoria, la pubblicit\u00e0, la finanza o la moda. Lo stile della narrazione tende a essere irriverente anche (o soprattutto) sugli argomenti sentimentali e sessuali.\nPrincipali opere.\nJane Austen e Anita Loos potrebbero essere considerate precorritrici del chick lit; l'influenza della loro produzione si percepisce in molte opere del genere, e alcune autrici hanno esplicitamente dichiarato il proprio debito nei confronti di romanzi come \"Emma\" o \"Orgoglio e pregiudizio\". Proprio di quest'ultimo si sente l'eco in quello che viene considerato il capostipite del \"chick lit\", \"Il diario di Bridget Jones\" di Helen Fielding, \"best-seller\" mondiale e usato come soggetto di un altrettanto fortunato film. Poco tempo dopo la pubblicazione di \"Bridget Jones\", grande successo ebbe la serie televisiva \"Sex and the City\", basata sul romanzo omonimo di Candace Bushnell, un altro classico del genere.\nSia \"Bridget Jones\" sia \"Sex and the City\" furono inizialmente pubblicati come storie a puntate su quotidiani come il \"New York Observer\" e il \"Daily Telegraph\", e successivamente trasformati in romanzo dato il grande interesse del pubblico. La prima opera chick lit a essere concepita fin dall'inizio come romanzo fu probabilmente \"Manuale di caccia e pesca per ragazze\" di Melissa Bank. Il successo ottenuto da Fielding, Bushnell e Bank fu tale da dare l'avvio a uno dei generi letterari pi\u00f9 prolifici e redditizi degli ultimi decenni. Fra i romanzi chick lit di maggior successo si possono citare \"I Love Shopping\" di Sophie Kinsella e \"Il diavolo veste Prada\" di Lauren Weisberger. Altri romanzi definibili \"Chick lit\" sono quelli di Jane Green, autrice di numerosi libri tra cui \"Voltiamo Pagina\".\nIl \"chick lit\" italiano.\nFra le scrittrici in lingua italiana si possono citare Federica Bosco (con \"Mi piaci da morire\"), Alessandra Casella (\"Un anno di gloria\"), Stefania Bertola (\"Aspirapolvere di stelle\"), l'attrice Geppi Cucciari con il romanzo d'esordio \"Meglio donna che male accompagnata\" e Anna Premoli.\nIl \"chick lit\" maschile.\nAlcuni autori vengono talvolta classificati come la controparte maschile del \"chick lit\"; fra gli altri, Ben Elton, Mike Gayle."}
{"id": "598588", "revid": "617866", "url": "https://it.wikipedia.org/wiki?curid=598588", "title": "Slavonia", "text": "La Slavonia o Schiavonia (croato: \"Slavonija\") \u00e8 una regione geografica e storica della Croazia orientale. La Slavonia \u00e8 formata per lo pi\u00f9 da fertili aree pianeggianti, delimitate in parte a nord dal fiume Drava, a sud dalla Sava e dal Danubio ad est.\nLa Slavonia non \u00e8 un ente amministrativo, essendo la Croazia suddivisa in 20 contee di dimensioni minori, ma rappresenta uno dei territori storici in cui pu\u00f2 essere suddivisa la Repubblica, assieme alla Croazia Centrale, alla Dalmazia e all'Istria.\nGeografia.\nLa regione si estende in sette contee e conta su una popolazione complessiva di 781.454 persone (2001). Il centro maggiore \u00e8 Osijek, con una popolazione di 114.616 abitanti. Altre citt\u00e0 importanti sono:\nSlavonski Brod,\nVinkovci,\nVukovar,\n\u0110akovo,\nPo\u017eega,\nVirovitica,\nNova Gradi\u0161ka,\nSlatina,\n\u017dupanja,\nNa\u0161ice,\nValpovo e\nBeli\u0161\u0107e.\nBench\u00e9 la regione sia formata in gran parte da un bassopiano, la Slavonia presenta una serie di bassi rilievi. I principali sono Psunj, Papuk, Po\u017ee\u0161ka Gora, Ravna Gora, Krndija e Dilj.\nNel corso dei secoli i confini e le aree incluse nella Slavonia sono mutati. In un primo periodo del Medioevo, la Slavonia era una provincia vassalla del Regno d'Ungheria e includeva solo la parte occidentale dell'attuale area della regione, inglobando invece altri territori (la citt\u00e0 di Zagabria e le parti occidentali e settentrionali della Bosnia).\nPi\u00f9 avanti nel corso dell'et\u00e0 medievale, la Slavonia comprendeva le zone comprese tra i fiumi Sava, Drava, Sutla e Danubio. Nel XVIII e nel XIX secolo il Regno di Slavonia divenne un territorio dell'Impero Asburgico e includeva le aree a nord dell'attuale regione e la zona della Sirmia (\"Srem\"), mentre i territori a sud della regione erano parte della Frontiera Militare (Krajina di Slavonia), una marca di confine dell'Impero governata direttamente dal Consiglio di Guerra degli Asburgo.\nStoria.\nLa Slavonia era originariamente parte della provincia romana della Pannonia. Nel VII secolo si costitu\u00ec nella regione un primo stato slavo, alleato degli Avari, presto affiancato da un'altra popolazione slava, i Croati. Nel X secolo la Slavonia venne inclusa nel neo-costituito Regno di Croazia (incoronazione di re Tomislao I) nel 925.\nNel 1091 fu conquistata ed annessa al Regno d'Ungheria, 11 anni prima del resto del Regno di Croazia. Divenne un'entit\u00e0 amministrativa distinta dalla Croazia e tale rimase fino al XIX secolo.\nNel XII secolo vi fu una consuetudine che prevedeva che il successore al trono magiaro prima diventasse sovrano di Croazia, per poi cercare di affermare il proprio potere sull'intera Ungheria, anche entrando in guerra con il legittimo re.\nNel XIII secolo l'Ungheria costitu\u00ec due banati, una delle quali prese il nome di Banato di Slavonia, mentre l'altra prese il nome di Croazia. La nobilt\u00e0 della Slavonia, anche a causa della vicinanza geografica con l'Ungheria, si leg\u00f2 a quella magiara molto pi\u00f9 strettamente di quella della Croazia. Entrambe le province vennero rette ciascuna separatamente da un bano fino al 1476, anno dal quale i due banati vennero retti da un'unica autorit\u00e0. Poco dopo, gli Ottomani invasero il Regno d'Ungheria e distrussero le armate ungheresi nella battaglia di Moh\u00e1cs nel 1526. Dopo una serie di cruente battaglie, gli Ottomani conquistarono l'intera Slavonia attuale, i cui confini si estendevano a est del fiume Sutla.\nLa Croazia cadde sotto il dominio degli famiglia Asburgo.\nSuccessivamente gli Asburgo ottennero dai Turchi anche la Slavonia, in base al trattato di Karlowitz (1699). La Slavonia divenne un territorio asburgico, parte al tempo stesso del Regno di Croazia e del Regno d'Ungheria. Le parti meridionali della regione non vennero incluse nella nuova provincia asburgica, ma rappresentavano le aree definite di Frontiera Militare (Krajina di Slavonia), che la nobilt\u00e0 locale tent\u00f2 pi\u00f9 volte di inglobare, senza successo.\nDopo il 1699 la Slavonia divenne un'entit\u00e0 geografica diversa da quella medievale. Laddove la Slavonia medievale comprendeva i territori tra i fiumi Drava e Kupa, la Slavonia asburgica si estendeva verso est e con questo termine si faceva riferimento anche ai territori scarsamente popolati tra i fiumi Sava e Drava.\nDurante le rivoluzioni del 1848, la regione venne temporaneamente unita alla Croazia, sotto l'autorit\u00e0 del bano Josip Jela\u010di\u0107. Dopo il 1849, sia la Croazia che la Slavonia vennero dichiarate terre completamente separate della corona asburgica. In seguito alla reintegrazione del 1868 con il Regno d'Ungheria (\"hrvatsko-ugarska nagodba\"), la Slavonia venne di nuovo associata alla Croazia nel Regno di Croazia e Slavonia, che ottenne, bench\u00e9 soggetto alla corona di Santo Stefano, una certa autonomia. L'anno 1881 segn\u00f2 la fine definitiva della Krajina di Slavonia, la Frontiera Militare dell'Impero, e la sua annessione nelle contee della regione.\nCome le altre aree delle Croazia-Slavonia, la regione divenne parte del Regno dei Serbi, dei Croati e degli Sloveni (in seguito rinominato Jugoslavia) nel dicembre 1918. Tra il 1922 e il 1929, la Slavonia fu una provincia del Regno il cui centro amministrativo divenne Osijek (\"Osijek Oblast\") mentre dal 1929, con la riforma amministrativa della Jugoslavia, divenne parte della Banovina della Sava, con capoluogo Zagabria. Nell'agosto del 1939, con la costituzione di un unico ente amministrativo per quasi tutto il territorio croato, divenne parte della Banovina di Croazia.\nDurante la seconda guerra mondiale la Slavonia fu inclusa nello Stato Indipendente di Croazia, mentre la parte pi\u00f9 settentrionale fu sotto il controllo diretto delle truppe della Germania nazista. Nel dopoguerra, con la costituzione della Repubblica Socialista Federale di Jugoslavia, la Slavonia divenne parte della Repubblica Socialista di Croazia.\nCon la dichiarazione di indipendenza della Croazia dalla Federazione (giugno 1991), i Serbi della Krajina proclamarono la costituzione di un loro Stato, la Repubblica Serba di Krajina, su porzioni della Slavonia orientale e occidentale. L'area ad est venne ridefinita \"Regione Autonoma Serba della Slavonia Orientale, Baranja e Sirmia occidentale\" e inglob\u00f2 le aree ad est di Osijek e Vinkovci, a nord-est di \u017dupanja, includendo le citt\u00e0 di Vukovar e Ilok e la regione della Baranja. Questa parte della Krajina era etnicamente mista con una maggioranza relativa croata e ha visto svolgersi maggiori scontri militari durante la guerra. L'area occidentale comprende le zone attorno a Oku\u010dani e gran parte del monte Psunj. Nel maggio 1995 le regioni occidentali vennero reintegrate nella Croazia attraverso l'operazione militare Lampo (\"Operacija Bljesak\"). Nel 1996 l'est venne posto temporaneamente sotto la sovranit\u00e0 dell'ONU (UNTAES) e reintegrato nella Croazia nel gennaio 1998.\nIn Slavonia esistono alcune comunit\u00e0 italiane di origine bellunese e friulana che si recarono col\u00e0 nella seconda met\u00e0 dell'Ottocento. Attualmente sono accentrate a Plo\u0161tine, Kapetanovo Polje, villaggi che fondarono, Pakrac e Lipik. Da qui alcune famiglie si sono trasferite in Moslavina a Kutina e Ciglenica.\nAmbiente e risorse naturali.\nLa Slavonia \u00e8 parzialmente ricoperta da foreste e formata da ampie pianure coltivate: le maggiori coltivazioni sono il frumento e il mais, mentre l'industria alimentare \u00e8 il settore secondario dominante. Ci sono inoltre alcune riserve di petrolio e gas naturale.\nUna sottospecie di quercia, una farnia di cui la regione \u00e8 ricca, \u00e8 nota come \"Quercus robur slavonica\"."}
{"id": "598589", "revid": "1714743", "url": "https://it.wikipedia.org/wiki?curid=598589", "title": "Ordo\u00f1o II di Le\u00f3n", "text": "Origine.\nFiglio secondogenito del re delle Asturie, Alfonso III il Grande e di Jimena Garc\u00e9s, (848-912), molto probabilmente figlia del re di Navarra, Garc\u00eda I \u00cd\u00f1iguez di Pamplona.\nBiografia.\nL'educazione di Ordo\u00f1o fu affidata alla corte dei Banu Qasi, a Saragozza, dove il padre lo invi\u00f2 bambino.\nCollabor\u00f2 col padre nell'azione di governo del regno delle Asturie, che comprendeva anche la Galizia ed il Leon.A Ordo\u00f1o fu affidato il governo e la difesa della Galizia; cosa che fece con il plauso generale.Nel 908, condusse una spedizione nella Betica che arriv\u00f2 sino alla periferia di Siviglia, portando distruzioni nel quartiere di \"Regel\".\nNell'895 circa, si era sposato con Elvira Men\u00e9ndez (ca. 880-922), figlia del conquistatore di Coimbra (876), il conte galiziano di Oporto, Ermenegildo Gutierrez ed Ermessinda Gatonez.\nQuando, nel 910 il conte di Castiglia, Nu\u00f1o Mu\u00f1oz, per liberare il genero, Garc\u00eda I di Le\u00f3n, incarcerato dal padre, Alfonso III il Grande, organizz\u00f2 una sollevazione di nobili, appoggiata anche dalla regina Jimena e dagli altri figli di Alfonso, Fruela e lo stesso Ordo\u00f1o, Alfonso III, per evitare la guerra civile, si ritir\u00f2, con Jimena, a Zamora (dove mor\u00ec il 20 dicembre 910) liber\u00f2 Garcia, e divise il regno tra i suoi tre figli maggiori:\nAlla morte del padre, suo fratello, Garcia divenne re delle Asturie e del Le\u00f3n, ma in effetti continu\u00f2 a governare solo il Le\u00f3n, lasciando ai fratelli i loro rispettivi regni.\nNell'agosto del 913, durante una razzia in Lusitania, assalt\u00f2 e conquist\u00f2 la citt\u00e0 di \u00c9vora, uccidendo il wali, Marw\u0101n ibn \u02bfAbd al-Malik, che era in moschea e tutta la guarnigione di circa 700 uomini e rientrando in Galizia con circa 4000 prigionieri (soprattutto donne e bambini); secondo la \"Cr\u00f3nica An\u00f3nima de al-Nasir\" \u00abnon si aveva memoria in al-Andalus di un disastro dell'Islam, da parte del nemico, cos\u00ec oltraggioso e terribile come questo\u00bb.\nNel 914, alla morte del fratello, il re di Le\u00f3n, Garcia, senza discendenza, Ordo\u00f1o fu proclamato anche re di Le\u00f3n, riunificando cos\u00ec la Galizia col Le\u00f3n. Si trasfer\u00ec a Le\u00f3n, capitale del regno, che includeva anche la Galizia, sviluppando la citt\u00e0 e riorganizzando le istituzioni.\nOrdo\u00f1o continu\u00f2 la politica di espansione territoriale del padre Alfonso.Nell'area occidentale conquist\u00f2 la citt\u00e0 di M\u00e9rida, dopo averne devastato la regione e giunse nuovamente sino ad \u00c9vora.Nell'area orientale, alleatosi col re di Pamplona, Sancho I Garc\u00e9s, nel settembre 917, a San Esteban de Gormaz sconfissero i musulmani dell'emirato al-Andalus e l'anno dopo (918) strapparono ai Banu Qasi le citt\u00e0 di Calahorra e Arnedo, attaccando anche N\u00e1jera e Tudela.Nel 920 l'emiro \u02bfAbd al-Ra\u1e25m\u0101n III ibn Mu\u1e25ammad guid\u00f2 personalmente un esercito che, recuperate le citt\u00e0 di Osma e San Esteban de Gormaz, penetr\u00f2 in Navarra e sconfisse Ordo\u00f1o (senza l'appoggio delle truppe del conte di Castiglia, Fernando Ans\u00farez che convocato non si era presentato) ed il re di Pamplona, Sancho I di Navarra nella valle di Junquera, a circa venticinque chilometri a sudest di Pamplona (battaglia di Valdejunquera), dove i vescovi di Tuy e Salamanca furono catturati. I sopravvissuti alla battaglia si rifugiarono nei castelli di \"Muez\" e di Viguera, dove vennero assediati, sconfitti e decapitati.Dopo la battaglia di Valdejunquera, Ordo\u00f1o II destitu\u00ec il conte di Castiglia, Fernando Ans\u00farez perch\u00e9 non si era presentato in tempo, con le sue truppe, alla battaglia, e lo releg\u00f2 nel Le\u00f3n (dove segu\u00ec la costruzione del monastero di San Pedro de Carde\u00f1a) e lo sostitu\u00ec con il fratello, di Gonzalo Fern\u00e1ndez, il conte di Burgos Nu\u00f1o Fern\u00e1ndez.Volendo inoltre punire sia per il disastro militare che per l'offesa arrecata alla sua autorit\u00e0 la nobilt\u00e0 castigliana ed avendo saputo che diversi nobili castigliani erano riuniti a Burgos, li fece convocare per un incontro a Tejares, sulle sponde del fiume Carri\u00f3n affluente del fiume Pisuerga. Tutti i nobili castigliani che, senza timore, si presentarono all'appuntamento furono arrestati e condotti a Le\u00f3n, dove, poco tempo dopo, molti furono giustiziati. Dopo questo avvenimento i Castigliani decisero di ripristinare i Giudici di Castiglia.\nNel 923 Ordono conquist\u00f2 N\u00e1jera, mentre Sancho riconquist\u00f2 Viguera.\nRimasto vedovo, nel febbraio del 922, Ordono spos\u00f2 Aragonta Gutierrez, figlia del conte Gutierre Osorio ed Elvira Gat\u00f3nez (bisnipote del re Ramiro I delle Asturie), da cui non ebbe figli e divorzi\u00f2, nello stesso anno.Nel 923, spos\u00f2 Sancha Sanchez (900-959), figlia del re di Navarra, Sancho I Garc\u00e9s, e di Toda Aznarez, da cui non ebbe figli.\nMor\u00ec nel gennaio 924, prima che, con un'altra controffensiva, l'emiro \u02bfAbd al-Ra\u1e25m\u0101n III arrivasse vittorioso a Pamplona. Ordono fu tumulato nella chiesa di Santa Maria a Le\u00f3n.Il fratello Fruela, alla sua morte, spodest\u00f2 i suoi figli (che intanto stavano facendosi la guerra), facendosi proclamare re di Le\u00f3n.\nDiscendenza.\nOrdono ed Elvira ebbero cinque figli:"}
{"id": "598592", "revid": "228587", "url": "https://it.wikipedia.org/wiki?curid=598592", "title": "Roi", "text": ""}
{"id": "598594", "revid": "1305772", "url": "https://it.wikipedia.org/wiki?curid=598594", "title": "Call Me When You're Sober", "text": "Call Me When You're Sober \u00e8 il primo singolo tratto dal secondo album \"The Open Door\" della band statunitense Evanescence. Il singolo \u00e8 stato pubblicato il 25 settembre 2006.\nDescrizione.\n\"Call Me When You're Sober\" \u00e8 stata scritta da Amy Lee e Terry Balsamo, e prodotta da Dave Fortman. La canzone \u00e8 stata registrata agli Record Plant Studios e mixata agli Ocean Way Studios, entrambi siti a Los Angeles. In un'intervista con MTV News, Amy ha dichiarato che la canzone era stata ispirata del suo ex fidanzato Shaun Morgan (cantante dei Seether), aggiungendo inoltre che aveva trovavo ispirazione anche da altre cose che sono accadute nella sua vita, \"riguardava anche le persone con le quali ho lavorato, che stavano cercando di mettermi sotto, manipolarmi e tradirmi. Ho dovuto puntare i piedi e uscire dalla porta\". In un'altra intervista ha inoltre dichiarato:\nComposizione.\nQuesta \u00e8 una delle canzoni della band che rispecchia maggiormente la loro matrice eclettica. Secondo gli spartiti musicali pubblicati dalla Alfred Publishing sul sito Musicnotes.com, \"Call Me When You're Sober\" \u00e8 una canzone rock, alternative metal, post-grunge e gothic metal scritta in chiave di Mi minore. \u00c8 impostata su un tempo comune ed eseguita in un tempo moderatamente veloce di 96 battiti al minuto. L'estensione vocale di Amy nella canzone va dal Sol3 al Mi5. Kelefa Sanneh di \"The New York Times\" ha detto che \"Call Me When You're Sober\" fa uso di diversi generi come piano ballad, nu-metal, symphonic rock ed electronic pop. Incomincia come una \"piano ballad, si trasforma in una traccia hard rock, quindi prosegue con un grandioso ritornello pop-orchestral, e infine in un glorioso, scintillante ponte\". Sono evidenti, almeno all'inizio, delle influenze blues.\nIn questa canzone Amy affronta in modo diverso anche la composizione del testo, pi\u00f9 letterale del solito, dichiarandosi \"veramente stanca di nascondermi dietro delle metafore in tutto ci\u00f2 che scrivevo\". Durante un'intervista con VH1, ha dichiarato:\nIl singolo.\nLa traccia fu diffusa alle radio il 30 luglio 2006, quindi prima della pubblicazione effettiva del CD single. Il download della versione digitale del singolo era gi\u00e0 stata resa disponibile il 4 settembre, ma il singolo fu ufficialmente pubblicato il 25 settembre 2006. Alcune voci incominciarono a sostenere che la Wind-up avesse scelto autonomamente la sua pubblicazione senza interpellare la band, ma queste furono smentite dalla stessa Amy su Evboards.com:\nEsistono diverse versioni del singolo:\nVideo musicale.\nIl video \u00e8 stato diretto da Marc Webb e girato a Hollywood luglio 2006, e fu pubblicato l'8 maggio 2006. Il video \u00e8 in parte basato sulla fiaba di \"Cappuccetto Rosso\":\nIn un'intervista tenuta dietro le scene del video, il regista voleva che Amy Lee stesse a cavalcioni sul suo \"ex amante\" nel video, ma, contraria a vendere sesso, ha rifiutato rispondendo scherzosamente: \"Non puoi biasimare una persona per averci provato\".\nAll'inizio del video Amy guarda la sua immagine riflessa davanti ad uno specchio mentre il suo \"amante\" la raggiunge da dietro; lui incomincia a massaggiarle le spalle e si accinge a baciarla, ma Amy lo rifiuta, dicendo che \u00e8 \"too late\" (\"troppo tardi\"). La scena successiva la cantante e quattro ballerine di back-up stanno scendendo le scale dove, una volta raggiunto il fondo, Amy si libra in aria seguita dalle ballerine. Alla fine della canzone, Amy sale sul tavolo da pranzo e mentre ci cammina sopra, le sedie e gli oggetti su di esso volano via al suo passaggio. Raggiunto il suo \"amato\" posa infine il dito nelle sue labbra, e canta \"I've made up your mind\" (\"Ho deciso io per te\"). Riprese della band mentre si esibisce e di Amy seduta con i lupi si alternano alle altre parti di video.\nFormazione.\nCrediti tratti dal libretto di \"The Open Door\"."}
{"id": "598599", "revid": "2519", "url": "https://it.wikipedia.org/wiki?curid=598599", "title": "R\u00e6lingen", "text": "R\u00e6lingen \u00e8 un comune norvegese della contea di Viken.\nSport.\nStazione sciistica specializzata nello sci nordico, \u00e8 attrezzata con il trampolino Marikollen.\nMusica.\nDalla citt\u00e0 di R\u00e6lingen proviene il gruppo power metal degli Highland Glory."}
{"id": "598602", "revid": "773636", "url": "https://it.wikipedia.org/wiki?curid=598602", "title": "ROCE", "text": ""}
{"id": "598603", "revid": "896083", "url": "https://it.wikipedia.org/wiki?curid=598603", "title": "Chiesa degli Eremitani", "text": "La chiesa dei Santi Filippo e Giacomo, conosciuta come chiesa degli Eremitani o semplicemente gli Eremitani \u00e8 un luogo di culto cattolico medievale che si innalza in piazza Eremitani a Padova.\nTitolata ai santi Filippo e Giacomo il Minore, fu costruita a partire dal 1264 come chiesa dell'Ordine degli eremitani di sant'Agostino che avevano a settentrione della chiesa il loro grande convento oggi occupato dai Musei civici agli Eremitani. L'ordine agostiniano resse la chiesa sino al 1806. Oggi la chiesa gode di titolo parrocchiale ed \u00e8 retta dal clero secolare della diocesi di Padova. Secondo la tradizione la costruzione fu compiuta sotto la guida di fra' Giovanni degli Eremitani. L'edificio, straordinario esempio dello stile \"classicheggiante\" che si svilupp\u00f2 nella Padova di et\u00e0 comunale, conserva insigni opere d'arte, tra cui i primi lavori pittorici di Andrea Mantegna. Al suo interno riposano tra le altre le spoglie del cavalier Zanino da Peraga, Ilario Sanguinacci, Jacopo da Forl\u00ec, l'umanista Marco Mantova Benavides, la nobile Vittoria Accoramboni, il medico e biologo Antonio Vallisneri, la cantante e compositrice Barbara Strozzi. La chiesa \u00e8 stata colpita pesantemente da un bombardamento aereo anglo-americano nel 1944. Dal 2021 \u00e8 inclusa dall'UNESCO tra i patrimoni dell'umanit\u00e0 nel sito dei cicli di affreschi del XIV secolo di Padova.\nStoria.\nA Padova sono attestate due congregazioni che andranno a costituire la Magna Unio degli agostiniani nel 1256, i guglielmiti stanziati in zona Santa Croce e i giamboniti, in citt\u00e0 almeno dal 1242, che si insediarono nel sito dell'Arena fondando la casa di Santa Maria della Carit\u00e0, nome iniziale del complesso agostiniano patavino. Poco si conosce delle primitive strutture di chiesa e convento. La chiesa attuale venne edificata a spese pubbliche dal 1276, come attesta lo Statuto comunale del 7 giugno 1276 e fu completata attorno al 1306 da fra' Giovanni degli Eremitani con la realizzazione del soffitto ligneo e della facciata, caratterizzata dalla pseudo-loggia con archi di pietra, che corre anche lungo il lato meridionale.\nA partire dal 1509 rettori e deputati della citt\u00e0 vi convenivano ogni anno, il 17 luglio, giorno di santa Marina per celebrare la resistenza contro gli \"Imperiali\" durante la guerra della lega di Cambrai e, a partire dal 1571, anche per festeggiare la vittoria nella battaglia di Lepanto.\nQui fu accolto Enrico III di Valois in viaggio verso la Francia per cingervi la corona (1574) e successivamente qui veniva a pregare san Francesco di Sales, quando era studente universitario, dalla vicina via Zabarella dove risiedeva. Nel convento annesso soggiorn\u00f2 Martin Lutero di passaggio a Padova nel suo viaggio verso Roma.\nI frati furono allontanati dalla loro casa col decreto di Soppressione napoleonica datato 28 giugno 1806. La chiesa venne riaperta al culto nel 1808 e il complesso claustrale convertito in caserma militare (caserma Gattamelata).\nLa chiesa lungo i secoli venne arricchita di decorazioni e oggetti d'arte, che in parte andarono perduti durante il bombardamento anglo americano. L'edificio religioso e l'ex convento furono gravemente danneggiati dall'incursione aerea dell'11 marzo 1944; i danni furono ingentissimi: furono in parte distrutte la facciata, il soffitto e la parte absidale e completamente le cappelle Dotto e Ovetari. Senz'altro la causa delle bombe della guerra \u00e8 da rintracciare nell'uso militare dell'ex convento, oltre che dalla vicinanza alla stazione ferroviaria: la parte alta della facciata, il soffitto e la parte absidale distrutte, furono ricostruite nel dopoguerra seguendo l'originale utilizzando per lo pi\u00f9 il materiale recuperato dalle macerie, rispettando la tecnica dell'anastilosi, nei lavori diretti da Ferdinando Forlati.\nDescrizione.\nLa chiesa mononavata della tipologia detta a granaio, \u00e8 piuttosto allungata, termina in 3 absidi, le laterali a terminazione rettilinea, la centrale con chiusura a 5/10 (pentagonale), e ha una copertura lignea. La cappella laterale destra \u00e8 affiancata dalla famosa cappella Ovetari. Sul lato destro, quello meridionale, si aprono quattro cappelle laterali.\nEsterno.\nLa facciata a capanna \u00e8 aperta in alto da un rosone, mentre la parte inferiore presenta uno pseudo loggiato in pietra a cinque arcate, in quella centrale vi \u00e8 il portale d'ingresso, mentre nelle laterali degli avelli. Il portale laterale meridionale, di epoca rinascimentale, \u00e8 decorato da dodici altorilievi che raffigurano i \"mesi\", opera del fiorentino Niccol\u00f2 Baroncelli e risalente al 1422.\nInterno.\nL'interno \u00e8 costituito da una navata unica, con soffitto a carena di nave rifatto nel secondo dopoguerra seguendo il modello originale.\nA destra e a sinistra dell'ingresso si conservano i due monumenti funebri di Ubertino e Jacopo II (talvolta detto anche \"Giacomo\") da Carrara, qui trasportati dalla distrutta chiesa di Sant'Agostino all'inizio del XIX secolo: essi furono realizzati, rispettivamente, nel 1345 circa e nel 1351, dallo scultore veneziano Andriolo de Santi, da altri due artisti veneziani e dal lombardo Bonino da Campione a cui si sono attribuite le due \"Madonne con il bambino\" nelle nicchie centrali dei sarcofagi.\nNella chiesa venne sepolto Feltrino Gonzaga (\u20201374), signore di Novellara e Bagnolo.\nNella cappella della famiglia Cortellieri, situata sul lato desto della navata, sono visibili alcuni resti di un ciclo pittorico realizzato da Giusto de' Menabuoi attorno al 1370 raffigurante la \"Gloria di Sant'Agostino con le Virt\u00f9 e con le Arti Liberali\".\nSul lato sinistro della navata \u00e8 conservato un antico orologio.\nLa cappella maggiore \u00e8 decorata da un ciclo di affreschi di Guariento che dopo le distruzioni belliche ricopre solo la parete sinistra (settentrionale), con le \"Storie di san Filippo e sant'Agostino\" nei tre registri superiori e nello zoccolo a monocromo le allegorie dei Pianeti e delle Et\u00e0 dell'uomo: chiaramente questa parte della decorazione \u00e8 influenzata dai poco lontani affreschi di Giotto nella cappella degli Scrovegni. L'attivit\u00e0 pittorica di Guariento nell'abside maggiore \u00e8 da far risalire per via stilistica agli anni 1361-1365.\nLe scene superstiti sono\n1, 2. \"San Filippo costretto a sacrificare a Marte\"\n3. \"Incontro di san Filippo con i vescovi\"\n4. Martirio in croce di san Filippo\n5. Visione di sant'Agostino\n6. \"Vestizione di sant'Agostino e battesimo di Adeodato\"\nAffreschi di Guariento.\nIl crocifisso dietro l'altare maggiore \u00e8 opera del veneziano Nicoletto Semitecolo (1367).\nCappella Ovetari.\nA destra della cappella maggiore si trovano gli affreschi della Cappella Ovetari di Andrea Mantegna e altri pittori, come Ansuino da Forl\u00ec. Essi sono stati ricostruiti e riesposti al pubblico dal 2006, proprio a partire dall'importante frammento di Ansuino, dopo essere stati distrutti nel bombardamento del 1944.\nCappella Dotto.\nTra il presbiterio e la cappella Ovetari \u00e8 posta la piccola \"cappella Dotto\"; sulla parete destra \u00e8 posto il \"monumento funebre di Francesco Dotto.\"\nCappella Sanguinacci.\nLa cappella, dedicata ai santi Cosma e Damiano e posta alla sinistra dell'altar maggiore, \u00e8 meglio conosciuta con il nome di \"Cappella Sanguinacci\", dalla famiglia che ne ebbe il patronato.\nSulla parete di destra in alto vi \u00e8 l'affresco con la \"Madonna e Santi\", opera del Maestro del Coro Scrovegni, risalente circa al quarto decennio del XIV secolo.\nIn basso si pu\u00f2 vedere la \"Madonna in trono con Santi ed un offerente\", che potrebbe essere il nobile tedesco \"Enrico Spisser\", a quel tempo al servizio dei Carraresi. L'affresco fu realizzato verso il 1373 probabilmente da Giusto de' Menabuoi.\nSulla parete di sinistra sono visibili i resti di un affresco votivo con emblemi araldici, in gran parte perduti per la collocazione del monumento funebre di \"Ilario Sanguinacci\", condottiero e podest\u00e0 di Bologna e Firenze, morto nel 1381.\nSacrestia.\nNella sacrestia nuova, ora cappella feriale, sono conservate alcune opere d'arte di pregio, tra le quali vanno elencate \"Cristo e la Samaritana\", \"Cristo e l'adultera\", le \"Nozze di Cana\" e un \"Davide\" di Pietro Ricchi; san Giovanni Battista riassegnato recentemente a Guido Reni; \"Madonna con santi\" di Ludovico Fiumicelli; \"Madonna con Ges\u00f9 bambino\" di Altichiero da Zevio e la \"lastra tombale\" di Paolo Veneto, teologo.\nMausoleo di Marco Mantua Benavides.\nDopo il suo trasferimento da Mantova a Padova, il dotto studioso e letterato Marco Mantua Benavides nel 1544 si fece costruire un grandioso mausoleo, opera dello scultore fiorentino Bartolomeo Ammannati. Ai lati del sarcofago vi sono le due statue del \"Lavoro\" e della \"Pazienza\", mentre nella parte superiore vi \u00e8 la statua che ritrae il committente tra il \"Tempo\" e la \"Fama\". Il tutto \u00e8 dominato dalla \"Immortalit\u00e0\".\nIl monumento \u00e8 realizzato in pietra gialla di Nanto, mentre le statue sono in marmo bianco."}
{"id": "598605", "revid": "92723", "url": "https://it.wikipedia.org/wiki?curid=598605", "title": "Rockwell Kent", "text": "Biografia.\nNato a Tarrytown nello stato di New York, studi\u00f2 arte ed architettura a New York e tra i suoi insegnanti ebbe Robert Henri; fu proprio Henri che lo incoraggi\u00f2 ad andare sulle spiagge del Maine, dove nei primi anni del Novecento dipinse le sue prime opere significative. Infatti nel 1905 Kent si rec\u00f2 nell'isola di Monhegan, ove si stabil\u00ec per i cinque anni successivi.\nKent tent\u00f2 di mettere su tela le forze contrastanti della natura e l'imponente energia dell'ambiente, in particolare del mare: il mare fu ritratto pi\u00f9 volte nel corso degli anni, diventando un soggetto ricorrente.\nLa sua prima serie di dipinti di Monhegan furono esposti nel 1907 alle Clausen Galleries di New York, ottenendo un grande successo di critica.\nNel 1916 cominci\u00f2 un lungo viaggio in luoghi dalla natura selvaggia e dal clima rigido, come l'Alaska, Terranova, la Groenlandia e la Terra del Fuoco. Da questa esperienza entusiasmante Kent produsse numerose pitture ad olio ed illustrazioni di paesaggi terrestri e marini, in cui la natura viene descritta come cupa ed aspra; queste opere furono molto apprezzate dal pubblico e dalla critica, permettendogli di guadagnare una discreta quantit\u00e0 di denaro.\nVerso la met\u00e0 degli anni venti Kent cominci\u00f2 a produrre illustrazioni artistiche per libri, tra cui \"Moby Dick\" di Melville, che ottennero un grande successo e che lo resero famoso. Riprodotte fotomeccanicamente da disegni a china, apparvero nel 1930 per Donnelly &amp; Sons da Lakeside Press di Chicago in 3 volumi in quarto di 220x300 mm i disegni brillanti e realistici che ricreano la storia di Achab, ora di valore inestimabile. Nel 1937, apparve il formato ridotto in un solo volume per la Garden City Publishing Co.\nLo stile di Kent si avvicina ai maestri inglesi del XVIII e del XIX secolo, in particolare a William Hogarth, a William Blake, a John Constable ed ai Preraffaelliti, con influenze piuttosto marcate di post-impressionismo e di astrattismo, rielaborate secondo il realismo sociale americano degli anni '20 e '30. Il suo fine \u00e8 un'arte oggettiva e chiara, austera e fredda, in cui non ci sia spazio per il vago o l'accidentale.\nLa sua ricerca della precisione lo portava a fare studi preliminari della composizione ed anche dei dettagli prima di cominciare l'opera, lavorando con perseveranza per perfezionare la sua abilit\u00e0 nel disegno e nel ritrarre la forma umana in ogni posa o maniera; i suoi studi di architettura gli furono di aiuto per disegnare oggetti e costruzioni in modo accurato. In particolare, le sue litografie sono meraviglie di perfezione, con linee nette e toni delicati, senza tonalit\u00e0 vaghe ed allusive. In molte sue opere \u00e8 presente una forte dose di simbolismo: spesso la figura centrale \u00e8 l'umanit\u00e0, che lotta eroicamente per arrivare all'essenza della realt\u00e0 ma che tragicamente non riesce a coglierne il significato pi\u00f9 intimo.\nKent milit\u00f2 attivamente in diverse associazioni politiche di estrema sinistra e fece molti disegni e diversi murali per illustrare le avverse condizioni sociali della classe lavoratrice e per attaccare il governo degli Stati Uniti. Come conseguenza delle sue idee, divenne un bersaglio del maccartismo e la sua fama negli Stati Uniti declin\u00f2 notevolmente negli anni '50 e '60.\nNel 1960 Kent don\u00f2 diverse centinaia di dipinti e disegni all'Unione Sovietica, che lo decor\u00f2 e premi\u00f2 diverse volte.\nRockwell Kent mor\u00ec a Plattsburgh, nello stato di New York, il 13 marzo 1971. Gli \u00e8 stato dedicato l'asteroide 2529 Rockwell Kent."}
{"id": "598607", "revid": "287204", "url": "https://it.wikipedia.org/wiki?curid=598607", "title": "Aurskog-Holand", "text": ""}
{"id": "598623", "revid": "287204", "url": "https://it.wikipedia.org/wiki?curid=598623", "title": "Skedsmo", "text": "Skedsmo \u00e8 un ex comune norvegese della contea di Akershus. Dal 1\u00ba gennaio 2020 fa parte del comune di Lillestr\u00f8m."}
{"id": "598625", "revid": "110157", "url": "https://it.wikipedia.org/wiki?curid=598625", "title": "Trans (Neil Young)", "text": "Trans \u00e8 un album discografico del musicista canadese Neil Young pubblicato dalla Geffen Records nel 1982.\nSi tratta del primo con la nuova casa discografica Geffen, dopo aver lasciato la Reprise perch\u00e9 lo costringeva al ritmo di pubblicazione estenuante di un album all'anno.\nIl disco.\nSegue il distorto \"Re-ac-tor\", \u00e8 un disco molto spiazzante in quanto diverso dal suo stile abituale. La musica si avvicina a quella di Devo e Kraftwerk con l'uso del sintetizzatore e soprattutto del vocoder che rende la voce di Young fissa ed inespressiva come quella di un androide. Molti fan e critici valutarono negativamente queste sperimentazioni eccessive nel campo dell'elettronica ma, diversi anni dopo, Neil ha fornito un'interessante chiave di lettura per l'opera. Infatti con la tecnologia e la voce filtrata tentava di comunicare con il figlio cerebroleso (autistico) costretto su una sedia a rotelle che si muoveva con un telecomando (\u00e8 lui il protagonista della commovente \"Transformer Man\"). Inoltre, aveva anche l'altro figlio e la moglie malati, sicuramente uno dei vari motivi per cui in quegli anni i suoi album erano cos\u00ec fuori fuoco e pieni di cambiamenti di genere musicale cos\u00ec spiazzanti.\nLe tematiche dell'album sono quelle di un mondo invaso ed oppresso dalle nuove tecnologie (stavano comparendo sul mercato i primi Pc). \"Mr Soul\" \u00e8 una nuova curiosa versione del suo classico del 1967 con i Buffalo Springfield. Nonostante tutto, molti critici sono concordi che le melodie sono ben costruite, come se si volesse cercare un'\"anima\" nascosta dietro tutte quelle macchine.\nNon tutte le tracce per\u00f2 sono \"robotiche\", infatti \"Little Thing Called Love\", \"Hold on to Your Love\" e \"Like an Inca\" sono nello stile pi\u00f9 tradizionale di Young, perch\u00e9 avrebbero dovuto far parte di un album mai realizzato chiamato \"Island in the Sun\"."}
{"id": "598626", "revid": "287204", "url": "https://it.wikipedia.org/wiki?curid=598626", "title": "Baerum", "text": ""}
{"id": "598627", "revid": "161374", "url": "https://it.wikipedia.org/wiki?curid=598627", "title": "Equazione del razzo di Tsiolkovsky", "text": ""}
{"id": "598629", "revid": "125790802", "url": "https://it.wikipedia.org/wiki?curid=598629", "title": "Lorenzo il Popolano", "text": "Biografia.\nEducazione e giovent\u00f9.\nNacque da Pierfrancesco il Vecchio e di Laudomia Acciaiuoli. Rimasto orfano di padre a soli 13 anni (1476), pass\u00f2 con il fratello Giovanni sotto la tutela del cugino Lorenzo il Magnifico, di 14 anni pi\u00f9 grande e all'epoca signore di Firenze (dal 1469 al 1492), che lo allev\u00f2 assieme ai suoi figli fornendogli un'educazione colta, con maestri di grande prestigio come il poeta Naldo Naldi, il filosofo Marsilio Ficino e il letterato Agnolo Poliziano. Marsilio Ficino gli indirizz\u00f2 alcune lettere in questo periodo, appellandosi a lui come \"Laurentius minor\", dove dispensava preziosi consigli, ammonimenti etici e altri princ\u00ecpi formativi, mentre il Poliziano gli regal\u00f2 alcuni libri e gli dedic\u00f2 alcune sue opere.\nSi applic\u00f2 alla poesia, scrivendo alcune composizioni in volgare, fu committente e protettore di artisti e letterali, oltre ad essere un valido uomo d'affari, preso nell'impresa bancaria di famiglia e altri affari commerciali. La sua iscrizione alle Arti del Cambio (1480) e di Calimala (1485) avvenne assieme al fratello Giovanni, mentre fu da solo per quella all'Arte della Seta (1497). A diciassette anni era gi\u00e0 membro della Balia, mentre nel 1483 fu inviato come ambasciatore in Francia, dove assist\u00e9 all'incoronazione di Carlo VIII.\nCommittente di Sandro Botticelli.\nIn citt\u00e0 Lorenzo abitava in alcune case su via Larga, attigue al Palazzo Medici, dove aveva collocato la sua collezione di libri rari e pregevoli dipinti, tra i quali spiccavano le opere di Sandro Botticelli de \"La Primavera\" (1477-78 circa) e la \"Pallade che doma il centauro\" (1482 - 1483), catalogate negli inventari del 1498, del 1503 e del 1516. Nella \"Primavera\" Lorenzo \u00e8 forse ritratto come Mercurio, mentre sua moglie Semiramide D'Appiano D'Aragona, figlia di Jacopo III Signore di Piombino, sia raffigurata come la Grazia centrale che guarda verso di lui e verso la quale Eros sta per lanciare una freccia dell'amore; secondo altri studiosi sarebbero invece Giuliano de' Medici, che fu assassinato nella congiura dei Pazzi del 1478, e la sua amata, Simonetta Vespucci. Risulta pi\u00f9 verosimile questa seconda ipotesi, poich\u00e9 l'opera venne realizzata dal Botticelli quando Lorenzo aveva solo 15 anni: essendo difficile che si sia sposato cos\u00ec prematuramente, \u00e8 pi\u00f9 probabile che la persona effigiata dietro lo sguardo di Mercurio sia il volto del cugino Giuliano, morto proprio in quell'anno.\nLa \"Pallade\" invece pare che fosse stata commissionata in occasione delle nozze di Lorenzo del 1482 con Semiramide, oppure per quelle di suo fratello Giovanni, con Luisa de' Medici, figlia del Magnifico, che per\u00f2 mor\u00ec improvvisamente prima della data dello sposalizio. Alcune interpretazioni dell'opera vi vedono un consiglio dettato dal Magnifico a mitigare, tramite le loro consorti, il burrascoso carattere di Lorenzo \"minor\" e di suo fratello Giovanni.\nCommission\u00f2 a Sandro Botticelli 100 disegni su pergamena, destinati ad illustrare un manoscritto della \"Divina Commedia\". Oggi ne restano 92, distribuiti tra la Biblioteca Apostolica Vaticana e il Kupferstichkabinett di Berlino. Appartenevano inoltre a Lorenzo la villa del Trebbio, lasciata in eredit\u00e0 da Giovanni di Bicci a suo nonno Lorenzo il Vecchio(fratello di Cosimo il Vecchio), e la Villa di Castello, acquistata nel 1477, su indicazione del Magnifico.\nLa rottura con Lorenzo il Magnifico.\nI rapporti con i due cugini per\u00f2 ebbero un rapido deteriorarsi dopo il 1478 per motivi economici, quando il Magnifico si rifiut\u00f2 di dare ai figli di Pierfrancesco la parte loro spettante del patrimonio paterno che teneva in custodia, che aveva invece in parte utilizzato per far fronte a una crisi finanziaria del banco di famiglia. Il \"Popolano\" aveva anch'egli bisogno di liquidit\u00e0 per debiti contratti con il fisco, a causa dei quali il 1\u00ba ottobre 1484 fu eliminato dalle liste degli eleggibili per il Consiglio dei Duecento. La crisi venne ricomposta solo tramite l'intervento della magistratura a arbitrato, che si risolse senza accontentare nessuna delle due parti: i fratelli non ebbero indietro il denaro, ma la villa di Cafaggiolo e altre propriet\u00e0 nel Mugello (1485).\nLa seconda cacciata dei Medici.\nLa pace con il ramo principale della famiglia sembr\u00f2 comunque ristabilita, almeno fino alla morte del Magnifico (1492), quando Lorenzo si schier\u00f2 contro il figlio del Magnifico, Piero il Fatuo, arrivando a rappresentare uno dei pi\u00f9 importanti esponenti del partito contro il governo mediceo della citt\u00e0. Nel maggio 1494 Lorenzo e il fratello Giovanni venivano esiliati dalla citt\u00e0, ma con la discesa di Carlo VIII di Francia, essi si unirono al suo esercito e in seguito alla cacciata di Piero dopo la partenza del Re dalla citt\u00e0, essi fecero ritorno nel novembre dello stesso anno, assumendo da allora l'appellativo di \"Popolani\" per distinguersi dagli ingombranti parenti e ostentare la propria fedelt\u00e0 verso la rinata Repubblica fiorentina. Lorenzo entr\u00f2 cos\u00ec tra i venti \"Accoppiatori\" che avevano l'incarico di riformare il sistema amministrativo (per consentire la sua nomina fu abbassato il limite di et\u00e0 minima di 40 anni) e la sua figura assunse un tale risalto che da molti venne considerato come l'erede del primato culturale del Magnifico.\nMecenatismo.\nInizi\u00f2 cos\u00ec un periodo di accorte attivit\u00e0 diplomatiche, protezione di artisti (Botticelli e Michelangelo innanzitutto) e letterati (come Alessandro Braccesi e Bartolomeo Scala, che gli dedicarono alcune delle loro opere). Nel 1494 fond\u00f2 una manifattura di ceramica, che poi trasfer\u00ec a Cafaggiolo, mentre nel 1496 scrisse delle lettere di presentazione per Michelangelo che part\u00ec per Roma per la prima volta e fu accolto nell'ambiente dei banchieri fiorentini ivi residenti. Per lui Michelangelo aveva infatti scolpito un anno prima un \"San Giovannino\", ad oggi perduto o ancora non individuato. Al Botticelli commission\u00f2 nuove opere, come gli affreschi nelle sue ville (Trebbio nel 1495, Castello nel 1497), che sono tutti andati perduti. Anche la celeberrima tavola della \"La nascita di Venere\" fu da lui commissionata per decorare la villa di Castello. Fu inoltre corrispondente dell'esploratore fiorentino Amerigo Vespucci, che a lui indirizz\u00f2 alcune lettere circa la sua impresa nel nuovo mondo. Nel 1496 Filippino Lippi ritrasse Lorenzo, Giovanni e del padre Pierfrancesco nei panni dei Magi nella tavola dell\"'Adorazione dei Magi\", dipinta per i monaci di Scopeto e oggi agli Uffizi.\nMaturit\u00e0.\nIntanto il clima della citt\u00e0 si andava animando degli estremismi di Savonarola, che divenne il governatore di fatto della citt\u00e0, mettendo in una luce sempre peggiore gli esponenti principali delle maggiori famiglie aristocratiche della citt\u00e0: per questo Lorenzo viaggi\u00f2 spesso, soprattutto nelle Fiandre e soggiorn\u00f2 per lunghi periodi alla villa del Trebbio. Tornato a Firenze dopo la morte del fratello Giovanni (1498), fu inviato come ambasciatore al nuovo re di Francia Luigi XII, per rendere conto della conquista di Bibbiena, dove i repubblicani avevano sconfitto forze alleate a Piero il Fatuo e a suo fratello Giovanni, il futuro papa Leone X. Negli anni successivi, dopo la morte di Savonarola (1498), si discusse in citt\u00e0 se affidare a lui il comando della repubblica come era stato nei tempi gloriosi del Magnifico, ma queste discussioni furono interrotte nel 1501, quando sulla figura di Lorenzo fu gettata l'ombra del sospetto di favorire Valentino per una eventuale conquista della citt\u00e0. Non sub\u00ec per\u00f2 condanne e mor\u00ec pochi anni dopo a Firenze nel 1503.\nL'unica monografia esistente in Italia su questo Medici \u00e8 quella di Bruno Bonari, Lorenzo di Pierfrancesco dei Medici detto il Popolano, edito dalla C.T.E. Editore, Livorno 2019.\nDiscendenza.\nDal matrimonio con Semiramide Appiano ebbe 5 figli:\nOpere teatrali su Lorenzo il Popolano.\nAlla figura di Lorenzo il Popolano \u00e8 stato dedicato uno spettacolo scritto da Alessandro Riccio dal titolo \"Stesso sangue\" (2010). Lo spettacolo, risultato di ricerche di archivio, contrappone la figura del Popolano a quella del Magnifico e del figlio Piero, suo successore, mettendo a fuoco l'ambizione e il desiderio di potere che caratterizz\u00f2 il suo atteggiamento. Lo spettacolo ha fatto parte della rassegna fiorentina \"Il Mese Mediceo\"."}
{"id": "598630", "revid": "36426", "url": "https://it.wikipedia.org/wiki?curid=598630", "title": "Lorenzo di Pierfrancesco de' Medici", "text": ""}
{"id": "598642", "revid": "599013", "url": "https://it.wikipedia.org/wiki?curid=598642", "title": "Virginijus Pra\u0161kevi\u010dius", "text": "Alto 2,06 m, pesa 112 kg. Giocava come ala forte o pivot.\nCarriera.\nHa iniziato a giocare a pallacanestro nelle giovanili Banga Kaunas fino al 1993-94, quando \u00e8 stato comprato dal Lavera Kaunas. Nel 1995-96 decide di giocare per l'Atletas Kaunas con \u017dydr\u016bnas Ilgauskas e un anno dopo ha l'occasione di giocare in NBA con i Minnesota Timberwolves. Nel gennaio 1997 scende di categoria, passando ai La Crosse Bobcats nella CBA.\nNel 1997-98 torna in patria per giocare ancora con l'Atletas e poi con lo \u017dalgiris. Con la pi\u00f9 importante squadra lituana Pra\u0161kevi\u010dius vince una Saporta Cup. Successivamente, si stabilisce per due anni al Be\u015fikta\u015f Cola Turka nel Campionato di pallacanestro turco. Nel 2000 passa all'Oostende nel Belgio, vincendo per due volte il campionato belga e una il titolo di MVP (miglior giocatore) della lega. Nel periodo 2002-2005 ha giocato con l'\u00dclkerspor, inframezzato da un anno all'Hapoel Tel Aviv), vincendo due volte la Coppa di Turchia.\nNel 2005-06 gioca con l'Upea Capo d'Orlando, in Serie A italiana. Con i paladini somma 22 presenze e 209 punti, risultando uno dei migliori giocatori. A fine stagione viene acquistato dal Fuenlabrados Alta Gestion, nel campionato spagnolo.\nNazionale.\nVirginijus Pra\u0161kevi\u010dius ha giocato con la nazionale di pallacanestro lituana e per l'under-22 del suo paese. Ha preso parte al Mondiale 1998 e agli Europei 1997, 1999 e 2003, conquistando l'oro in quest'ultima competizione. Ha vinto anche l'Europeo under-22 nel 1996."}
{"id": "598651", "revid": "405275", "url": "https://it.wikipedia.org/wiki?curid=598651", "title": "Re Vegeta", "text": ""}
{"id": "598652", "revid": "227211", "url": "https://it.wikipedia.org/wiki?curid=598652", "title": "Gruppo alternante", "text": ""}
{"id": "598653", "revid": "1543377", "url": "https://it.wikipedia.org/wiki?curid=598653", "title": "Graziano Mancinelli", "text": "Specialista del salto ostacoli, fu tra i maggiori protagonisti della scena equestre internazionale del dopoguerra con i fratelli Piero e Raimondo D'Inzeo.\nBiografia.\nConosciuto come \"Il Cavaliere\" per antonomasia, di famiglia modesta, muove i primi passi a Roma, presso la Societ\u00e0 Ippica Romana, dove il padre si era trasferito per lavorare come istruttore.\nFin da bambino venne impiegato per i lavori di scuderia pi\u00f9 umili, montando cavalli problematici da recuperare, ma questo non imped\u00ec che il suo talento venisse notato dall'allora istruttore della Farnesina, il Colonnello Chiant\u00eca; costui intu\u00ec le doti eccezionali di quel ragazzino che, non potendo permettersi cavalli di propriet\u00e0, doveva portare in gara i cavalli della scuola, con i quali inizi\u00f2 a vincere le prime gare.\nLe vittorie iniziarono a moltiplicarsi, tanto che la \"societ\u00e0 bene\" romana iniziava a vedere di cattivo occhio questo ragazzino sconosciuto che con cavalli inferiori si \"permetteva il lusso\" di battere binomi ben pi\u00f9 blasonati.\nAd ogni buon conto in quel periodo la squadra della Farnesina mieteva vittorie su vittorie; all'et\u00e0 di 15 anni Graziano Mancinelli era gi\u00e0 leader fra gli under 18 europei (2 medaglie d'argento a squadre nel 1952 e nel 1953, oro a squadre nel 1954).\nAll'eta di 17 anni abbandona la scuola della farnesina, e dopo un periodo difficile avviene l'incontro con Osvaldo Rivolta, milanese, grande commerciante e uomo di cavalli, che intravede con Mancinelli l'opportunit\u00e0 di valorizzare i suoi cavalli e quindi i suoi affari; offre a Mancinelli una sistemazione, un buon rapporto economico ma soprattutto cavalli qualitativi da montare.\nIl circolo ippico Vigentino inizi\u00f2 a riempirsi dei trofei conquistati da Mancinelli, aumentavano i clienti che volevano montare sotto la direzione tecnica di Mancinelli e aumentavano gli acquirenti dei cavalli che lo stesso portava alla vittoria.\nOrmai nel mondo equestre italiano il nome di Mancinelli si era inserito di prepotenza a fianco dei due mostri sacri della nostra equitazione, i fratelli D'Inzeo.\nNel 1960 venne escluso dalla squadra che partecip\u00f2 alle olimpiadi di Roma perch\u00e9 ritenuto \"professionista\"\nNel 1962 Osvaldo Rivolta muore e i fratelli decidono di vendere il circolo ippico Vigentino; su iniziativa di Donna Beatrice Binelli, proprietaria di una tenuta a Castellazzo di Bollate, alcuni ex soci del Vigentino iniziarono a costruire un centro ippico, e Mancinelli ne divenne il direttore tecnico.\nIl \"Castellazzo\" rimarr\u00e0 il suo quartier generale fino alla fine; tutt'oggi la struttura \u00e8 operativa.\nOttiene il primo grande successo internazionale a Roma nel 1963, dove si aggiudica l'oro individuale ai Campionati Europei. La consacrazione definitiva arriva per\u00f2 agli inizi degli anni settanta: vince l'argento individuale ai Campionati del Mondo di La Baule cui fanno seguito nel 1972 l'oro individuale e il bronzo a squadre alle Olimpiadi del 1972 a Monaco.\nNel 1980 viene eletto Presidente del Comitato Regionale Lombardo della FISE, carica che verr\u00e0 rinnovata per altri due mandati consecutivi.\nNel 1985 ebbe la soddisfazione di vincere a 48 anni, la Coppa delle Nazioni a Squadre con l'Italia a Piazza di Siena.\nNel 1989 \u00e8 stato c.t. della Nazionale di Equitazione, portando la squadra italiana alla vittoria dei Giochi del Mediterraneo ad Atene nel 1991, e al bronzo individuale (G. Nuti).\n\u00c8 scomparso nel 1992 all'et\u00e0 di 55 anni.\nCuriosit\u00e0 - Professionismo e Dilettantismo.\nCome detto a Mancinelli non fu permesso di partecipare alle Olimpiadi di Roma 1960 in quanto ritenuto \"professionista\".\nL'assenza di Mancinelli iniziava per\u00f2 a farsi sentire in quanto risultava difficile riuscire a comporre una squadra che fosse assolutamente competitiva a livello internazionale.\nL'allora presidente della FISE, Gen. Tommaso Lequio di Assaba, riconoscendo l'indiscusso valore di Mancinelli e ritenendo la sua figura fondamentale all'interno della squadra, si adoper\u00f2 molto per far iscrivere Mancinelli nel ruolo di dilettante, probabilmente aiutato anche da uno \"stratagemma\" di Rivolta che adott\u00f2 Mancinelli, facendolo cos\u00ec portacolori della famiglia e liberandolo dal suffisso di professionista.\nI Cavalli.\nIn uno sport come l'equitazione, dove il risultato agonistico \u00e8 figlio del binomio cavallo/cavaliere, sarebbe ingrato non ricordare i \"compagni d'avventura\" di Mancinelli; \u00e8 impossibile citare tutti i cavalli montati dal Cavaliere ma fra i tanti si ricordano:\nPalmar\u00e8s.\nAi Campionati Italiani\nQuella del 1967 fu la prima edizione dei Campionati Italiani di Salto Ostacoli, in precedenza Mancinelli fu comunque primo nella Classifica dei Cavalieri - in base alle vittorie riportate nell'anno nei concorsi ippici - negli anni 1960-1961-1962-1963-1964-1965-1966-1967\nAi Campionati Europei\nAi Campionati del Mondo\nAlle Olimpiadi"}
{"id": "598655", "revid": "6923", "url": "https://it.wikipedia.org/wiki?curid=598655", "title": "Alfonso III delle Asturie", "text": "Origine.\nFiglio primogenito del re delle Asturie Ordo\u00f1o I e di \"Munia\", che probabilmente era sorella di \u00cd\u00f1igo Arista, primo re di Pamplona (o di Navarra).\nBiografia.\nNell'853, fu associato al trono dal padre.\nPoi fu nominato governatore della Galizia.\nNell'866, si spos\u00f2 con Jimena Garc\u00e9s, (848-912), molto probabilmente figlia del re di Navarra, Garc\u00eda I \u00cd\u00f1iguez di Pamplona.\nNello stesso anno, alla morte del padre, eredit\u00f2 la corona, ma fu contrastato dal conte di Lugo, \"Fruela Berm\u00fadez\", che da alcuni nostalgici del sistema elettivo fu eletto re e lo obblig\u00f2 a rifugiarsi in Castiglia, dove con l'aiuto del fratellastro di suo padre, lo zio Rodrigo, conte di Castiglia, in un anno recuper\u00f2 la corona. Alfonso rientr\u00f2 nelle Asturie dopo che Fruela fu ucciso.\nNell'anno seguente, 867, dovette combattere i Vasconi, che si erano ribellati.Un'altra ribellione si verific\u00f2, nell'870, opera dim suo fratello Fruela, che fu catturato ed accecato.\nContinu\u00f2 la politica paterna di ripopolamento della regione a nord del fiume Duero, ottenendo buoni risultati soprattutto nell'odierno Portogallo, conquistando Porto, nell'868, e Coimbra, nell'878, avanzando la frontiera con al-Andalus al fiume Mondego, su cui sorge Coimbra e che sfocia nell'Atlantico a Figueira da Foz.\nIn questo periodo fu fondata la citt\u00e0 di Burgos, nel corso di un'ampia campagna condotta contro i musulmani di al-Andalus. Infatti il conte di Castiglia, Diego Rodriguez Porcelos, tra l'882 e l'884, ebbe il merito di ripopolare e fortificare Burgos. Il conte Diego di Burgos \u00e8 considerato il fondatore, perch\u00e9, eseguendo l'ordine del re delle Asturie, Alfonso III Magno, non solo ripopol\u00f2 la zona ma su un piccolo villaggio preesistente, sulla riva del fiume Arlanz\u00f3n costrui, nell'884, una piccola citt\u00e0 circondata di mura\nIbn Marwan detto \"el Gallego\", signore di Merida, ribellatosi all'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, cattur\u00f2 il \"h\u0101gib\", ciambellano (o primo ministro), dell'emirato, H\u0101shim ibn \u02bfAbd al-\u02bfAz\u012bz, lo fece prigioniero e lo invi\u00f2 ad Alfonso, per ingraziarselo. Al che un esercito di al-Andalus marci\u00f2 contro il regno delle Asturie, mentre da Toledo, Guadalajara e Talamanca partirono altre truppe, che Alfonso attese e sconfisse nella valle del fiume Tago. Dopo di che si volse contro l'esercito di Cordova, che cercava di ritirarsi, e lo sconfisse a \"Valdemora\".L'emiro Mu\u1e25ammad I dovette pagare un riscatto per il suo ministro, stabilendo una tregua di tre anni. Per la prima volta al-Andalus, dopo oltre 150 anni, chiedeva la pace al re delle Asturie.\nLa lotta riprese: Mu\u1e25ammad I arm\u00f2 una flotta (che per\u00f2 fu distrutta da una tempesta) per attaccare la Galizia, mentre Alfonso, con l'alleato, Ibn Marw\u0101n, si diresse alla valle del Tago, dove sconfisse un esercito di Cordova, al monte \"Oxifer\", presso il fiume Guadiana.\nNell'882 e poi l'anno dopo (883), Mu\u1e25ammad attacc\u00f2 il regno di Saragozza, dove Musa II dei Ban\u016b Qas\u012b si era reso indipendente dall'emirato. Alfonso allora invi\u00f2 il figlio Ordo\u00f1o in aiuto dei Ban\u016b Qas\u012b, figli di Musa II. Ambedue le volte l'esercito dell'emirato si ritir\u00f2 dopo uno scambio di prigionieri.\nNell'ultimo decennio del IX secolo, approfittando che l'emiro di al-Andalus, \u02bfAbd All\u0101h ibn Mu\u1e25ammad era impegnato da lotte intestine, Alfonso III riusc\u00ec a conquistare le roccaforti di Zamora, Simancas, San Esteban de Gormaz ed Osma, che insieme formavano una barriera pressoch\u00e9 impenetrabile per i musulmani.\nNel 901, la citt\u00e0 di Zamora (che era stata fatta ricostruire dal re Alfonso, nell'893) resistette all'attacco di Ahmad ibn Mu'awiya, autoproclamatosi il Mahdi, che aveva proclamato la \"guerra santa o jih\u0101d\" contro gli infedeli, e che imperversava alla frontiera leonese.\nNel 905, Alfonso III alleatosi col conte di Pallars, organizzarono la deposizione del re di Pamplona e suocero di Alfonso, Fortunato Garc\u00e9s (che, ritornando alla politica della famiglia Arista, aveva stabilito buoni rapporti con i Ban\u016b Qas\u012b di Saragozza, contro la volont\u00e0 di Alfonso) e con colpo di Stato, lo sostituirono con Sancho I Garc\u00e9s.\nDopo di che Alfonso affront\u00f2 il Mahdi, che nel frattempo era stato abbandonato da una parte delle sue truppe berbere, e lo sconfisse ed uccise con l'aiuto dei toledani e del nuovo re di Navarra, Sancho I Garc\u00e9s.\nVerso la fine del suo regno, la capitale fu spostata da Oviedo a Le\u00f3n ed il regno cominci\u00f2 ad essere chiamato regno di Le\u00f3n.\nNell'ultimo anno del suo regno, il figlio Garc\u00eda, che aveva sposato Muniadomna (o Nu\u00f1a), figlia del conte di Castiglia, Nu\u00f1o Mu\u00f1oz (l'ispiratore della rivolta), si ribell\u00f2 al padre.Alfonso cattur\u00f2 Garc\u00eda, ma Nu\u00f1o foment\u00f2 una rivolta con l'appoggio della regina Jimena, e di altri due figli di Alfonso, Ordono e Fruela.Per evitare la guerra civile, Alfonso III si ritir\u00f2, con Jimena, a Zamora, dove mor\u00ec il 20 dicembre 910, liber\u00f2 Garc\u00eda, e divise il regno tra i suoi tre figli maggiori:\nIn ultima analisi, il suo regno consolid\u00f2 la posizione delle Asturie nella Penisola iberica, cercando nello stesso tempo di ampliare i suoi possedimenti territoriali.\nContinu\u00f2 il processo di recupero dello stile di vita secondo la legge visigota, dando in tal modo alla linea di successione reale una legittimit\u00e0 basata sull'antica e scomparsa dinastia di Toledo.\nDiscendenza.\nAlfonso e Jimena ebbero nove figli:"}
{"id": "598656", "revid": "767487", "url": "https://it.wikipedia.org/wiki?curid=598656", "title": "Singles - L'amore \u00e8 un gioco", "text": "Singles - L'amore \u00e8 un gioco (\"Singles\") \u00e8 un film del 1992 diretto da Cameron Crowe. Il film, romantico, vede le interpretazioni di Bridget Fonda, Campbell Scott, Kyra Sedgwick, Matt Dillon ed i cameo di Tim Burton e di molti musicisti della scena grunge di Seattle, tra cui Chris Cornell dei Soundgarden, Eddie Vedder dei Pearl Jam, e Layne Staley degli Alice in Chains.\nTrama.\nIl film racconta la vita amorosa di un gruppo di giovani, molti dei quali vivono nello stesso condominio, focalizzandosi su due coppie in particolare. La prima \u00e8 formata da Janet Livermore, che lavora come cameriera di un caf\u00e9, e dall'aspirante musicista Cliff Poncier, l'altra da Linda Powell e Steve Dunne, che esitano sulla decisione di impegnarsi seriamente, lui amante sincero, lei disillusa senza speranze.\nAmbientazione.\nIl film \u00e8 ambientato nella citt\u00e0 di Seattle e gli eventi si svolgono sullo sfondo del movimento musicale grunge, nato proprio tra le strade della citt\u00e0 alla fine degli anni ottanta. Gli appartamenti usati come set principale del film a Seattle sono situati precisamente in \"1820 E Thomas St\". Il film usc\u00ec il 18 settembre del 1992, l'anno che determin\u00f2 l'esplosione mondiale della \"scena di Seattle\". In alcune scene del film appaiono alcuni esponenti di questo genere: gli Alice in Chains, i Soundgarden e i Pearl Jam, che accettarono di prestarsi ad alcuni cameo.\nColonna sonora.\nNella colonna sonora del film figurano brani di alcune delle principali band della scena grunge, alcune al tempo gi\u00e0 celebri come i Pearl Jam, presenti con due pezzi, \"Breath\" e \"State of Love and Trust\", che non compariranno nella versione originale in una pubblicazione ufficiale del gruppo fino all'uscita della raccolta \"\" del 2004; e i Soundgarden, con \"Birth Ritual\" e la ballata acustica \"Seasons\", in cui figura per\u00f2 solo Chris Cornell. Altre formazioni erano invece ancora emergenti come gli Alice in Chains e gli Screaming Trees. Tra gli autori compaiono anche gruppi iniziatori del Seattle sound quali Mudhoney e Mother Love Bone, a cui si aggiungono i contributi di Smashing Pumpkins (originari di Chicago, ma facenti parte del periodo), \"The Lovemongers\" (alias le Heart) alle prese con la cover di \"The Battle of Evermore\" dei Led Zeppelin e l'esordio solista del cantautore alternative rock Paul Westerberg. La colonna sonora contiene infine un omaggio del regista al concittadino Jimi Hendrix, qui presente con la sua \"May This Be Love\"."}
{"id": "598657", "revid": "1573940", "url": "https://it.wikipedia.org/wiki?curid=598657", "title": "Tempietto di Sant'Emidio alle Grotte", "text": "Il tempietto di Sant'Emidio alle Grotte \u00e8 classificato come uno dei monumenti pi\u00f9 importanti della citt\u00e0 di Ascoli Piceno e rappresenta un pregevole prototipo di arte religiosa barocca delle Marche.\nEretto in onore del patrono si definisce \"alle grotte\" perch\u00e9 il suo ambiente interno \u00e8 costituito da grotte e nicchie naturali.\nQuesto tempietto \u00e8 uno dei siti appartenenti all'\"itinerario emidiano\" della citt\u00e0, un percorso che congiunge tutti i siti legati alla tradizione, ai miracoli, alla vita ed al martirio del santo.\nStoria.\nLa piccola chiesa si trova appartata, rispetto al contesto urbano, di fronte alla ex chiesa di Sant'Ilario, in un luogo ricco di vegetazione e di silenzio, dove gi\u00e0 nell'anno 250, era noto vi fossero degli antri naturali, collegati tra loro da cunicoli, utilizzati dai cristiani come necropoli.\nSecondo la tradizione sant'Emidio, dopo essere stato decapitato, il 5 agosto 303, nei pressi del ponte di Porta Solest\u00e0, nel luogo dove sarebbe stato eretto il tempietto di Sant'Emidio Rosso, si rec\u00f2 a piedi fin qui, per essere seppellito, portando tra le mani la sua testa.\nIn un tempo successivo all'inumazione del corpo del santo, queste grotte furono trasformate in oratorio ed al loro interno furono collocati un altare e piccoli ornamenti.\nLe spoglie mortali del patrono e dei suoi discepoli riposarono in questo luogo per oltre 7 secoli, secondo l'ipotesi ormai pi\u00f9 accreditata, fino alla traslazione dei loro resti all'interno della cattedrale di Ascoli, all'interno del sacro sacello della cripta di Sant'Emidio, che fu appositamente edificata.\nL'attuale edificio nasce come un ex voto degli ascolani per ringraziare sant'Emidio, protettore dal terremoto, per aver preservato la citt\u00e0 dai violenti sismi aquilani del 1703 che si verificarono tra i mesi di gennaio e marzo dello stesso anno. Questi, sebbene provarono duramente la cittadinanza, non produssero perdite di vite umane e danni gravi sugli edifici.\nPer volont\u00e0 ed iniziativa di molti devoti si avanz\u00f2 la proposta di onorare la memoria del santo con un gesto collettivo di gratitudine e riconoscenza e di restituire al culto emidiano le tre grotte esistenti alle pendici dell'altura di campo Parignano, nella zona nord della citt\u00e0, che furono celle di monaci, il luogo della sua sepoltura ed oratorio.\nSia le autorit\u00e0 civili e religiose che la cittadinanza accolsero la richiesta ed il giorno 23 gennaio 1703 il Consiglio dei Cento e della Pace di Ascoli nomin\u00f2 otto notabili della citt\u00e0 come responsabili della raccolta delle offerte dei fedeli, conferendo loro l'incarico di destinare l'intera somma ricevuta dalle oblazioni per la costruzione della chiesa.\nIl 12 marzo 1703 il capitolo della cattedrale affianc\u00f2, agli otto nominati dal comune, due canonici per collaborare al reperimento degli oboli ed inoltre stabil\u00ec che le entrate della baronia di Maltignano di quell'anno e dei quattro anni successivi sarebbero state destinate a questa causa.\nIn brevissimo tempo si riun\u00ec la somma di 4000 scudi in contanti ed oltre questi furono donati oggetti preziosi come collane ed anelli in oro. Nell'elencazione delle elargizioni, riportata dal Bucciarelli, compare un resoconto dettagliato in cui si legge che tra le offerte pi\u00f9 generose si annoverano quelle di un anonimo benestante signore ascolano che don\u00f2 1000 scudi, le 12 parrocchie della citt\u00e0 300 scudi, i canonici della cattedrale 200 scudi, gli \"anziani\" col consiglio generale 200 scudi, il vescovo Giovanni Giacomo Bonaventura 100 scudi, i monasteri cittadini delle suore 100 scudi.\nSi legge nel \"Bullarium\" vescovile che la mattina del giorno 4 aprile 1717 il vescovo Gambi, benedisse la prima pietra alla presenza di numerosi fedeli e dette inizio ai lavori. Il tempietto fu costruito negli anni compresi tra il 1717 ed il 1720-21 su commissione del vescovo ascolano Giovanni Gambi, familiare dell'allora papa Clemente XI e successore del vescovo Bonaventura. Gambi confer\u00ec l'incarico della progettazione e della costruzione del tempio a Giuseppe Giosafatti, che al tempo era presente in citt\u00e0 poich\u00e9 si stava occupando della sistemazione del palazzo dell'Arengo. Questi, per la progettazione, si ispir\u00f2 allo stile di Pietro da Cortona ed alle opere di Gian Lorenzo Bernini, suo maestro. Il tempio \u00e8, infatti, definito come la sua opera pi\u00f9 berniniana.\nSotto la direzione di Giuseppe Giosafatti l'opera fu terminata nel giro di pochissimi anni. Oltre la facciata addossata alla parete tufacea si realizz\u00f2 anche la sistemazione delle tre grotte ed in particolare di quella centrale. All'interno di quest'ultima furono aggiunti i pilastri che suddividono, ancora oggi, lo spazio in tre piccole navate sovrastate da volte a crociera in laterizi. Lo spazio di fondo fu lasciato intatto per mostrare le lacerazioni dei loculi e delle fosse dove riposarono le spoglie mortali di Sant'Emidio e dei suoi discepoli. L'interno aveva ed ha un unico altare, rifatto nella forma attuale nel 1955, ed alle spalle vi era e vi \u00e8 tuttora collocata la statua in travertino di Sant'Emidio scolpita e firmata da Giuseppe Giosafatti.\nIl papa Clemente XI concesse il beneficio dell'indulgenza ai visitatori del tempietto.\nQuesto luogo fu meta di molti pellegrini e fedeli, ma nel corso dei secoli la chiesetta conobbe anche periodi di abbandono. Gli interventi di restauro, avvenuti gi\u00e0 nel XVIII secolo, non hanno mai modificato l'aspetto della facciata esterna, si sono sempre interessati del ripristino dell'aula interna che spesso fu soggetta ad infiltrazioni di acqua e di affiorante umidit\u00e0.\nNel 1943 durante il corso di necessari restauri fu aperto anche il cunicolo che porta ad una grotta dove fu rinvenuto un piccolo cimitero ed un arcosolio. L'anno successivo, nel 1944, il piccolo tempio fu aggiunto nell'elenco degli edifici storici ed artistici della citt\u00e0 di Ascoli meritevoli di tutela. \nUn nuovo intervento di restauro avvenne nel 1954 su interessamento di mons. Giuseppe Castelli, che con la collaborazione del Genio Civile di Ascoli ottenne la riparazione ed il consolidamento del cupolino esterno, la sistemazione del piccolo piazzale antistante, la sostituzione di parti logore o mancanti del mattonato esterno, la riparazione della facciata, il consolidamento delle volte e delle strutture interne ed un nuovo altare. \nLa piccola chiesa \u00e8 stata annoverata nell'anno 2000 nell'elenco dei \u201cLuoghi dello Spirito\u201d per \u201cLe vie del giubileo nella Regione Marche\u201d.\nGli interventi ricostituivi pi\u00f9 recenti sono dell'anno 2001 attuati su iniziativa dell'attuale rettore don Emidio Rossi. Nel 2002 il Lions Club di Ascoli Host e Urbs turrita ha donato una nuova porta d'ingresso. Nel 2013 il vescovo di Ascoli Silvano Montevecchi vi destina la sede del Capitolo Piceno della Confraternita di San Jacopo di Compostella.\nArchitettura.\nLa facciata di travertino del tempietto si articola su due piani distinti e sovrapposti, addossati alla parete tufacea dell'altura. \nIl piano inferiore della bipartizione \u00e8 in stile dorico e trova il suo elemento caratterizzante, e di raccordo alla porzione superiore, nel cupolino centrale, sporgente a base ellittica, sorretto da sei colonne doriche. Mostra al centro lo stemma araldico del vescovo Gambi in cui compaiono due graziosi cherubini che reggono il cappello prelatizio. Le colonne delimitano l'area del piccolo portico da cui si accede all'ambiente interno della chiesa attraverso la porta fiancheggiata da 2 colonne. \nAi lati del cupolino la porzione di facciata inferiore \u00e8 ripartita da lesene intervallate dall'apertura delle due finestre rettangolari con grata, utili a dare luce all'interno, e le due nicchie prive di statue ed ornamenti.\nL'intera porzione \u00e8 rifinita da architrave, fregio e cornice.\nIl piano superiore della facciata sviluppa maggiormente la sua altezza nella parte centrale. Ripartito da lesene si conclude con architrave, fregio, cornice ed un frontone circolare che ospita al centro l'arme di Papa Clemente XI ingentilita da due puttini che sostengono le chiavi ed il triregno. Ai lati della discesa delle volute rovesciate ci sono festoni di frutta che raccordano all'ordine dorico del primo livello. Alle estremit\u00e0, in corrispondenza delle nicchie, due statue di angeli, con dimensioni maggiori del naturale, recano in mano un ramo di palma quale simbolo del martirio e concludono la composizione della facciata."}
{"id": "598658", "revid": "1652635", "url": "https://it.wikipedia.org/wiki?curid=598658", "title": "Welsh corgi pembroke", "text": "Il welsh corgi pembroke \u00e8 una razza canina di origine britannica riconosciuta dalla FCI (Standard N. 39, Gruppo 1, Sezione 1). L'area di origine della razza \u00e8 il Pembrokeshire, una contea nel sud-ovest del Galles.\nLa storia.\nNon \u00e8 noto come e quando questa razza sia stata introdotta nell'arcipelago britannico: alcuni sostengono che il Corgi Pembroke, che presenta aspetti simili al v\u00e4stg\u00f6taspets, razza svedese di cane da pastore, sia stato importato dai Vichinghi. Secondo altri, invece, l'origine del Corgi \u00e8 autoctona, poich\u00e9 in Gran Bretagna si \u00e8 trovata notizia in documenti storici del X secolo di un \"curre\" o \"cur dog\", vocabolo che significa appunto cane da lavoro e il cui suono \u00e8 molto simile alla pronuncia gallese del termine \"corgi\".\nLa zona di origine e di maggior diffusione della razza resta comunque il Pembrokeshire nel Galles, tanto che questa vi sia arrivata per mare al seguito dei navigatori nordici, quanto sia il frutto dell'evoluzione dei soggetti presenti nella regione al tempo dei primi insediamenti umani.\nIl nome gallese del pembroke \u00e8 \"ci sodli\", che significa garretto, per indicare la caratteristica abitudine di mordere i garretti alle mucche. Nelle fattorie gallesi il corgi svolgeva il compito di cane da pastore guidando la mandria al pascolo, sorvegliandola di notte, riconducendo i soggetti che se ne erano allontanati; durante il trasferimento del bestiame al mercato lo accompagnava lungo il percorso pronto a difenderlo dai numerosi pericoli frequenti nelle zone selvagge.\nIl suo aspetto in quei tempi era senza dubbio piuttosto diverso da quello che possiamo osservare oggi. Variava nel tipo e nella taglia e aveva pelo ruvido, ma possedeva lo stesso temperamento attuale.\nLa caratteristica di mordere i garretti era utile nella guida dei bovini, ma si rivelava un grave errore se applicata alle pecore. Nel 1880 i pastori del Cardiganshire (oggi Ceredigion), per ovviare a questo problema, pensarono di incrociare il corgi con il welsh collie, altra razza da pastore utilizzata nel Galles: da questo incrocio si ritiene abbia avuto origine la variet\u00e0 Cardigan che conserva, tra le sue caratteristiche, il mantello blue merle comune appunto a tutte le variet\u00e0 della razza collie.\nIl corgi, nonostante le sue doti e le sue capacit\u00e0 non comuni, sarebbe rimasto un cane da fattoria se nel 1933, l'allora duca di York, poi re Giorgio VI, non avesse acquistato un cucciolo di questa razza, Rozavel Golden Eagle, per regalarlo alla figlia Elisabetta (poi diventata regina Elisabetta II). Il cane venne ribattezzato Susan e conquist\u00f2 immediatamente il cuore della famiglia reale. A questo primo soggetto se ne aggiunsero presto molti altri dando vita all'allevamento della famiglia reale conosciuto con l'affisso Windsor.\nDa allora i corgi sono divenuti per definizione \"i cani della regina\", definizione entrata nell'uso corrente.\nCaratteristiche.\nIl welsh corgi pembroke \u00e8 un vivace, curioso ed intelligentissimo piccolo cane, con una caratteristica testa da volpe, zampe molto corte e con o senza coda. L'aggettivo \"piccolo\" va riferito solo alla sua taglia, poich\u00e9 il carattere \u00e8 quello di un cane pi\u00f9 grande, di un cane da lavoro. \u00c8 noto anche come \"bread loaf\", e le tipologie di colore di questa razza sono anch'esse legate alla tostatura del pane: non tostato, tostato, bruciato.\nLe sue dimensioni ne fanno un compagno ideale che occupa poco spazio in casa e che si adatta facilmente sia alla vita di citt\u00e0 sia a quella di campagna. Non necessita di attivit\u00e0 fisica particolarmente intensa, anche se \u00e8 piuttosto difficile stancarlo. Il suo pelo corto richiede pochissime cure, pur rappresentando un'ottima protezione contro il freddo e l'umido, in quanto dotato di un fitto sottopelo. \nLa sua origine, d'altra parte, \u00e8 quella di un cane da lavoro: \u00e8 stato usato, e lo \u00e8 ancora oggi anche se in misura sempre pi\u00f9 ridotta, come pastore di vacche, famoso per la sua particolare caratteristica di mordere i garretti dei bovini e subito dopo appiattirsi al suolo per evitarne il calcio.\nAlle sue capacit\u00e0 lavorative, si aggiunge il fatto di essere un ottimo cacciatore di topi e conigli e talvolta anche di fagiani e pernici; pu\u00f2 inoltre essere addestrato all'obbedienza e alle prove di agilit\u00e0 e resta per natura un ottimo cane da guardia.\nAnche i soggetti cosiddetti \"da esposizione\" mantengono inalterate queste caratteristiche, contrariamente a quanto \u00e8 accaduto a molte altre razze che, selezionate solo in base a caratteristiche morfologiche, hanno s\u00ec raggiunto alti livelli di perfezione estetica, ma hanno perso nel contempo qualit\u00e0 di carattere e di attitudine al lavoro.\nLa coda nel corgi.\nFino a qualche anno fa era uso comune tagliare la coda ai cuccioli nei primi giorni di vita.\nIn molti paesi Europei questa pratica \u00e8 stata vietata e ci\u00f2 ha costretto l'FCI ad aggiornare lo standard di razza inserendo un esplicito riferimento alla coda: \"Coda: inserita in linea con la dorsale, portata bassa non arrotolata all'indietro. Portata sulla linea della dorsale in movimento, bassa negli altri casi.\"\nIl welsh corgi pembroke \u00e8 talvolta portatore di una mutazione genica che lo fa nascere privo di coda."}
{"id": "598659", "revid": "1745361", "url": "https://it.wikipedia.org/wiki?curid=598659", "title": "Acasto", "text": "\u00c0casto (, ) \u00e8 un personaggio della mitologia greca. Fu un re di Iolco, argonauta e prese parte alla caccia del cinghiale calidonio.\nGenealogia.\nFiglio di Pelia e Anassibia (o Filomache), spos\u00f2 Astidamia ed ebbe tre figlie Sterope e Laodamia e Stenele.\nMitologia.\nSuccesse al trono del padre dopo che questi fu fatto uccidere da Medea e Giasone e poi espulse i due cospiratori dal regno. \nIn onore del padre istitu\u00ec dei giochi funebri dove partecip\u00f2 anche Peleo (che era in esilio presso di lui per aver ucciso Euritione) e che fu oggetto prima delle avances di sua moglie e poi della sua vendetta poich\u00e9 lo accus\u00f2 di aver cercato di violentarla.\nAcasto (che non seppe mai che le accuse di violenza erano false), non uccise direttamente Peleo ma lo invit\u00f2 ad una battuta di caccia sul monte Pelio e quando la sera questi dorm\u00ec gli nascose la spada e lo abbandon\u00f2. Al risveglio Peleo fu catturato dai Centauri ma Chirone (uno di centauri) lo salv\u00f2 e gli rese la spada.\nIolco (il regno di Acasto) fu infine saccheggiato dai Dioscuri da Peleo che infine uccise Astidamia squartandola.\nAlla morte di Acasto il suo regno (di cui era originario Giasone) fu dato a Tessalo (figlio di Giasone)."}
{"id": "598660", "revid": "36426", "url": "https://it.wikipedia.org/wiki?curid=598660", "title": "Tempietto di Sant'Emidio Rosso", "text": "Il tempietto di Sant'Emidio Rosso \u00e8 stato edificato al di fuori delle vecchie mura cittadine di Ascoli Piceno e rappresenta uno dei siti religiosi dedicati a sant'Emidio, patrono della citt\u00e0.\nStoria e descrizione.\nSorge nel quartiere di Porta Solest\u00e0 poco distante dal ponte Romano e dalla fonte di sant'Emidio.\nLa dedicazione al santo ricorda che in quel luogo questi sub\u00ec la pena della decapitazione e, secondo la tradizione agiografica, si incammin\u00f2, con in mano la sua testa, per raggiungere le grotte. Queste erano il luogo dove si era rifugiato coi compagni durante le persecuzioni, che divennero il posto del loro sepolcro ed in seguito sede dell'oratorio trasformato, nella prima met\u00e0 del Settecento, nel tempietto di Sant'Emidio alle Grotte.\nLa piccola chiesa, a pianta ottagonale, finestrata e con basamento di travertino liscio, nasce come ampliamento del capitello votivo che custodiva il sasso della decapitazione.\nLa pietra \u00e8 identificata col nome de \"\u201cla cona de Santo Migno\u201d\". \"\u201cCona\u201d\" \u00e8 una parola che deriva dal greco bizantino (\u03b5\u03af\u03ba\u03cc\u03bd\u03b1) che vuol dire \"\"ritratto\" o \"immagine\" e \"Santo Migno\"\" che significa di modesta statura, piccolo, grazioso.\nIl popolo dei fedeli ascolani ha destinato questa pietra a divenire la reliquia della memoria del martirio del santo cefaloforo, primo vescovo di Ascoli, conservandola ancora oggi al di sotto dell'unico altare all'interno della chiesetta.\nI primi cristiani protessero il cippo racchiudendolo in un modesto capitello votivo che lo custod\u00ec per lunghi secoli.\nMancano dati certi tanto sul progettista quanto sugli esecutori della costruzione del tempietto. Gli storici ascolani forniscono due differenti versioni.\nUna vuole che verso il 1500 i canonici del duomo divennero i custodi della pietra e nel 1562 provvidero a sistemare il piccolo capitello votivo aggiungendo una grata di protezione, pavimentandolo e intonacando le porzioni di muro. \nNel 1571 intervennero nuovamente sul piccolo fabbricato per apportare migliorie alla pavimentazione dell'ingresso con sassi e pietre di loro propriet\u00e0. Tra il 1592 e il 1594 gli stessi canonici si adoperarono per operare un'ulteriore e definitiva sistemazione del capitello. Fecero realizzare lavori di maggior spesa, forse affidati al maestro lombardo Marco Bonera, che da alcuni si \u00e8 creduto l'artefice di una prima struttura nella stessa forma ottagonale dell'attuale tempietto.\nAltri storici, come Sebastiano Andreantonelli, Francesco Antonio Marcucci e Luigi Leporini, dichiarano che l'opera di costruzione del tempietto e la forma attuale fu data forse da Fulgenzio Morelli per incarico del vescovo Donati, che pose il proprio stemma al di sopra del portale, nel 1633. In realt\u00e0, il lapicida Morelli, che non era un architetto, era morto intorno alla met\u00e0 del decennio precedente; la questione della paternit\u00e0 artistica resta dunque aperta. \nIn particolare Andreantonelli riporta come prova dell'attribuzione l'epigrafe tuttora visibile sul portale:\n\"SANCTO.EPISCOPO.ET.MART.EMYGDIO.IN.LOCO.MARTYRII.EIVS.EREXIT.ET.DICAVIT.SIGISMVNDVS.DONATVS.DE.CORRIGIO.EPISC.ET.PRINC.ASCVLI.MDCXXIII(recte MDCXXXIII)\"\n\"(A Sant'Emidio, vescovo e martire di Ascoli, nel luogo del suo martirio, il vescovo e principe di Ascoli Sigismondo Donati da Correggio costru\u00ec e dedic\u00f2. 1623 (1633) )\"\nIl tempietto si distingue per essere interamente dipinto, anche internamente, di rosso, colore che ricorda il sangue versato dal Martire. All'interno \u00e8 il sobrio altare, al di sotto del quale \u00e8 la pietra sulla quale, secondo la tradizione, pose il proprio capo Sant'Emidio all'atto della decollazione. Sopra l'altare \u00e8 la modesta tela raffigurante la \"Decapitazione di Sant'Emidio\", incorniciata da un dossale d'altare dipinto illusionisticamente alla maniera ascolana del XVIII secolo.\n\u00c8 un luogo di culto molto sentito nella devozione popolare ed anche per questo motivo \u00e8 molto facile trovarlo aperto e frequentato da cittadini ascolani."}
{"id": "598663", "revid": "834", "url": "https://it.wikipedia.org/wiki?curid=598663", "title": "Cilantro", "text": ""}
{"id": "598668", "revid": "1656773", "url": "https://it.wikipedia.org/wiki?curid=598668", "title": "Ordo\u00f1o I delle Asturie", "text": "Origine.\nFiglio del re delle Asturie Ramiro I e della prima moglie del padre, Urraca, una giovane galiziana.\nBiografia.\nNato ad Oviedo, alla corte del re delle Asturie, il cugino Alfonso II, nello stesso anno in cui nacque (830), si trasfer\u00ec a Lugo col padre, che era stato nominato governatore della Galizia.Ancor giovane, sostitu\u00ec, come governatore di Galizia, il padre che si era recato in \"Bardulias\" (il nome con cui veniva chiamata la Castiglia all'origine della Reconquista) per contrarre le seconde nozze con una donna (Paterna o Urraca) di origine castigliana.\nNell'842, il padre Ramiro, alla morte di Alfonso fu eletto re, ma dovette contrastare la rivolta del conte \"Nepoziano\". Ordo\u00f1o, che aveva ricevuto una buona educazione militare, organizz\u00f2 le truppe galiziane pronte ad intervenire in aiuto del padre, ma Ramiro riusc\u00ec a battere Nepoziano senza l'aiuto del figlio.Ordo\u00f1o fu confermato governatore della Galizia, ed in un secondo tempo, prima di raggiungere la maggior et\u00e0 fu associato al regno dal padre.\nNell'847, a 17 anni, spos\u00f2 una nobile di nome Munia o Nu\u00f1a, probabile sorella di \u00cd\u00f1igo Arista, primo re di Pamplona (o di Navarra).\nSuccedette al padre, come re delle Asturie, nell'850, il 1\u00ba gennaio. Fu il primo re a non essere eletto, ma ad ereditare il regno da suo padre, Ramiro.\nPoco dopo essere salito al trono fu attaccato dai Baschi, alleati ai Banu Qasi di Saragozza. Mentre rientrava ad Oviedo, dopo aver sconfitto i ribelli, gli giunse notizia che le truppe di al-Andalus stavano preparando un attacco contro la \"Bardulias\": allora anticipandone le mosse, prima che i Mori attaccassero, avanz\u00f2 contro di loro, li spinse verso il fiume Ebro e li sconfisse.\nAppoggi\u00f2 allora la rivolta dei mozarabi del nord ovest di al-Andalus, inviando un contingente in aiuto dei toledani, ma fu duramente sconfitto nella battaglia del \"Guadacelete\", nell'854.Questa disfatta lo port\u00f2, con lo scopo di consolidare le difese del regno ad attuare il ripopolamento del \"Deserto del Duero\", la regione compresa tra la cordigliera asturiana ed il fiume Duero, cos\u00ec furono ripopolate e soprattutto fortificate le citt\u00e0 di Le\u00f3n, Astorga, Tui, e Amaya, cittadina nei dintorni di Burgos. \nIl governatore di Saragozza, Musa II, preoccupato sia per l'intraprendenza di Ordo\u00f1o e sia per il fatto che si era ribellato all'autorit\u00e0 dell'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, aveva fortificato la citt\u00e0 di Albaida (l'attuale Albelda de Iregua), ma, nonostante ci\u00f2, nell'859, Ordo\u00f1o lo attacc\u00f2 e lo sconfisse davanti alla citt\u00e0 di Albaida, che poi assedi\u00f2, conquist\u00f2 e distrusse, uccidendone il governatore.\nOrdo\u00f1o aveva intenzione di avanzare verso Tudela, citt\u00e0 dei Banu Qasi, per avere il controllo dell'accesso alla Navarra ed ai Paesi Baschi, ma l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, lo prevenne con l'invasione dell'\u00c1lava, saccheggiando diverse citt\u00e0.Nell'863, Ordo\u00f1o fu duramente sconfitto da \u02bfAbd al-Ra\u1e25m\u0101n, figlio dell'emiro, Mu\u1e25ammad I, in una battaglia dove persero la vita 19 conti asturiani, mentre a \"Bureba\", i Mori sconfiggevano Rodrigo, primo conte di Castiglia, fermando cos\u00ec la Reconquista per molti anni.\nSul finire del suo regno, Ordo\u00f1o dovette subire un'incursione dei Vichinghi, in Galizia.\nOrdo\u00f1o mor\u00ec ad Oviedo, il 27 maggio dell'866, fu tumulato a Oviedo, nella chiesa di Santa Maria e gli succedette il figlio Alfonso III.\nDiscendenza.\nOrdo\u00f1o e M\u00fania, ebbero sei figli:"}
{"id": "598674", "revid": "712828", "url": "https://it.wikipedia.org/wiki?curid=598674", "title": "Broly", "text": " \u00e8 un personaggio immaginario della serie \"Dragon Ball\". Ha fatto il suo debutto come antagonista nel film \"Dragon Ball Z - Il Super Saiyan della leggenda\" (1993); in seguito \u00e8 riapparso in \"Dragon Ball Z - Sfida alla leggenda\" (1994), mentre nel successivo \"Dragon Ball Z - L'irriducibile bio-combattente\" (1994) \u00e8 presente un suo clone chiamato . Nel 2018 una versione rielaborata del personaggio \u00e8 apparsa come antagonista nel film \"Dragon Ball Super - Broly\". Inoltre \u00e8 stato inserito come personaggio giocabile in quasi tutti i videogiochi.\nCreazione e design.\nIl personaggio \u00e8 stato originariamente creato da Takao Koyama e disegnato da Akira Toriyama. Come accade con altri esponenti della razza Saiyan, il nome di Broly \u00e8 un gioco di parole derivato da quello di una verdura, in particolare dalla parola \"broccoli\", mentre quello di suo padre Paragas viene dalla parola \"asparagus\".\nCome tutti i Saiyan purosangue, Broly possiede occhi neri, capelli neri che non crescono mai e, fino a un certo punto, una coda. Il suo taglio di capelli \u00e8 un po' disordinato e raggiunge la met\u00e0 della sua schiena. In entrambe le versioni indossa un oggetto che gli controlla la mente. Nella versione rielaborata viene mostrato con cicatrici da battaglia sul viso e sul corpo. Broly \u00e8 notevolmente pi\u00f9 grosso, muscoloso e alto di Son Goku e gli altri protagonisti. Nella versione rielaborata indossa l'armatura tradizionale dei Saiyan, anche se in seguito viene rivelato che \u00e8 legato all'Armata di Freezer, mentre in entrambe le versioni indossa anche una coperta di pelo intorno alla vita.\nApparizioni.\nFilm di \"Dragon Ball Z\".\nNella sua iterazione originale, Broly \u00e8 nato lo stesso giorno di Goku con un livello di potenza di 10.000, maggiore di quello della maggior parte dei Saiyan adulti d'\u00e9lite, e da adulto \u00e8 mentalmente instabile a causa del pianto di Goku nell'incubatrice accanto a lui, cos\u00ec come degli eventi traumatici durante la sua prima infanzia dal momento che Re Vegeta, vedendo il potere di Broly come una potenziale minaccia per il suo governo, aveva ordinato che venisse giustiziato insieme al padre . La sua estrema potenza gli aveva permesso di far sopravvivere se stesso e il padre al tentato omicidio e alla successiva distruzione del pianeta Vegeta da parte di Freezer. In seguito aveva sviluppato l'abilit\u00e0 di trasformarsi nel di cui Freezer ha sempre avuto paura e le sue tendenze distruttive potevano essere sedate solo da uno speciale dispositivo di controllo creato dagli scienziati di Paragas.\nNel film \"Dragon Ball Z - Il Super Saiyan della leggenda\" (1993) Paragas attira Vegeta, Goku e i loro compagni su un altro pianeta, Neo Vegeta, con l'intenzione di vendicarsi di Re Vegeta attraverso suo figlio. Broly, vedendo Goku, ricorda il giorno in cui era stato pugnalato dalle truppe Saiyan e lasciato morire, andando cos\u00ec in collera, distruggendo il dispositivo di controllo e diventando l'inarrestabile Super Sayan leggendario. Sconfigge senza sforzo Goku, Vegeta, Son Gohan, Trunks e Piccolo prima di uccidere suo padre. Alla fine viene sconfitto da Goku, che riceve abbastanza energia da colpirlo infliggendogli una grave ferita che sembra distruggerlo, ma Broly sopravvive abbastanza da arrivare nella sua capsula di salvataggio prima che una cometa colpisca e distrugga Neo Vegeta.\nIn \"Dragon Ball Z - Sfida alla leggenda\" (1994), Broly atterra sulla Terra. Ancora ferito e vivo a malapena dopo la sua battaglia con Goku, ritorna alla sua forma normale, perde conoscenza e rimane ibernato nel ghiaccio. Sette anni dopo viene risvegliato ancora una volta dai lamenti del secondogenito di Goku, Son Goten. Dopo aver scambiato Goten per Goku a causa del loro aspetto simile, Broly ridiventa il Super Sayan leggendario e combatte contro Gohan, Goten, Videl e Trunks. Alla fine viene distrutto da Gohan, Goten e dal presunto spirito di Goku quando la loro Kamehameha combinata lo colpisce e lo spedisce verso il sole, cancellandolo una volta per tutte.\nIn \"Dragon Ball Z - L'irriducibile bio-combattente\" (1994) i campioni di sangue di Broly arrivano nelle mani di un industriale, che ne crea un clone tramite la biotecnologia. In seguito il clone si risveglia e si mescola con il bio-liquido, mutando in una creatura conosciuta come \"Bio-Broly\". Quest'ultimo combatte contro Goten, Trunks, C-18 e Crilin, venendo sconfitto dopo che il suo corpo viene esposto all'acqua e si pietrifica prima di essere fatto esplodere da una potente onda combinata di Kamehameha, che pone fine alla sua minaccia per sempre.\n\"Dragon Ball Super - Broly\".\nLa nuova versione di Broly appare come il principale antagonista del film \"Dragon Ball Super - Broly\" (2018), in cui incontra Goku e Vegeta prima di incontrare Freezer e Whis per la prima volta. Sebbene il personaggio originale fosse particolarmente popolare, non faceva parte della continuity della serie. Per l'occasione la sua storia ha subito un reboot: infatti qui viene ritratto come un Saiyan straordinariamente potente che era stato esiliato nel devastato pianeta Vampa da Re Vegeta poich\u00e9 invidioso del suo potere. Broly aveva trascorso i successivi decenni vivendo in esilio con suo padre Paragas fino a quando non erano stati salvati dai soldati dell'Armata di Freezer Cheelai e Lemo, con cui aveva fatto rapidamente amicizia. Paragas usa Broly come arma di vendetta contro Re Vegeta attraverso suo figlio Vegeta ma viene ucciso da Freezer per far diventare Broly un potente Super Sayan. Successivamente Goku e Vegeta si fonderanno insieme formando Gogeta, che spinger\u00e0 Broly fino ad un nuovo potenziamento detto \u201cBerserker\u201d che costringer\u00e0 Gogeta all\u2019utilizzo del Super Sayan blu. Alla fine Broly viene quasi sconfitto, ma Cheelai e Lemo riescono a usare le sfere del drago per riportarlo a Vampa. Cheelai e Lemo si sistemano con Broly, che si riprende, ma ricevono la visita di Goku che porta al gruppo delle provviste e fa amicizia con Broly.\nAltri media.\nA partire da ' (1993), Broly \u00e8 stato incluso in diversi videogiochi relativi a \"Dragon Ball Z\". In ' (2005), Broly \u00e8 il soggetto di tre storie alternative: una si occupa di cosa sarebbe successo se Broly e Paragas fossero riusciti a distruggere i Guerrieri Z; in un'altra Broly viene posto sotto il controllo del Dottor Gelo; nella terza, Broly arriva durante l'arco narrativo di Majin Bu e fa amicizia con Mr. Satan. Nella modalit\u00e0 storia di \"\" (2008) \u00e8 presente un libero adattamento del suo film d'esordio. Il personaggio \u00e8 presente anche nel primo set di personaggi DLC del videogioco \"Dragon Ball FighterZ\" (2018).\nBench\u00e9 Broly non compaia mai nel manga originale, appare come un frequente antagonista nel manga spin-off \"\" (2012), scritto da Toyotar\u014d per \"Weekly Sh\u014dnen Jump\" e pubblicato da Sh\u016beisha, dove agisce come lo scagnozzo di Genoma nel piano di quest'ultimo per recuperare le sfere del drago dalla stella nera.\nAbilit\u00e0.\nCome altri Saiyan della saga, Broly possiede forza, sensi, durabilit\u00e0, agilit\u00e0, velocit\u00e0 e riflessi sovrumani. Ha anche la capacit\u00e0 di volare, oltre a creare e potenziare gli attacchi con l'uso del \"ki\", creando potenti attacchi energetici, uno dei quali \u00e8 chiamato Cannone Eliminatore. A differenza di Goku e Vegeta, la sua aura \u00e8 verde. Possiede la capacit\u00e0 di trasformarsi in un Super Saiyan, cambiando il colore dei suoi capelli da nero a dorato. Al costo di parte della sua coscienza, pu\u00f2 trasformarsi in Super Sayan leggendario, i muscoli aumentano a dismisura, i capelli si allungano e il loro colore cambia da dorato a verde. Nella sua versione originale \u00e8 molto pi\u00f9 forte di Goku e dei suoi amici in entrambe le forme, e in \"Dragon Ball Super: Broly\" combatte con facilit\u00e0 contro Goku e Vegeta trasformati in Super Saiyan blu.\nIl suo livello di potenza ufficiale nella forma di Super Saiyan leggendario nell'ottavo film, \u00e8 di circa 1.400.000.000 secondo un V-Jump del 2004 che annunciava la sua apparizione in Dragon Ball Z: Budokai 3, mentre nella guida \"Daizenshuu 6: Movies &amp; TV\" (1995), si afferma che il potere di Broly Super Saiyan supera quello di Goku Super Saiyan e che nella sua forma di Super Saiyan leggendario, Broly \u00e8 un avversario con potenza infinita. Secondo Takao Koyama in un'intervista del 2006, Broly pu\u00f2 essere percepito come il pi\u00f9 forte e potente antagonista della serie di \"Dragon Ball Z\", ma in un'intervista del 2013 riguardante il film \"Dragon Ball Z - La battaglia degli dei\" in cui Goku affronta il dio della distruzione Beerus, ha dichiarato che anche Broly non potrebbe batterlo dato che Beerus \u00e8 troppo veloce e forte. In \"Dragon Ball Super - Broly\" (2018) Goku stesso suggerisce alla fine che lui e Broly possano essere diventati pi\u00f9 forti di Beerus stesso.\nAccoglienza e influenza culturale.\nBroly \u00e8 considerato uno dei pi\u00f9 popolari cattivi della saga di \"Dragon Ball\", con uno status di culto. Shawn Saris di IGN afferma che tra le caratteristiche che rendono memorabile Broly vi sono le sue dimensioni spaventose e il suo comportamento brutale durante i combattimenti. Saris ha classificato Broly al decimo posto nell'elenco dei 13 migliori personaggi di \"Dragon Ball Z\" del 2015. In una lista del 2016 dei migliori combattimenti di \"Dragon Ball Z\", quello tra Broly e i Guerrieri Z nel primo film \u00e8 stato classificato come settimo, e quello contro Goku, Gohan e Goten nel secondo film come sesto. Nel 2015 Broly si \u00e8 classificato al nono posto nella lista dei dieci migliori cattivi di \"Dragon Ball\" di Otakukart.com, che ha anche criticato la ragione della sua rabbia (il pianto di Goku), cos\u00ec come la mancanza di personalit\u00e0 e battute nei tre film originali. Fu percepito come \"unidimensionale\" e \"stupido\" e, secondo Will Harrison, \"inteso puramente come contrappeso ai tipici moventi e pulsioni del malvagio\", ma rimane popolare in modo simile a Boba Fett di \"Guerre stellari\". Tuttavia, la versione rielaborata ha ricevuto molte pi\u00f9 lodi.\nIl personaggio ha ispirato il Super Saiyan leggendario femmina, Kale, raffigurata in \"Dragon Ball Super\". Kale rappresenta apparentemente il Broly del Sesto Universo, poich\u00e9 ha un design di trasformazione molto simile cos\u00ec come i poteri di un Super Sayan leggendario."}
{"id": "598679", "revid": "181699", "url": "https://it.wikipedia.org/wiki?curid=598679", "title": "Distretto di Tvrdo\u0161\u00edn", "text": "Il distretto di Tvrdo\u0161\u00edn (\"okres Tvrdo\u0161\u00edn\") \u00e8 uno dei 79 distretti della Slovacchia, situato nella regione di \u017dilina, nella parte centrale del Paese.\nFino al 1918, il distretto faceva parte della contea ungherese di Orava.\nSuddivisione amministrativa.\nIl distretto \u00e8 composto da 2 citt\u00e0 e 13 comuni:"}
{"id": "598680", "revid": "287204", "url": "https://it.wikipedia.org/wiki?curid=598680", "title": "Distretto di Tvrdosin", "text": ""}
{"id": "598681", "revid": "1543377", "url": "https://it.wikipedia.org/wiki?curid=598681", "title": "Boris Souvarine", "text": "Biografia.\nOperaio e figlio di un operaio, Souvarine \u00e8 fin dal 1919 il principale animatore del Comitato della Terza Internazionale con Fernand Loriot e Charles Rappoport. Milita in seno alla Sezione Francese dell'Internazionale Operaia (SFIO) su basi marxiste rivoluzionarie perch\u00e9 il partito abbandoni la Seconda Internazionale, cosa che avvenne al congresso di Strasburgo del febbraio 1920, poi perch\u00e9 la SFIO aderisca alla Terza Internazionale, cosa che fu votata dalla maggioranza al congresso di Tours nel dicembre 1920 sulla base di una mozione di cui \u00e8 stato un coautore. \nRisale ad allora la fondazione della Sezione Francese dell'Internazionale Comunista, il futuro Partito Comunista Francese. Souvarine \u00e8 eletto al primo comitato direttivo della SFIC e fa parte nel 1921 dei delegati francesi al terzo congresso dell'Internazionale Comunista o Comintern, dove \u00e8 eletto al tempo stesso nel comitato esecutivo e nel Praesidium che conta allora sette membri). Il 17 luglio 1921 entra nella segreteria del Comintern e nessun altro francese avrebbe ricoperto funzioni cos\u00ec importanti in seno al Comintern. All'epoca Souvarine vive principalmente a Mosca, ma \u00e8 impegnato anche nella vita del partito francese dove si oppone al centro di Frossard e Cachin. Perde cos\u00ec il suo posto nel comitato direttivo al congresso di Marsiglia nel dicembre 1921, per riguadagnarlo nel 1923 al consiglio nazionale di Boulogne che segna la vittoria dell'ala sinistra pro-bolscevica. Entra allora nell'ufficio politico. \nNel 1923 esplodono tra i dirigenti bolscevichi i conflitti che covavano dalla malattia di Vladimir Lenin. Souvarine assume posizioni critiche di fronte alla direzione e prende talvolta le parti di Lev Trockij, opponendosi in Francia ad Albert Treint che \u00e8 appoggiato da Grigorij Evseevi\u010d Zinov'ev e dalla direzione dell'Internazionale. Nel gennaio 1924 al congresso di Lione risulta vincitore del confronto, ma Treint con l'appoggio di Manouilski e di tutti i delegati del Comintern fa vacillare il Comitato direttivo in marzo. In un testo del marzo 1924 Souvarine denuncia il \u00abcentralismo meccanico, burocratico, e irresponsabile\u00bb in seno alla SFIC. La pubblicazione da parte di Souvarine de \"Il Nuovo corso\" di Trockij ne \"Il Bollettino Comunista\" serve da pretesto per la sua esclusione dal Comintern e dunque dalla SFIC, annunciata da \"L'Humanit\u00e9\" (ancora oggi l'organo del Partito Comunista Francese) il 19 luglio 1924. La sua esclusione fa in realt\u00e0 seguito alla sua opposizione alla bolscevizzazione e stalinizzazione della SFIC. \nA partire dal 1925 ripubblica \"Il Bollettino Comunista\". \u00c8 membro fondatore del Circolo Comunista Democratico nel 1930 e della sua rivista \"La Critique sociale\". Souvarine resta tutta la sua vita un avversario accanito dello stalinismo. Negli anni trenta pubblica la sua biografia di Iosif Stalin, una disamina storica del bolscevismo sulla quale diamo un resoconto specifico pi\u00f9 oltre. Souvarine smontava gi\u00e0 all'epoca i meccanismi delle menzogne create ad arte sulla realt\u00e0 del regime sovietico, regime che considerava come una \u00abnegazione del socialismo e del comunismo\u00bb. \nNel 1935 fonda l'Istituto di storia sociale e raccoglie un'importante documentazione sul comunismo, l'Unione Sovietica e il movimento operaio. \u00c8 il principale animatore di \"Est-ovest\", rivista di notizie sui Paesi dell'est che d\u00e0 un grande posto ai dissidenti. Ha creato anche la rivista \"Il Contratto sociale\". Nello stesso anno vede la luce il suo \"Stalin\" anche in Francia. Nel 1940 \u00e8 arrestato a Marsiglia dal governo di Philippe P\u00e9tain e incarcerato. Salvato da un amico, capitano di corvetta dell'esercito, \u00e8 costretto a espatriare negli Stati Uniti. Come conseguenza dell'Operazione Barbarossa la valutazione su Stalin negli Stati Uniti cambia radicalmente: da nemico e alleato di Hitler, viene considerato improvvisamente una vittima e un campione di democrazia.\nSouvarine diventa un personaggio scomodo, il suo libro scompare dalle librerie e in quanto antistalinista esplicito e dichiarato viene guardato con sospetto. Isolato socialmente, non trova pi\u00f9 lavoro. Una ristretta cerchia di intellettuali, politici e diplomatici lo stima silenziosamente. Classificato ufficialmente come trockijista a causa della comune attivit\u00e0 antistalinista, in realt\u00e0 gi\u00e0 nel 1939 rompe politicamente con Trockij, al quale non risparmia critiche e sul piano tattico e su quello di fondo, respingendo la sua teoria della rivoluzione permanente come \u00abnozione verbosa e astratta\u00bb (prefazione all'edizione del 1939 del suo \"Stalin\").\nLibro su Stalin.\nLo \"Stalin\" di Souvarine \u00e8 un'opera monumentale (quasi mille pagine, inclusa la vasta bibliografia), scritta tra il 1930 e il 1935 su commissione dell'editore Alfred Knopf di New York, il quale aveva posto condizioni non ideali: i capitoli dovevano essere inviati uno a uno per la traduzione e l'autore non ebbe mai modo di compiere una revisione completa dell'opera. Vi sono in effetti nel testo alcune ripetizioni che avrebbero potuto essere eliminate ad una rilettura pi\u00f9 generale. Nonostante la mole e questi modesti limiti, l'opera \u00e8 scritta con grandi capacit\u00e0 narrative, rigore storico e si legge agevolmente. Le vicissitudini del libro sono significative in quanto specchio di quegli anni drammatici. L'editore, influenzato da Raymond Postgate, uno stalinista britannico, rinunci\u00f2 alla pubblicazione, cedendo i diritti a Martin Secker e Warburg Publishers di Londra e subappaltando l'edizione statunitense a una piccola casa editrice che ebbe breve vita e che cedette a sua volta i diritti ad un'altra ancora pi\u00f9 piccola. Come risultato il libro conobbe solo quattro edizioni negli Stati Uniti. Dopo notevoli difficolt\u00e0 provocate dall'opposizione di stalinisti, nonostante l'appoggio di Simone Weil e il libro vide finalmente la luce anche in Francia nel 1935. Nel 1940 furono aggiunti un capitolo finale e un'appendice per aggiornare il libro ai drammatici avvenimenti bellici che incalzavano fino a quando l'invasione nazista della Francia mise la parola fine.\nL'autore ha avuto l'accortezza nella ristampa del 1977, che \u00e8 la fonte della traduzione italiana di lasciare il testo intatto, anche se scrive nella prefazione: \u00abL'autore [...] [c]erto oggi non lo scriverebbe come un tempo. [...] \u00c8 dunque ovvio che l'autore non sia pi\u00f9 qual era quando si mise all'opera: un \u00abcomunista\u00bb nel senso in cui si definiva Jaur\u00e8s all'inizio del secolo, quando il termine era sinonimo di socialista e di socialdemocratico\u00bb. Grazie a questa consapevole accortezza l'opera diventa essa stessa un documento storico e insieme la migliore dimostrazione che si possa fare storia, purch\u00e9 muniti di spirito scientifico e di intelligenza critica, anche essendo parte in causa un protagonista e una vittima degli eventi di cui si narra, quasi in contemporanea con il loro svolgimento.\nOltre che di Stalin il libro parla diffusamente delle rivoluzioni russe e di Lenin, con il quale Souvarine si confront\u00f2 pi\u00f9 volte (esiste una lettera di Lenin a Souvarine che risponde alle sue critiche) sempre con il medesimo spirito critico. \u00c8 impossibile non rilevare l'influenza di questa opera anche in altre di argomento analogo e assai posteriori (ad esempio, il, \"Lenin\" di H\u00e9l\u00e8ne Carr\u00e8re d'Encausse) soprattutto di cultura francese e probabilmente nei notissimi lavori su Stalin di Roy Medvedev. Raramente, se non mai, la si trova tuttavia citata in bibliografia, ulteriore indice di quella \u00abconsacrazione muta e involontaria\u00bb gi\u00e0 notata dal Souvarine stesso."}
{"id": "598687", "revid": "767487", "url": "https://it.wikipedia.org/wiki?curid=598687", "title": "Maud Olofsson", "text": "Biografia.\nMaud Olofsson \u00e8 cresciuta in H\u00f6gbyn, nell'\u00d6rnsk\u00f6ldsvik Municipality, V\u00e4sternorrland. Inizi\u00f2 la sua carriera politica nel 1974 nella organizzazione giovanile del Partito di Centro.\nNel 1992 lavor\u00f2 per il governo di centrodestra di Carl Bildt e divenne consigliere del ministro del lavoro B\u00f6rje H\u00f6rnlund. Nel 1997, dopo la caduta del governo da lei sostenuto, concentr\u00f2 la sua battaglia politica per lo sviluppo e il sostegno delle comunit\u00e0 rurali svedesi.\nDal 2001, sotto la guida della Olofsson, il partito centrista si avvicin\u00f2 alle ideologie di socialismo liberista, convergendo quindi su posizioni di centrodestra. Non era mancato infatti che nel passato il partito centrista appoggiasse la politica economica del centrosinistra.\nIl 31 agosto del 2004 i tre leader dei partiti d'opposizione svedese si riunirono a casa sua per firmare un protocollo d'intesa politica. L'incontro termin\u00f2 con la decisione di formare una coalizione di centrodestra, denominata Alleanza per la Svezia.\nSi candid\u00f2 alle elezioni legislative del 2006. Il suo partito ottenne un discreto successo ed a seguito della vittoria elettorale dell'Alleanza per la Svezia, il partito centrista divenne un partito di governo.\nNell'ottobre del 2006 il primo ministro svedese Fredrik Reinfeldt nomin\u00f2 Maud Olofsson Ministro dell'Industria e dell'Energia; la donna occup\u00f2 anche la carica di Vice primo Ministro. Nel 2011 annunci\u00f2 le sue dimissioni dai vertici del partito e lasci\u00f2 anche l'esecutivo, venendo succeduta in entrambi i casi da Annie L\u00f6\u00f6f.\nMaud Olofsson \u00e8 sposata con Rolf ed ha tre figli."}
{"id": "598690", "revid": "339392", "url": "https://it.wikipedia.org/wiki?curid=598690", "title": "Turles", "text": ""}
{"id": "598696", "revid": "228587", "url": "https://it.wikipedia.org/wiki?curid=598696", "title": "Distretto di \u017dilina", "text": "Il distretto di \u017dilina (in slovacco: \"Okres \u017dilina\") \u00e8 un distretto della regione di \u017dilina, nella Slovacchia centrale.\nFino al 1918, il distretto faceva parte della contea ungherese di Tren\u010d\u00edn. Il cuore del distretto \u00e8 situato nella valle del fiume V\u00e1h. A causa della sua urbanizzazione, il distretto di \u017dilina \u00e8 una delle regioni pi\u00f9 sviluppate della nazione.\nSuddivisione amministrativa.\nIl distretto \u00e8 composto da 3 citt\u00e0 e 50 comuni:"}
{"id": "598697", "revid": "125283907", "url": "https://it.wikipedia.org/wiki?curid=598697", "title": "Re-ac-tor", "text": "Re-ac-tor \u00e8 un album discografico del 1981 di Neil Young. Qui inizia il tormentato percorso del musicista con dischi molto sorprendenti per i fan tradizionali, in quanto pieni di sperimentazioni spesso non gradite da pubblico e critica. L'album segna l'inizio da parte di Young dell'utilizzo del Synclavier che sarebbe stato presente in maniera massiccia in suoi successivi dischi come \"Trans\" (1982) e \"Landing on Water\" (1986).\nL'album non ebbe una grossa considerazione da parte di critica e pubblico: la stessa Reprise non ristamper\u00e0 l'album in CD fino al 2003.\nIl disco.\nInciso in un periodo in cui Neil Young \u00e8 completamente impegnato nel recupero del figlio Ben, affetto da paralisi cerebrale, l'album viene influenzato da ci\u00f2 dal punto di vista musicale, strumentale, dei contenuti testuali. Il disco presenta sonorit\u00e0 molto \"hard rock\" con brani veloci dai duri riff ripetuti ossessivamente su testi spesso enigmatici. Il semplicistico, estenuante sound delle canzoni pu\u00f2 essere visto come la continuazione stilistica di pezzi influenzati dal punk presenti in \"Rust Never Sleeps\" come \"Sedan Delivery\".\nLa stessa frase presente nel retro (traduzione latina della \"Preghiera della Serenit\u00e0\": \"Deus, dona mihi serenitatem accipere res quae non possum mutare, fortitudinem mutare res quae possum, alque sapientiam differentiam cognoscere\"), indica chiaramente lo stato d'animo del cantautore canadese.\nRegistrazione.\nIn fase di registrazione dell'album, si presenta un Neil Young completamente distratto dai suoi problemi familiari e che sembra faccia tutto volutamente con sufficienza senza curarsi pi\u00f9 di tanto di testi e arrangiamenti, lo dimostra la lunga \"T-bone\", una canzone che pare una presa in giro dell'ascoltatore con lo stesso ritmo e lo stesso verso (\u00abHo il pur\u00e9 di patate / Non ho la bistecca\u00bb) ripetuti all'infinito. Il suono dell'album in generale risulta molto metallico pieno di feedback e distorsioni con le canzoni piene di effetti bizzarri (come il cantato balbettato e rumori strani).\nUna testimonianza di Sampedro, anni dopo, rafforza questa impressione, il chitarrista dei Crazy Horse infatti conferma che i pezzi dell'album erano per la maggior parte incompleti in fase di registrazione, da cui i vari riempitivi: battiti di mani, suoni percussivi con pezzi di metallo e tamburelli. Queste ultime caratteristiche rendono unico il suono dell'album, che in caso contrario sarebbe una copia un po' pi\u00f9 aggressiva di album quali \"Everybody Knows This Is Nowhere\" e \"Zuma\".\nTra i pezzi dell'album degni di nota: \"Southern Pacific\", che \u00e8 il brano pi\u00f9 orecchiabile dell'album (e che usc\u00ec anche come singolo) e \"Shots\", la \"cavalcata\" finale con sottofondo di mitra, composta gi\u00e0 nel 1978.\nTesti.\nI testi dell'album, contrariamente alle abitudini di Neil stranamente molto lineari, sembrano analizzare una specie di \"crisi di mezza et\u00e0\" del cantautore canadese, che nel 1981 si doveva contrapporre ai nuovi fenomeni musicali del punk e new wave, non accettando che il nuovo sconfiggesse il vecchio solo in base alle proprie caratteristiche di novit\u00e0. Per cui in \"Southern Pacific\": \"Mr. Jones, dobbiamo sbarazzarci di te. \u00c8 la politica della compagnia. Ora tu hai una pensione\" e \"Ho fatto il mio tempo. Ora mi lasciano rotolare gi\u00f9 per il declivio\". Oppure sempre in metafora la contrapposizione della propria vecchia macchina con le nuove macchine giapponesi (in \"Motor City\"). E in \"Rapid Transit\": \"No ai rocchettari dell'onda. Ogni onda \u00e8 nuova finch\u00e9 non si infrange\". In \"Shots\" ritorna il solito Neil Young enigmatico, poetico ed evocativo, con parole che sembrano voler dire molto di pi\u00f9 di quello che alla lettera possono significare."}
{"id": "598698", "revid": "287204", "url": "https://it.wikipedia.org/wiki?curid=598698", "title": "Distretto di Zilina", "text": ""}
{"id": "598702", "revid": "6066", "url": "https://it.wikipedia.org/wiki?curid=598702", "title": "Souvarine", "text": ""}
{"id": "598705", "revid": "122403834", "url": "https://it.wikipedia.org/wiki?curid=598705", "title": "Sistema monistico", "text": "Il sistema monistico (in inglese \"one-tier system\") \u00e8 un sistema di amministrazione e controllo delle societ\u00e0 per azioni e delle altre societ\u00e0 la cui disciplina \u00e8 modellata su quella delle societ\u00e0 per azioni, caratterizzato dalla presenza del solo consiglio di amministrazione, eletto dall'assemblea dei soci con la soppressione del collegio sindacale. Si contrappone al sistema dualistico nel quale, in luogo del consiglio di amministrazione, vi sono due organi collegiali: il consiglio di sorveglianza (\"supervisory board\"), eletto dall'assemblea, e il consiglio di gestione (\"management board\"), eletto dal consiglio di sorveglianza..\nOrdinamento italiano.\nIl sistema monistico (di ispirazione anglosassone) \u00e8 un sistema alternativo di amministrazione e controllo della s.p.a. (utilizzabile anche nelle societ\u00e0 cooperative e nelle societ\u00e0 europee), pu\u00f2 essere adottato dalla societ\u00e0 solo con un'espressa previsione statutaria (o con successiva modifica), in assenza della quale si applica la disciplina del modello \"Tradizionale\".\nNel modello monistico:\nAll'assemblea \u00e8 attribuito in particolare il potere di nominare il consiglio di amministrazione.\nIl sistema monistico prevede un consiglio di amministrazione, cui spetta la gestione dell'impresa, che nomina al suo interno un comitato di controllo che esercita il controllo sul corretto esercizio dell'amministrazione. A differenza del modello tradizionale (in cui l'assemblea elegge separatamente gli organi di amministrazione e di controllo) nel modello monistico i controllori sono emanazione degli stessi soggetti controllati.\nLa disciplina del modello monistico \u00e8 contenuta nel codice civile (artt. dal 2409-sexiesdecies al 2409-noviesdecies c.c.). Come per il sistema dualistico la disciplina viene ricostruita su tre livelli di norme:\nConsiglio di amministrazione.\nIl C.d.A deve essere composto per almeno un terzo da membri che rispettino i requisiti di indipendenza dei sindaci (art. 2399 c.c.). \u00c8 permessa la delega di funzioni e la costituzione del comitato esecutivo. Il C.d.A determina anche il numero dei componenti del comitato sul controllo della gestione che comunque non pu\u00f2 essere inferiore a tre nelle societ\u00e0 che fanno ricorso al mercato del capitale di rischio.\nComitato interno per il controllo sulla gestione.\nIl comitato interno per il controllo sulla gestione viene nominato e revocato (anche senza giusta causa) dal C.d.A., ed \u00e8 composto da amministratori (ossia membri del C.d.A.) in possesso dei requisiti di onorabilit\u00e0 previsti e che non ricoprano alcuna funzione amministrativa. La funzione svolta \u00e8 quella propria dell'organo di controllo.\nVi \u00e8 per\u00f2 un problema a livello interpretativo: rispetto alla disciplina del collegio sindacale resterebbe escluso il controllo sulla legittimit\u00e0 degli atti del C.d.A. (ossia rispetto di legge e statuto). La dottrina si interroga se questa esclusione sia una decisione di politica del diritto operata dal legislatore e questa funzione non spetti al comitato di controllo sulla gestione, o se sia possibile recuperare questo tipo di controllo attraverso il rinvio \"ex\" art 223 \"septies\" disp. att. c.c. che permette di estendere \"in quanto compatibili\" le disposizioni del sistema tradizionale sul collegio sindacale al consiglio di sorveglianza del sistema dualistico e al comitato interno per il controllo sulla gestione di quello monistico. \u00c8 un problema molto rilevante in quanto nel sistema monistico il comitato interno rappresenta l'unico organo deputato al controllo della societ\u00e0 e in caso di esclusione della funzione di vigilanza sulla legittimit\u00e0 degli atti si verificherebbe una pesante lacuna."}
{"id": "598706", "revid": "339392", "url": "https://it.wikipedia.org/wiki?curid=598706", "title": "Missile Arrow", "text": ""}
{"id": "598707", "revid": "92723", "url": "https://it.wikipedia.org/wiki?curid=598707", "title": "V\u00e1h", "text": "Il V\u00e1h (in tedesco: \"Waag\"; in ungherese: \"V\u00e1g\"; in polacco: \"Wag\") \u00e8 il fiume pi\u00f9 importante della Slovacchia. Tributario sinistro del Danubio, il V\u00e1h \u00e8 il pi\u00f9 lungo fiume della nazione, con i suoi 403 km. Le sue due sorgenti, la \"Biely V\u00e1h\" (V\u00e1h Bianco) e la \"\u010cierny V\u00e1h\" (V\u00e1h Nero), si trovano rispettivamente sugli Alti e Bassi Tatra; il fiume scorre nella Slovacchia settentrionale e occidentale, e si getta infine nel Danubio presso Kom\u00e1rno. I suoi affluenti da sinistra sono i fiumi Boca, \u0160tiavnica, \u013dup\u010dianka, Rev\u00faca, \u013dubochnianka, Turiec, Raj\u010danka, Domani\u017eanka, Pru\u017einka, Tepli\u010dka, Jar\u010die e Nitra. Gli immissari da destra sono i fiumi Bel\u00e1, Orava, Var\u00ednka, Kysuca, Papradnianka, Biela voda, Lednica, Vl\u00e1ra, Klane\u010dnica, Dubov\u00e1, Dudv\u00e1h, e Mal\u00fd Dunaj.\nIl V\u00e1h comprende canali, laghi artificiali (\u010cierny V\u00e1h, Liptovsk\u00e1 Mara, Be\u0161e\u0148ov\u00e1, Krpe\u013eany, \u017dilina, Hri\u010dov, Nosice, S\u013a\u0148ava, Madunice, Kr\u00e1\u013eov\u00e1 e Selice) e 16 centrali idroelettriche, la cui costruzione inizi\u00f2 negli anni trenta e aument\u00f2 dopo la seconda guerra mondiale. La principale autostrada della Slovacchia si snoda lungo il corso del fiume V\u00e1h (Bratislava - Tren\u010d\u00edn - Pova\u017esk\u00e1 Bystrica e Ru\u017eomberok - Poprad), come anche la principale ferrovia Bratislava - \u017dilina - Ko\u0161ice.\nLe citt\u00e0 slovacche che si sviluppano lungo il fiume sono Liptovsk\u00fd Hr\u00e1dok, Liptovsk\u00fd Mikul\u00e1\u0161, Ru\u017eomberok, Vr\u00fatky, \u017dilina, Byt\u010da, Pova\u017esk\u00e1 Bystrica, P\u00fachov, Ilava, Dubnica nad V\u00e1hom, Nem\u0161ov\u00e1, Tren\u010d\u00edn, Nov\u00e9 Mesto nad V\u00e1hom, Pie\u0161\u0165any, Hlohovec, Sere\u010f, \u0160a\u013ea, Kol\u00e1rovo e Kom\u00e1rno.\nAlluvioni.\nDel V\u00e1h si ricordano alluvioni negli anni 1602, 1625, 1683, 1710, 1714, 1736, 1748, 1794, 1813, 1854, 1864, 1876, 1880, 1889, 1894, 1903, 1925, 1958 \u2013 1960. Fra queste di eccezionale portata fu l'alluvione dell'agosto 1813, considerata un evento che si pu\u00f2 verificare in media ogni 500-1000 anni. La portata di piena raggiunse a \u017dilina i 3300\u00a0m\u00b3/s e a Pie\u0161\u0165any 3900\u00a0m\u00b3/s.\nGrave fu anche l'alluvione del giugno del 1958, considerata un evento che si verifica in media una volta ogni cento anni. La portata di piena raggiunse a \u017dilina i 2330\u00a0m\u00b3/s."}
{"id": "598708", "revid": "74173", "url": "https://it.wikipedia.org/wiki?curid=598708", "title": "Fiume V\u00e1h", "text": ""}
{"id": "598715", "revid": "124320562", "url": "https://it.wikipedia.org/wiki?curid=598715", "title": "Pietro Grimani", "text": "Biografia.\nInfanzia ed educazione.\nFiglio di Pietro Grimani e Caterina Morosini apparteneva al ramo detto \"dall'albero d'oro\" della famiglia Grimani: il padre destin\u00f2 il figlio primogenito Marcantonio al Matrimonio ed il secondo Pietro, che aveva manifestato una precoce e vivace intelligenza, allo studio presso il collegio gesuita di San Francesco Saverio di Bologna in vista di una futura carriera politica. \nQui Pietro Grimani ebbe modo di coltivare un interesse approfondito per l'astronomia divenendo con il tempo una delle personalit\u00e0 di spicco della prima met\u00e0 del XVIII veneziano insieme a Nicol\u00f2 Tron, Lorenzo Tiepolo e Marco Foscarini. \nCarriera politica.\nIl 21 gennaio 1703 Grimani fu eletto \"savio agli Ordini\" e tenne la carica anche nel corso del semestre settembre 1704 - marzo 1705. Dopo alcuni anni di pausa, dovuti alla legge che impediva la contemporanea presenza di pi\u00f9 di due membri della medesima famiglia nel Collegio, Pietro Grimani pot\u00e9 assumere l'incarico di \"savio di Terraferma\" per il secondo semestre del 1707 e 1708 e la nomina, il 23 gennaio 1710, ad ambasciatore presso la corte del Regno Unito. Lasci\u00f2 Venezia nel luglio del medesimo anno e raggiunse Londra l'8 ottobre 1710 in compagnia del fratello minore Lorenzo. \nDalla corrispondenza e dai rapporti di Grimani traspare una notevole ammirazione per la politica britannica che, nell'ambito della Guerra di successione spagnola, sembrava favorire l'interesse economico dei ceti borghesi piuttosto che le mere ambizioni di prestigio e potenza come nel caso delle corti borboniche o asburgiche. \nStimolato dalla sete di sapere, Grimani entr\u00f2 in contatto con chiunque potesse aprirgli le porte verso la conoscenza tecnologica o agronomica: grazie al patrocinio di Isaac Newton, ottenne l'iscrizione alla Royal Society e si rec\u00f2 spesso a visitare officine e cantieri, anche allo scopo di reperire tecnici ed esperti di navigazione disponibili a trasferirsi a Venezia, come richiesto dal Senato in data 8 gennaio 1711. \nNonostante l'isolamento diplomatico della Repubblica, Grimani ottenne un piccolo successo personale con l'inserimento della Serenissima nel trattato di commercio anglo-francese, stipulato nell'agosto del 1713; lasci\u00f2 Londra il 23 giugno 1714 e si imbarc\u00f2 per un lungo viaggio per assumere la legazione di Vienna, incarico senza dubbio prestigioso ma privo delle gratificazioni intellettuali di Londra. \nDurante i sei anni di ambasceria a Vienna, Grimani fu assorbito dalle incombenze di rappresentare la Repubblica presso il molto pi\u00f9 potente alleato nel corso della Seconda guerra di Morea. \nInfatti, a seguito delle importanti sconfitte in Morea (in particolare la perdita delle piazzeforti di Corinto, Nauplia, Malvasia), il Senato sollecit\u00f2 pi\u00f9 volte Grimani a cercare di rinnovare la Lega Santa con il Sacro Romano Impero. Dopo due anni di pazienti trattative ed a seguito dell'arrivo a Vienna degli ambasciatori straordinari Michele Morosini e Vettor Zane e della vittoria di Corf\u00f9 ottenuta dal generale Johann Matthias von der Schulenburg, Grimaldi riusc\u00ec a condurre in porto le trattative il 13 aprile 1716. \nLa presenza di Grimani a Vienna fu eccezionalmente prorogata fino all'inizio del 1720, a seguito della sempre pi\u00f9 evidente volont\u00e0 dell'Imperatore Carlo VI d'Asburgo di incentivare l'espansione marittima dell'Austria attraverso l'appena istituito porto franco di Trieste. Tornato a Venezia, Grimani fu elevato alla dignit\u00e0 di \"procuratore de supra di San Marco\" ed entr\u00f2 a far parte dei savi del Consiglio, ottenendo sempre il rinnovo della carica fino all'elezione al dogato. \nIn questo periodo Grimani ricopr\u00ec pi\u00f9 volte numerose magistrature di particolare rilevanza economico-finanziaria: fece parte dei \"Deputati al commercio\", fu \"Savio alla Mercanzia\", \"Deputato alla Provvisione del danaro\", \"Aggiunto alla Sanit\u00e0\", \"Provveditore alla Sanit\u00e0\", \"Provveditore sopra Monasteri\", \"Sopraintendente alla compilazione dei sommari delle Leggi\", \"Savio all'Eresia\" e \"Correttore della promissione ducale\"; fu anche \"Riformatore dello Studio di Padova \".\nDurante il suo cursus honorum, fece dotare Venezia della prima illuminazione pubblica, a modello di quanto osservato a Vienna, cur\u00f2 la ristampa dei programmi didattici delle scuole dei sestieri, cur\u00f2 il riordino della biblioteca universitaria di Padova e la legislazione relativa all'editoria congiuntamente al collega Giovanni Francesco Morosini; patrocin\u00f2 una cattedra di chimica presso l'Universit\u00e0 di Padova e rinnov\u00f2 la normativa del dottorato in chirurgia. Privatamente possedeva una delle migliori biblioteche di Venezia, fece parte del movimento letterario dell'Arcadia e fu il principale mecenate del poeta gondoliere Antonio Bianchi.\nDogato.\nIl 30 giugno 1741 venne eletto doge con 26 voti favorevoli.\nIl suo dogato, avvenuto nel corso della Guerra di successione austriaca trascorse tranquillo: il 24 marzo 1742 la Serenissima, in funzione anti austriaca, riconobbe il pretendente Carlo VII di Baviera quale nuovo Imperatore del Sacro Romano Impero per poi cambiare fronte e riconoscere Francesco Stefano di Lorena il 13 novembre 1745. \nDal punto di vista amministrativo, il Doge patrocin\u00f2 l'inizio dei lavori ai Murazzi, affidati a Bernardino Zendrini nel 1744 e la costituzione dell'Accademia di Belle Arti presso il Fonteghetto della Farina in San Marco. \nL'ultimo anno di dogato fu segnato dalla controversia relativa alla soppressione del Patriarcato di Aquileia, diviso nelle due diocesi di Udine e Gorizia (la prima con giurisdizione sui territori veneziani, la seconda sui territori austriaci) su richiesta di Vienna e nonostante le reiterate proteste veneziane presso Papa Benedetto XIV.\nMorte.\nNulla pi\u00f9 riserv\u00f2 il dogato di Grimani che mor\u00ec il 7 marzo 1752, senza esser mai molto amato dal popolo che lo ritenne uomo avaro e troppo \u201cpoeta\u201d per rispondere in modo serio alle vere esigenze della situazione."}
{"id": "598722", "revid": "848247", "url": "https://it.wikipedia.org/wiki?curid=598722", "title": "Carum carvi", "text": "Il cumino dei prati (\"Carum carvi\" ), noto anche come comino, carvi e anice dei Vosgi, \u00e8 una pianta biennale appartenente alla famiglia Apiaceae, nativa dell'Europa e dell'Asia centro-occidentale e conosciuta nell'Africa nord orientale, ma coltivata sia in Europa, sia negli Stati Uniti d'America. In Italia \u00e8 diffusa nelle zone subalpine e sull'Appennino settentrionale.\nNon deve confondersi con il cumino (\"Cuminum cyminum\"), che presenta frutti simili ma ha un aroma completamente diverso.\nDescrizione.\nLa pianta, all'apparenza, \u00e8 simile alla carota, con foglie finemente divise come piume, che crescono su rami di circa 20-30 centimetri. Il fusto della pianta raggiunge un'altezza di 40-60 centimetri e getta fiori di colore bianco o rosa. I frutti del \"Carum carvi\" come quelli delle altre specie di Ombrellifere sono erroneamente detti semi, hanno forma semicircolare e sono lunghi circa due millimetri.\nLa pianta richiede clima caldo, posizione soleggiata e terreni ben drenati. Cresce tra 800 e 2200 m s.l.m..\nColtivazione e uso.\nI frutti, normalmente usati interi, hanno un sapore pungente simile all'anice e un aroma che proviene loro dagli oli essenziali in essi contenuti, quali il limonene e il carvone. Vengono usati come spezie, specialmente nei paesi del nord Europa, per aromatizzare il pane e in particolare quello di segale.\nIl frutto del cumino dei prati \u00e8 usato anche per la produzione di liquori, come il K\u00fcmmel, e per insaporire carni in umido e altri piatti, specialmente nella cucina dell'Europa centrale e in Scandinavia. Viene anche usato per aromatizzare particolari tipi di formaggio e acquaviti.\nMolto usato anche nel campo dell'erboristeria, per le sue virt\u00f9 medicamentose capaci di facilitare la digestione ed eliminare il meteorismo e per il blando effetto antisettico intestinale.\nGli oli essenziali vengono poi utilizzati nell'industria cosmetica per la loro fragranza.\nLe radici della pianta sono eduli e possono essere consumate bollite, come le carote.\nIn Libano \u00e8 usato nel Meghli, un tipico budino con farina di riso, anice, cannella e, appunto, carum carvi. Solitamente si prepara per festeggiare la nascita di un bambino e viene offerto agli ospiti in coppette, in genere con sopra del cocco grattugiato e frutta secca."}
{"id": "598728", "revid": "1724837", "url": "https://it.wikipedia.org/wiki?curid=598728", "title": "Societ\u00e0 Sportiva Lazio nelle competizioni internazionali", "text": "La Societ\u00e0 Sportiva Lazio conta 42 partecipazioni alle coppe europee, di cui 29 in competizioni UEFA, sesta squadra italiana per numero di partecipazioni in quest'ultime, mentre risulta essere la trentatreesima societ\u00e0 europea per numero di vittorie nelle competizioni continentali (2) e pi\u00f9 specificatamente la venticinquesima per numero di vittorie in competizioni riconosciute dalla UEFA (2). Il Palmar\u00e8s del club capitolino in ambito internazionale \u00e8 composto, oltre che da una Coppa delle Alpi vinta nel 1971 contro gli svizzeri del , da una Coppa delle Coppe ed una Supercoppa UEFA, conquistate rispettivamente contro gli spagnoli del Real Mallorca e gli inglesi del Manchester United nel 1999.\nCompetizioni.\nDi seguito sono riportate le partite internazionali della Societ\u00e0 Sportiva Lazio suddivise per competizione.\nPalmar\u00e8s internazionale.\nCompetizioni non riconosciute dalla UEFA.\n Coppa delle Alpi 1\nStatistiche e record.\nConsuntivo delle gare disputate.\n\"Dati aggiornati al 24 febbraio 2022.\""}
{"id": "598730", "revid": "4707057", "url": "https://it.wikipedia.org/wiki?curid=598730", "title": "Giovanni Luigi Brera", "text": ""}
{"id": "598732", "revid": "4707086", "url": "https://it.wikipedia.org/wiki?curid=598732", "title": "Giovanni Brera", "text": ""}
{"id": "598733", "revid": "670021", "url": "https://it.wikipedia.org/wiki?curid=598733", "title": "Siniscalco", "text": "Il siniscalco (termine derivato dal protogermanico \"sini-\", radice che significa \"anziano\", e \"skalk\", \"servitore\") era, originariamente, nell'Europa occidentale colui che sovrintendeva alla mensa o, pi\u00f9 in generale, alla casa della famiglia reale o di una grande famiglia aristocratica. Successivamente, talvolta nella forma gran siniscalco, divenne un titolo attribuito, in varie monarchie a partire dall'epoca dei carolingi, ad alti dignitari con funzioni di amministrazione della giustizia e comando militare.\nIn Gran Bretagna tale figura era detta \"seneschal\" ma pi\u00f9 comunemente, \"steward\", mentre nell'Europa orientale il termine era \"stolnic\".\nDiffusione.\nFrancia.\nIl Siniscalco di Francia (\"S\u00e9n\u00e9chal de France\") fu, tra il X secolo e il XII secolo, il pi\u00f9 alto dignitario del regno: comandava le forze armate ed amministrava la giustizia e le rendite della casa reale. A partire dal 1127 la carica fu attribuita a nobili imparentati con la famiglia reale ma nel 1191, a causa dell'eccessivo potere che aveva accumulato, fu soppressa da Filippo Augusto che ne spart\u00ec le funzioni tra il Connestabile e il Gran Maestro di Francia; la carica riapparve nel XIV secolo come titolo puramente onorifico.\nAlla fine del XII secolo fu istituita la figura del siniscalco quale rappresentante del re in una circoscrizione territoriale detta siniscalcato (come l'ufficio al quale era preposto). Il titolo era usato prevalentemente nella Francia meridionale, mentre nella Francia settentrionale si preferiva il titolo di balivo, la cui circoscrizione (come l'ufficio) era detta \"baliaggio\". Il siniscalco aveva compiti amministrativi, giudiziari e fiscali; alle sue dipendenze erano il \"luogotenente generale\", che presiedeva il tribunale, e i responsabili delle circoscrizioni in cui si suddivideva la siniscalchia, variamente denominati secondo i luoghi (ad esempio, prevosti). Come altre istituzioni dell'\"Ancien r\u00e9gime\" le siniscalchie e i baliaggi, che nel frattempo avevano visto le loro funzioni ridotte all'ambito giudiziario, sparirono con la Rivoluzione francese.\nRegno di Sicilia.\nNel Regno di Sicilia la figura del Gran Siniscalco fu introdotta da Ruggero II: sottoposto al Gran Connestabile, era uno dei sette grandi ufficiali del regno, con il compito di amministrare le propriet\u00e0 reali e provvedere al vitto del re e della sua corte. La carica sopravvisse in et\u00e0 angioina e aragonese. Giovanni Pontano defin\u00ec il Gran Siniscalco \"Maestro di Campo\"; Scipione Ammirato lo defin\u00ec \"Maggiordomo della Casa Reale\", \"il supremo ufficiale preposto alla tavola\". Per insegna, oltre a quelle del proprio casato, aveva una coppa di leocorno. \nOrdini cavallereschi.\nLa figura del gran siniscalco era presente anche nella gerarchia di ordini religiosi cavallereschi, come i Templari: aveva il compito di amministrare i beni dell'ordine e, solitamente, di sostituire il Gran maestro in caso di assenza."}
{"id": "598736", "revid": "287204", "url": "https://it.wikipedia.org/wiki?curid=598736", "title": "Denbighshire", "text": "Il Denbighshire (Sir Ddinbych in gallese) \u00e8 una contea del nord del Galles.\nGeografia fisica.\nLa contea si affaccia nord sul mar d'Irlanda. Confina a est con il distretto unitario del Flintshire, a sud-est ed a sud con quello di Wrexham, a sud con il Powys ed a ovest con il distretto unitario di Conwy.\nIl territorio \u00e8 prevalentemente collinoso. Ad est si erge la catena collinare della \"Clwydian Range\" ed a ovest l'area collinare dell\"'Hiraethog Moors\". Tra queste due aree collinari scorre verso nord il fiume Clwyd in un'ampia e fertile valle (\"Vale of Clwyd\") che si allarga in prossimit\u00e0 della costa in una pianura costiera. Il Clwyd riceve le acque dell&amp;apos;\"Elwy\" e dell&amp;apos;\"Afon Clywedog\". Nel sud scorre verso ovest il fiume Dee (\"Afon Dyfrdwy\" in gallese). \nLa sede del consiglio di contea \u00e8 Ruthin posta nella valle del Clwyd. Altri centri di rilievo della valle del Clwyd sono Denbigh, la capitale storica della contea tradizionale del Denbighshire, e St Asaph. La citt\u00e0 pi\u00f9 grande della contea \u00e8 Rhyl posta sul mar d'Irlanda nei pressi dell'estuario del Clwyd. Sulla costa \u00e8 posta anche la citt\u00e0 di Prestatyn. I centri principali della valle del fiume Dee sono Llangollen e Corwen.\nAmministrazione.\nLa contea ha assunto il nome della contea tradizionale di Denbighshire anche se i suoi confini attuali sono molto diversi da quelli della contea tradizionale.\nLa contea del Denbighsire attuale \u00e8 nata il primo aprile del 1996, in attuazione del \"Local Government (Wales) Act\" del 1994. La contea \u00e8 una unitary authority governata da un consiglio di contea con sede a Ruthin e con uffici a Prestatyn, Rhyl, e Denbigh."}
{"id": "598741", "revid": "433605", "url": "https://it.wikipedia.org/wiki?curid=598741", "title": "Edoardo Bennato Live! \u00c8 Goal!", "text": " \nEdoardo Bennato Live! \u00c8 Goal! \u00e8 il 1\u00ba album dal vivo del cantautore italiano Edoardo Bennato, pubblicato nel 1984.\nIl disco.\nRacchiude in s\u00e9 due brani registrati in studio: l'inedita \"\u00c8 goal!\", che diventer\u00e0 sigla della Domenica Sportiva, e una nuova registrazione di \"Una settimana un giorno\". L'album contiene le versioni live di \"Nisida\" e \"Canta appress'a nuie\", due singoli discografici pubblicati rispettivamente nel 1982 e nel 1981, ma non inseriti nell'album del 1983 \"\u00c8 arrivato un bastimento\".\nLe musiche sono di Edoardo Bennato. I testi sono di Edoardo Bennato tranne \"Un giorno credi\", di Patrizio Trampetti.\nTracce.\nLATO A\nLATO B"}
{"id": "598742", "revid": "29727", "url": "https://it.wikipedia.org/wiki?curid=598742", "title": "Felis marmorata", "text": ""}
{"id": "598745", "revid": "1005847", "url": "https://it.wikipedia.org/wiki?curid=598745", "title": "Giovanni Pellicani", "text": "Biografia.\nPellicani, cresciuto a Noale, fu Vicesindaco del Comune di Venezia dal 1975 al 1983, con la Giunta presieduta da Mario Rigo, fu Segretario Regionale del PCI e Consigliere della Regione Veneto.\nFu eletto deputato per il PCI e PDS dal 1972 al 1994, saltando solo la IX Legislatura. Dal 1987 al 1992 fu il coordinatore del cosiddetto governo ombra del PCI.\nAder\u00ec al PDS e ai DS. Dal 1994 al 2000 fu Presidente della societ\u00e0 SAVE (Societ\u00e0 Aeroporto Venezia) e con questo ruolo realizz\u00f2 il nuovo aeroporto \"Marco Polo\" di Tessera.\n\u00c8 morto nel 2006 all'et\u00e0 di 73 anni.\nIn suo onore \u00e8 intitolata la Fondazione Gianni Pellicani, che dal settembre 2011 organizza annualmente il Festival della Politica nella citt\u00e0 di Mestre."}
{"id": "598746", "revid": "1904508", "url": "https://it.wikipedia.org/wiki?curid=598746", "title": "Francesco Loredan", "text": "Biografia.\nInfanzia.\nFrancesco Loredan nacque a Venezia il 9 febbraio 1687 da Andrea di Leonardo Loredan del ramo di \"San Vidal\" e da Caterina Grimani. Apparteneva ad una famiglia ricca, prestigiosa e numerosa: aveva ben otto fratelli e due sorelle, fatto che certamente lo indusse a non contrarre matrimonio\nCarriera politica.\nNonostante il prestigio familiare, il cursus honorum di Francesco Loredan non fu di rilievo: dal 1711 al 1714 fu \"Savio agli Ordini\", ricopr\u00ec il ruolo di \"Savio di Terraferma\" dal 1721 al 1735 e dal 1735 al 1751 fu \"Savio del Consiglio\" (salvo i vincoli di mandato). Nel frattempo, fu anche provveditore sopra Camere, sopra Dazi, in Zecca, alle Pompe, sopra Feudi, cassier del Collegio, savio alla Mercanzia, procuratore agli Ori e Monete, deputato alla Provvisione del denaro, tutti incarichi di secondo piano e non di vertice. \nDal 1747 al 1749 accett\u00f2 l'incarico di provveditore generale a Palmanova, sostituendo il proprio fratello minore, Leonardo Loredan, morto in servizio. Nella relazione finale sottoline\u00f2 la necessit\u00e0 di accrescere la comunit\u00e0 di appena 2.000 abitanti e di migliorare il commercio locale mediante l'introduzione della libert\u00e0 di circolazione e vendita delle biade e di incentivare l'industria locale della seta. Nel 1748 rifiut\u00f2 l'incarico di commissario ai confini della provincia di Friuli e Istria e ritorn\u00f2 a Venezia ove riprese a riassumere incarichi cerimoniali e di medio prestigio e si avvicin\u00f2 alla fazione conservatrice in seno al Maggior Consiglio.\nNel luglio 1750, quale savio del Consiglio, fu il principale portavoce dell'iniziativa di Papa Benedetto XIV di inviare un vicario apostolico nel patriarcato di Aquileia. \nDogato.\nIl Loredan fu eletto al primo scrutinio il 18 marzo 1752, grazie principalmente alla propria ricchezza privata ed all'appoggio della fazione conservatrice, capeggiata da Marco Foscarini. Fu ufficialmente incoronato il 6 aprile del medesimo anno. \nIl 7 settembre 1754 il Senato emise una legge che ribadiva il divieto di dare esecuzione a bolle o brevi papali senza l'approvazione del collegio; l'iniziativa cre\u00f2 un forte contrasto con Papa Benedetto XIV e fu ritirata il 12 agosto 1758 su richiesta del nuovo Papa, il veneziano Clemente XIII il quale concesse al Doge, in spirito di riconciliazione, il dono della rosa d'oro. \nRibadita, ancora una volta, la neutralit\u00e0 della Serenissima nell'ambito della Guerra dei sette anni, gli ultimi anni di dogato furono caratterizzati da progressivo aumento delle tensioni interne tra i gruppi conservatori e riformisti, sfociati nella disputa sulla giurisdizione del Consiglio dei Dieci. \nNel 1761 l\"Avogador di Comun\" Angelo Querini, uno degli esponenti di maggior spicco della fazione riformista, spalleggiato dal collega Andrea Zen, nell'ambito di una intricata controversia tra alcune congregazioni religiose, aveva sospeso ed appellato una deliberazione assunta dagli Inquisitori e dai tre capi del Consiglio dei Dieci. Sebbene l'iniziativa non fosse straordinaria, gli Inquisitori, nella notte del 12 agosto 1761 disposero l'arresto del Querini. \nL'iniziativa fu accolta dallo sdegno della famiglia Querini e di numerose famiglie nobili che si riflett\u00e9 il 23 agosto dello stesso anno quando andarono deserte le elezioni dei nuovi membri del Consiglio dei Dieci, fatto che si ripet\u00e9 nelle elezioni successive. \nPreoccupato della situazione, il Doge Loredan, spalleggiato dai membri della Signoria, prese l'iniziativa di proporre al Maggior Consiglio la nomina di cinque correttori dei capitolari dei consigli. L'iniziativa fu accolta e risultarono eletti tre membri conservatori, tra i quali Marco Foscarini, e due amici del Querini. \nDopo lunghe deliberazioni, i riformisti avanzarono una mozione nella quale proponevano di restituire al corpo del Consiglio dei Dieci la competenze sulle colpe dei nobili, con la facolt\u00e0 di delega agli Inquisitori che, per\u00f2, avrebbero dovuto agire soltanto con regolare processo; nel caso di patrizi rivestiti di cariche pubbliche, il Collegio non avrebbe potuto irrogare pene superiori ai due anni di esilio, tranne che nei casi espressamente regolamentati dalla legge. I conservatori, di converso, sostennero la necessit\u00e0 di non limitare le potest\u00e0 di una magistratura istituita per frenare gli abusi del patriziato e che la discrezionalit\u00e0 del Consiglio dei Dieci era legittima e garanzia del principio di uguaglianza di tutti innanzi alla giustizia. \nDopo una prima votazione finita in parit\u00e0, la mozione riformista fu bocciata per soli due voti, anche a causa del forte dissenso dell'opinione pubblica che riteneva gli Inquisitori il miglior baluardo contro il rischio di sopraffazioni da parte del patriziato. \nUltimi anni e morte.\nQuesto fu l'ultimo evento rilevante nel dogato: il Doge stesso, anziano e dalla salute malferma sin dal febbraio del 1760, negli ultimi anni prefer\u00ec dedicarsi all'amministrazione del proprio patrimonio privato. Mor\u00ec il 19 maggio 1762. Fu sepolto nella basilica dei Santi Giovanni e Paolo, nella tomba del doge suo avo Leonardo Loredan."}
{"id": "598749", "revid": "436907", "url": "https://it.wikipedia.org/wiki?curid=598749", "title": "Grido (rapper)", "text": "Il rapper ha fatto parte dei collettivi Spaghetti Funk e TDK ed \u00e8 il fratello minore del rapper J-Ax.\nBiografia.\nGemelli DiVersi.\nLa sua prima apparizione musicale avvenne nel 1996, quando collabor\u00f2 con gli Articolo 31 al brano \"Cavaliere senza re\". L'anno seguente, con il suo gruppo Rima Nel Cuore, da lui fondato insieme a Strano, collabor\u00f2 con DJ Enzo nel suo \"Tutti per uno\". I Rima Nel Cuore si unirono successivamente ai La Cricca, composto da Thema e THG, portando cos\u00ec alla formazione dei Gemelli DiVersi.\nCon il gruppo ha inciso sette lavori discografici a partire dal primo del 1998 che porta il nome della band. Nel 2009 ha partecipato con il gruppo alla 59\u00aa edizione del Festival di Sanremo presentando il pezzo \"Vivi per un miracolo\", primo singolo estratto dalla raccolta \"Senza fine 98-09 - The Greatest Hits\".\nCarriera solista.\nContemporaneamente all'attivit\u00e0 con i Gemelli DiVersi, Grido ha collaborato come artista solista anche a diversi brani degli Articolo 31 tra cui \"Il mio consiglio\", \"Buon sangue non mente\" e \"Due su due\". Il 3 maggio 2011 il rapper ha pubblicato il suo primo album solista, intitolato \"Io Grido\" ed anticipato dai brani \"Superblunt\" (in duetto con Danti dei Two Fingerz, Tormento e i Sud Sound System) e \"Fumo e malinconia\", quest'ultimo pubblicato come primo singolo. L'album ha debuttato alla nona posizione della classifica italiana degli album. Sono stati estratti anche i singoli \"Non ce la fai +\" e \"Sei come me\".\nNel giugno del 2013 il rapper ha aperto il proprio canale YouTube, intitolato Weedo Wonka. I video pubblicati lo ritraggono nella sua vita di tutti giorni, con i suoi amici, e alle prese con le sue passioni esterne all'hip hop, come ad esempio la cucina, i videogiochi, i tatuaggi e i film.\nNel mese di giugno 2014 Grido ha abbandonato i Gemelli DiVersi, cambiando il suo nome d'arte in Weedo. Sotto quest'ultimo nome, il rapper ha firmato un contratto con l'etichetta discografica indipendente Newtopia (fondata dal fratello J-Ax insieme a Fedez), con la quale ha pubblicato per il download digitale l'EP \"Happy EP!\", uscito il 16 dello stesso mese.\nIl 5 agosto 2016 l'artista, ritornato al nome originario Grido, \u00e8 ritornato sulle scene musicali con la pubblicazione del singolo \"Gravit\u00e0 zero\", seguito ad ottobre da \"Strade sbagliate\" e a febbraio 2017 da \"Abbiamo vinto noi\". Essi hanno anticipato l'uscita del secondo album di inediti \"Segnali di fumo\", uscito il 3 marzo 2017."}
{"id": "598753", "revid": "1318658", "url": "https://it.wikipedia.org/wiki?curid=598753", "title": "Ghiandola mammaria", "text": "Le ghiandole mammarie sono ghiandole esocrine associate all'apparato riproduttivo femminile, di tipo sia apocrino (componente lipidica) che merocrino (proteina caseina), tipiche dei mammiferi e sono regolate dal sistema endocrino in risposta ai cambiamenti ormonali associati al parto. Si considerano filogeneticamente ghiandole sudoripare modificate, sviluppate a partire da un gruppo di rettili cinodonti nel Mesozoico. Istologicamente sono un tessuto epiteliale, pi\u00f9 specificatamente un epitelio ghiandolare esocrino.\nMammella.\nLe ghiandole mammarie contribuiscono insieme al tessuto adiposo e al tessuto connettivo, con altre componenti minoritarie a formare la mammella, un organo che \u00e8 pari, da 2 fino a 20, simmetrico e ventrale; toracico o addominale a seconda delle specie considerate. Le ghiandole mammarie caratterizzano la specie dei mammiferi e, nel sesso femminile, costituiscono gli organi pi\u00f9 sviluppati durante i primi 5-6 mesi di vita del neonato, durante i quali producono latte. Si sviluppano particolarmente alla pubert\u00e0, ad opera degli estrogeni, e il loro apparato ghiandolare pu\u00f2 essere considerato analogo a una ghiandola sudoripara apocrina modificata a secrezione merocrina.\nCome classificazione, si pu\u00f2 definire una ghiandola tubulo-alveolare composta, ed \u00e8 l'unica ghiandola esocrina del corpo umano a non avere una capsula connettivale che l'avvolge, ma lo stroma \u00e8 formato in questo caso da adipociti. I vari dotti confluiscono in un \"dotto galattoforo\", il quale poco prima di sbucare nel capezzolo si dilata a formare il \"seno galattoforo\".\nIl secreto \u00e8 costituito dal latte, che \u00e8 composto da lipidi, proteine (caseina, lattoalbumina), lattosio, vitamine e glucosio. La componente lipidica \u00e8 prodotta per mezzo di una secrezione apocrina, mentre quella proteica grazie ad una semplice esocitosi.\nIl riconoscimento di una sezione di ghiandola mammaria \u00e8 facilitato dalla carenza della componente connettivale e dalla presenza di adipociti, mentre le cellule costitutive presentano un'altezza diversa, dovuta alla secrezione apocrina (che prevede la strozzatura e il distacco di citosol)."}
{"id": "598762", "revid": "292162", "url": "https://it.wikipedia.org/wiki?curid=598762", "title": "UEFA Champions League 1993-1994", "text": "La UEFA Champions League 1993-1994 fu la trentanovesima edizione della massima competizione continentale di calcio. Fu vinta dal Milan, che sconfisse in finale il Barcellona di Johan Cruijff per 4-0 ad Atene, aggiudicandosi la quinta Coppa dei Campioni della propria storia dopo aver perso la finale dell'anno prima contro l'.\nPer la prima volta nella storia del torneo, la squadra campione uscente, nello specifico l'Olympique Marsiglia, non partecip\u00f2 alla manifestazione. Il club francese fu, infatti, sostituito dal a causa della squalifica per illecito sportivo (coinvolgimento nell\"'affaire VA-OM\").\nLa vittoria dei rossoneri in finale rappresenta il punteggio col pi\u00f9 ampio scarto nelle gara conclusiva della manifestazione dall'avvento della \"UEFA Champions League\". Considerando la Coppa dei Campioni nel suo complesso, \u00e8 la vittoria con maggiore scarto insieme a quella del per 7-3 sull' nell'edizione 1959-60, del Bayern Monaco per 4-0 sull'Atl\u00e9tico Madrid nella ripetizione della finale 1973-74 e dello stesso Milan per 4-0 sullo nel 1988-89.\nFormula.\nA causa dei rivolgimenti politici nell'Europa dell'Est e dell'ammissione nell'UEFA di nuove piccole realt\u00e0, la competizione vide la partecipazione record di ben 42 formazioni ridotte da un turno preliminare alle classiche 32. Si inserirono vari paesi di recente indipendenza: la Bielorussia, la Moldavia, la Georgia e la Croazia, insieme al Galles che aveva organizzato per la prima volta un campionato.\nRispetto all'annata precedente venne apportata una modifica alla formula della Champions League che da due stagioni costituiva il cuore della manifestazione: fu infatti introdotta, solo in questa stagione, una semifinale incrociata tra prime e seconde da disputarsi in gara unica sul campo delle prime classificate.\nClassifica marcatori.\nSono escluse le gare del turno preliminare."}
{"id": "598763", "revid": "380654", "url": "https://it.wikipedia.org/wiki?curid=598763", "title": "WCW Power Plant", "text": "Power Plant era il nome di una scuola di wrestling professionistico situata ad Atlanta, Georgia, di propriet\u00e0 della World Championship Wrestling. Nacque da un'evoluzione di una scuola gi\u00e0 presente, quella di Jody Hamilton, e fu operativa fino alla fine degli anni novanta, producendo un gran numero di wrestler di successo. I provini per l'ingresso nel Power Plant furono interrotti nel dicembre 1999 e la scuola fu definitivamente chiusa nel mese di marzo 2001, in seguito all'acquisizione della WCW da parte della World Wrestling Entertainment.\nLa fama della scuola e dei suoi istruttori non era delle migliori e a testimonianza di questo c'\u00e8 questa frase, \"Pain is temporary, pride is forever\" (\"Il dolore \u00e8 temporaneo, l'orgoglio \u00e8 per sempre\" in inglese), che era il motto del Power Plant. Gli allenatori erano considerati alla stregua del pi\u00f9 cattivo dei sergenti istruttori e la vita per gli aspiranti lottatori non era sicuramente semplice.\nAllenatori.\nQuesto che segue \u00e8 l'elenco degli allenatori che hanno lavorato nel Power Plant, in periodi pi\u00f9 o meno differenti.\nTalenti.\nI \"prodotti\" del Power Plant.\nRisultati.\nDal Power Plant uscirono tre futuri WCW World Heavyweight Champions (The Giant, Diamond Dallas Page e Goldberg), due futuri World Heavyweight Champions (Triple H e Goldberg) e due futuri WWF/E Champion (Triple H e Big Show).\nMolti dei wrestler usciti dal Power Plant negli ultimi anni, la maggior parte dei quali entrarano nelle stable dei Natural Born Thrillers e dei New Blood, non riuscirono a raggiungere grandi successi."}
{"id": "598765", "revid": "767487", "url": "https://it.wikipedia.org/wiki?curid=598765", "title": "Alberada di Buonalbergo", "text": "La vita.\nAnch'ella di stirpe normanna, spos\u00f2 il Guiscardo tra il 1051 e il 1052, quando questi era ancora un piccolo nobile dedito a ruberie e atti di brigantaggio. \nEra la zia, la sorella del padre, di Gerardo di Buonalbergo, che all'epoca offr\u00ec il proprio sostegno all'ascesa di Roberto facendogli dono di duecento cavalieri, che Alberada gli port\u00f2 in dote al momento del matrimonio. \nDall'unione nacquero due figli: \nIntorno al 1058, quando papa Niccol\u00f2 II riform\u00f2 in senso ancora pi\u00f9 rigido e restrittivo le esistenti leggi canoniche sui matrimoni fra consanguinei, il Guiscardo ne approfitt\u00f2 per chiedere l'annullamento delle nozze con Alberada. Ottenuto lo scioglimento del vincolo matrimoniale, Roberto pot\u00e9 sposare la principessa longobarda Sichelgaita di Salerno, sorella del principe Gisulfo II, ricavandone maggiori profitti. \nMa la separazione fu tutto sommato amichevole. Secondo alcune fonti, ella contrasse presto un nuovo matrimonio, e forse un terzo in et\u00e0 pi\u00f9 avanzata. \nAlberada visse molto a lungo, costretta a sopportare anche la morte del figlio Boemondo nel marzo del 1111. \nMor\u00ec probabilmente nel luglio del 1122 all'et\u00e0 di circa 90 anni e fu sepolta nell'Abbazia della Santissima Trinit\u00e0 a Venosa, accanto al mausoleo della Casa d'Altavilla. \nLa sua tomba \u00e8 l'unica ad essere giunta intatta fino ai giorni nostri, e reca una scritta latina in cui si indica la sepoltura del figlio Boemondo: \"Quest'arca contiene Alberada, moglie del Guiscardo./ Se chiedi del figlio, quello (lo) tiene il Canosino\"."}
{"id": "598769", "revid": "125036113", "url": "https://it.wikipedia.org/wiki?curid=598769", "title": "Kurt Caesar", "text": "Biografia.\nIl padre avrebbe preferito una carriera di chirurgo, ma conseguita a Berlino la maturit\u00e0 classica (alla nascita la Lorena apparteneva alla Germania ed era quindi cittadino tedesco), frequent\u00f2 diversi corsi al Politecnico di Lipsia, preferendo infine il disegno all'Accademia di Belle Arti di Berlino, dedicandosi inoltre a numerose discipline sportive, arrivando persino ad essere un pugile professionista e conquistando il titolo tedesco nella categoria.\nNel 1925 lavor\u00f2 come redattore tecnico presso la rivista \"Die Kultur\", la cui proprietaria, Elfriede Ensle, divent\u00f2 in seguito sua moglie. Nel 1929 divenne corrispondente di un periodico di Zurigo, collaborando inoltre a diverse riviste tedesche, e per svolgere l'attivit\u00e0 di giornalista viaggi\u00f2 in continuazione per l'Europa. And\u00f2 fino in Tibet, favorito dalla conoscenza di sette lingue. Dopo il matrimonio si stabil\u00ec in Italia, dove inizi\u00f2 a realizzare fumetti di grande successo: la sua prima illustrazione fu pubblicata sul settimanale italiano \"La Risata\" e altre della serie avventurosa intitolata \"Marco e Furio\" apparvero su \"I tre porcellini\". Il primo personaggio che cre\u00f2 fu \"Will Sparrow\", pirata del cielo, il primo \"eroe negativo\" o \"cattivo\" nella storia del fumetto italiano.\nSu \"Il Vittorioso\", cre\u00f2 nel 1938 un altro personaggio che ebbe un enorme successo, \"Romano il Legionario\": inizialmente eroe della guerra civile spagnola, poi combattente nella seconda guerra mondiale in tutte le armi, da sommergibilista ad aviatore.\nDurante la guerra, Caesar si trov\u00f2 in Marocco, in Libia e in Spagna, e nel 1941 fu di nuovo in Africa accanto a Rommel, al quale fece da interprete. Verso la fine della guerra rientr\u00f2 stabilmente in Italia. Nel 1944 abit\u00f2 a Venegono Superiore in provincia di Varese, ove appoggi\u00f2 la causa antifascista e si avvicin\u00f2 al movimento partigiano tanto da essere protagonista della liberazione dei partigiani Angelo Chiesa e Alessio Leggi. La sua villa fu sede di frequenti visite dei dirigenti della Resistenza. La liberazione lo vide nella sua casa di Venegono Superiore, ma poco dopo fu arrestato dagli inglesi, malgrado le attestazioni a suo favore delle forze partigiane e dei partiti antifascisti. Nel 1948 l'apposita commissione ministeriale lo riconobbe \"partigiano combattente\".\nGli anni 1945-1946 furono difficili per Curt Caesar. Non aveva pi\u00f9 lo stipendio da ufficiale e il mercato editoriale era assente. Per alcuni mesi fu aiutato dalla Federazione del Pci di Varese. Finalmente la situazione si normalizz\u00f2 e fu tra i promotori della costruzione della Casa del Popolo di Venegono Superiore di cui dispose il progetto. Agli inizi del 1950 si trasfer\u00ec a Velletri. \nNel secondo dopoguerra continu\u00f2 a realizzare illustrazioni per \"Il Vittorioso\" finch\u00e9 nel 1952 fu chiamato alla Arnoldo Mondadori Editore e incaricato da Giorgio Monicelli di realizzare le copertine della collana di fantascienza \"Urania\", distinguendosi per il riconoscibilissimo senso cromatico e la precisione con la quale realizzava ogni mezzo meccanico, dall'automobile all'astronave; le sue tavole non erano all'avanguardia come quelle del successore Karel Thole, ma seguivano tematiche e gusti del pubblico medio di met\u00e0 anni '50.\nDal 12.05.1964 al 14.10.1970 \u00e8 stato residente in Tuscania, in provincia di Viterbo, continuando la sua opera di disegnatore.\nPer la Mondadori fino al 1958 realizz\u00f2 circa 170 copertine a colori, finch\u00e9 la morte della moglie, dopo lunga malattia, lo port\u00f2 alla rovina economica. A Urania fu sostituito da Carlo Jacono, illustratore dei \"Gialli\" e di \"Segretissimo\", e col figlio decise di stabilirsi definitivamente a Bracciano.\nContinu\u00f2 a lavorare ancora, disegnando le copertine di altri due periodici di fantascienza, \"Oltre il cielo\" e \"Cronache del Futuro\". Nel 1968 fu chiamato da un editore di Monaco di Baviera a realizzare le copertine della versione a fumetti di \"Perry Rhodan\", molto amato in Germania.\nCaesar mor\u00ec d'infarto a Bracciano, il 12 luglio 1974, a 66 anni."}
{"id": "598771", "revid": "2225", "url": "https://it.wikipedia.org/wiki?curid=598771", "title": "The wicker man", "text": ""}
{"id": "598773", "revid": "1565034", "url": "https://it.wikipedia.org/wiki?curid=598773", "title": "Santi XII Apostoli", "text": "Il titolo cardinalizio dei Santi XII Apostoli (in latino: \"Titulus XII Apostolorum\"), uno dei pi\u00f9 antichi e prestigiosi, fu eretto nell'anno 112 da papa Evaristo, originariamente con il nome dei santi Filippo e Giacomo, (i due apostoli che, secondo la tradizione, hanno sepoltura in questa Basilica) e successivamente confermato da papa Pelagio I nel 555; papa Giovanni III lo conferm\u00f2 nuovamente nel 560 e ne mut\u00f2 il nome in Santi XII Apostoli, quando consacr\u00f2 la chiesa di nuova erezione il 1\u00ba maggio di quell'anno. Il titolo era un tempo collegato alla basilica di Santa Maria Maggiore e i suoi sacerdoti vi celebravano la messa a turno.\nAttualmente il titolo \u00e8 detenuto dal cardinale Angelo Scola, arcivescovo emerito di Milano, che vi prese possesso dopo la sua nomina a cardinale nel concistoro del 21 ottobre 2003."}
{"id": "598782", "revid": "64309", "url": "https://it.wikipedia.org/wiki?curid=598782", "title": "Spazio vettoriale normato", "text": ""}
{"id": "598790", "revid": "43211", "url": "https://it.wikipedia.org/wiki?curid=598790", "title": "WCW Powerplant", "text": ""}
{"id": "598791", "revid": "392652", "url": "https://it.wikipedia.org/wiki?curid=598791", "title": "Irlandese", "text": "Il termine irlandese pu\u00f2 riferirsi:"}
{"id": "598797", "revid": "709565", "url": "https://it.wikipedia.org/wiki?curid=598797", "title": "Gary (SpongeBob)", "text": ""}
{"id": "598801", "revid": "1652635", "url": "https://it.wikipedia.org/wiki?curid=598801", "title": "Squiddi Tentacolo", "text": "Squiddi Tentacolo (\"Squidward Quincy Tentacles\" in inglese) \u00e8 un personaggio della serie animata di \"SpongeBob\". Sebbene nella serie viene identificato come un calamaro, viene spesso per\u00f2 affermato che lui in realt\u00e0 \u00e8 un polpo, per via dei suoi sei tentacoli. Vive in un antico monolite, simile ai moai dell'Isola di Pasqua, tra la casa di SpongeBob e quella di Patrick, al numero 122 di Conch Street; \u00e8 sempre di cattivo umore. Per questo motivo \u00e8 costantemente in contrasto con l'allegria di SpongeBob e Patrick.\nBiografia.\nSquiddi lavora svogliatamente come cassiere nel Krusty Krab insieme a SpongeBob e quasi sempre \u00e8 scontroso con i clienti, e perci\u00f2 viene rimproverato dal capo, Mr. Krab (addirittura viene quasi sempre sorpreso da quest'ultimo a dormire sul posto di lavoro). Inoltre, Squiddi \u00e8 anche molto irascibile, cinico, arrogante, testardo, serio, pessimista e melodrammatico. La sua passione \u00e8 suonare il clarinetto, danzare e dipingere, sebbene in queste arti non sia molto abile. Al contrario, il suo acerrimo rivale, Squilliam Fancyson, ha avuto successo e ottenuto la fama tanto agognata.\nNonostante le apparenze, Squiddi ha dimostrato in alcuni casi, di essere un eccellente cuoco di livello pari a SpongeBob.\nIn una sfida per contendersi il premio di impiegato del mese, i due si sono scontrati a cuocere i Krabby Patty, Squiddi intenzionato a non perdere mostra una capacit\u00e0 di cucinare pari a quelle di SpongeBob.\nIn un episodio si scopre che Squiddi \u00e8 un ammiratore del clarinettista smooth jazz Kelpie G, che ascoltando la sua musica diventa insolitamente allegro.\nIn un altro episodio Squiddi, rimanendo folgorato, il suo comportamento serio, diventa allegro e servizievole come quelli di SpongeBob e Patrick\ncucinando dei Krabby Patty che gli permettono di vincere il premio impiegato del mese.\nBench\u00e9 il suo nome (\"Squidward Tentacles\" nell'originale inglese) implichi un riferimento al calamaro (\"squid\"), e sia munito di sei tentacoli - Stephen Hillenburg lo ha disegnato con soli sei tentacoli anzich\u00e9 otto per semplicit\u00e0 - Squiddi \u00e8 stato creato come polpo antropomorfo.\nPi\u00f9 di una volta, SpongeBob afferma di avere due migliori amici: Patrick e Squiddi stesso. Infatti, nonostante Squiddi sia infastidito dal protagonista della serie animata si preoccupa per lui e in realt\u00e0 \u00e8 affezionato alla spugna anche se cerca di non farlo vedere.\nIn alcuni episodi si \u00e8 dimostrato che senza SpongeBob, Squiddi comincia a sentirne la mancanza trovando tutto troppo noioso senza di lui. Ad esempio, nella puntata \"Un paradiso per Squiddi\", trasferitosi in una zona riservata a quelli della sua specie, comincia ad annoiarsi alla monotonia di tutti i giorni iniziando a comportarsi come SpongeBob, traendo divertimento dalle cose pi\u00f9 banali. E nell'episodio \"SpongeBob cerca lavoro\" salva SpongeBob dai proprietari di altri ristoranti, dimostrando di possedere agilit\u00e0 e abilit\u00e0 nel combattimento corpo a corpo. Nel medesimo episodio Squiddi, nonostante fosse inizialmente contento del licenziamento del collega, afferma che senza di lui non intende lavorare, dato che l'odore dei Krabby Patty bruciati \u00e8 addirittura pi\u00f9 insopportabile di SpongeBob.\nNell'episodio \"Natale negli abissi\" SpongeBob cerca di portare il Natale a Bikini Bottom convincendo tutti che arriver\u00e0 Babbo Natale. Quest'ultimo per\u00f2 non arriva e tutti si convincono, come Squiddi, che egli non esiste. Tuttavia, SpongeBob fa un regalo a Squiddi, ovvero un clarinetto di legno con musica automatica, e Squiddi, commosso, si traveste da Babbo Natale. Si ritrova cos\u00ec a dover fare regali alla popolazione, regalando tutto ci\u00f2 che ha in casa, ma alla fine ricever\u00e0 una lettera di congratulazioni dal vero Babbo Natale.\nIl suo arcinemico sin dai tempi del liceo \u00e8 suo cugino Squilliam Fancyson, identico a lui ma a differenza sua ha delle sopracciglia lunghe e veste in modo molto elegante. Fa di tutto per irritare Squiddi, il quale non riesce davvero a sopportarlo anche pi\u00f9 di Spongebob. Tuttavia Squiddi riesce sempre ad avere la meglio su di lui il che in un episodio ha causato a Squilliam addirittura un infarto.\nLa famiglia.\nSquog Tentacolo.\nSquog (o forse Squog Tentacolo) \u00e8 un antico antenato di Squiddi, vissuto nella preistoria. Vestiva una pelliccia dello stesso colore della maglia di Squiddi e, al pari di quest'ultimo, mal sopportava i suoi vicini, antenati di Spongebob e Patrick.\nSquidly Tentacolo.\nSquidly Tentacolo \u00e8 un antenato di Squiddi, vissuto nel Medioevo, infatti era un giullare. Era identico a Squiddi a differenza che lui amava ballare e divertirsi, soprattutto insieme a SpongeBob e Patrick che giunsero accidentalmente nella sua era.\nAnche a lui come Squiddi amava suonare il clarinetto, ma non riusciva a imparare a suonarlo. Fu proprio lui a maledire tutti i suoi successori incluso Squiddi se non fosse riuscito a suonarlo bene.\nHapalog Tentacolo.\nAltro antenato di Squiddi, ma pi\u00f9 recente: visse infatti nella Bikini Bottom del 1800 (allora chiamata Dead Eye Gulch). Era identico a Squiddi, ma portava i baffi.\nAmava suonare il pianoforte, cos\u00ec come a Squiddi piace il clarinetto; inoltre era dipendente della Krusty Kantina (l'antico Krusty Krab, gestito dall'antenato di Mr. Krabs), cos\u00ec come Squiddi lavora al Krusty Krab.\nSig. Tentacolo.\nIl Signor Tentacolo \u00e8 il padre di Squiddi, quindi il marito della Signora Tentacolo. In realt\u00e0 lo si nomina soltanto, e, visto che non appare negli episodi, si pensa che sia deceduto, ma in realt\u00e0 non lo \u00e8.\nHa lo stesso carattere del figlio e gli somiglia, ma porta gli occhiali e una cravatta rossa.\nHa fatto un'apparizione in un libro chiamato \"Urr\u00e0 per i pap\u00e0!\" dove tutti i personaggi incontrano i propri padri; fra questi c'\u00e8 Sig. Tentacolo.\nSig.ra Tentacolo.\nLa signora Tentacolo \u00e8 la madre di Squiddi, moglie del signor Tentacolo. Solo grazie agli occhiali e ai capelli grigi la si pu\u00f2 distinguere da Squiddi. Ama fare i biscotti, e casa sua \u00e8 come quella di Squiddi ma dotata di capelli femminili (ricci, come la madre). Appare in due episodi.\nSqueeze Tentacolo.\nCugino di Squiddi. Fa la sua prima e unica apparizione nell'episodio \"Il cugino Stanley\" al Krusty Krab con il cugino di Sandy e i 3 nipoti di Mr. Krabs. Sembra pi\u00f9 giovane del cugino, dato il naso meno pronunciato e coperto di acne e i lunghi capelli biondi.\nSquilvia.\nSquilvia \u00e8 la fidanzata di Squiddi, apparsa nella puntata \"Lezioni di Corteggiamento\".\n\u00c8 innamorata di Squiddi perch\u00e9 lui si rivolge male nei confronti di SpongeBob, infatti lei ama le persone che trattano male le persone stupide.\nSpongebob Squarepants e Patrick Stella.\nNell'episodio \"Il fratello di Squiddi\", Spongebob e Patrick, venendo a sapere che Squiddi non ha un fratello (e ignorando il fatto che il polpo ha inventato la bugia di avere un fratello per allontanare gli odiati vicini), decidono di farsi adottare dalla sig. Tentacolo come figli acquisiti, divenendo cos\u00ec fratellastri di Squiddi.\nIn altri media.\nSquiddi appare anche nei fumetti e nei videogiochi dedicati alla serie, insieme ai due film \"SpongeBob - Il film\" e \"SpongeBob - Fuori dall'acqua\"\nViene citato da Tony Stark quando incontra Fauce d'Ebano nel film \"\"."}
{"id": "598806", "revid": "287204", "url": "https://it.wikipedia.org/wiki?curid=598806", "title": "Lars Leijonborg", "text": "Leader del \"Partito Popolare Liberale\" dal 15 marzo 1997 al 7 settembre 2007, come successore di Maria Leissner, \u00e8 stato ministro dell'Istruzione Superiore e della Ricerca dal 2007 al 2009.\nBiografia.\nCrebbe a Solna, nel nord di Stoccolma. Nel 1971 entr\u00f2 a far parte del partito dei giovani liberali, organizzazione che si riconosceva nel partito liberale svedese. Nel 1974 termin\u00f2 i suoi studi, nel 1980 fu nominato segretario di partito e successivamente nel 1985 venne eletto al parlamento. Nel 1995 acquis\u00ec la carica di vicepresidente del partito, finch\u00e9 nel 1997 fu eletto presidente con voto unanime.\nLa fine degli anni novanta non fu un periodo positivo per il partito liberale e per tutti gli altri partiti di centrodestra svedesi. Il partito di Leijonborg, alle elezioni parlamentari del 1998, raggiunse un modesto 4,7%, uno dei peggiori risultati che il partito liberale ebbe mai conseguito in tutto il secolo. Molti rappresentanti del partito liberali aprirono una crisi interna con l'obbiettivo di rimuovere il presidente. L'organizzazione dei giovani liberali chiese espressamente le dimissioni di Leijonbord. Nonostante la crisi, Leijonbord rimase a capo del partito, la sua tenacia venne ripagata con un buon risultato elettorale alle politiche del 2002, dove il partito liberale ottenne un 13% dei consensi.\nNel 2004 avvi\u00f2 delle trattative con gli altri leader dei partiti di opposizione, giungendo alla costituzione di una nuova alleanza politica denominata Alleanza per la Svezia, con il fine di vincere le politiche del 2006.\nL'Alleanza per la Svezia vinse le elezioni legislative del 2006 e quindi il partito liberale divenne un partito di governo. La vittoria della coalizione non si trasform\u00f2 in un aumento di consensi per il partito di Leijonborg, che con il 7,5% vide praticamente dimezzare i propri voti rispetto alle politiche di 4 anni prima.\nFra il 2006 e il 2009 fece parte del governo Reinfeldt come ministro dell'Istruzione e successivamente come ministro dell'Istruzione Superiore e della Ricerca."}
{"id": "598811", "revid": "827882", "url": "https://it.wikipedia.org/wiki?curid=598811", "title": "Il diario di Bridget Jones", "text": "Il diario di Bridget Jones \u00e8 un romanzo del 1995 della scrittrice britannica Helen Fielding. Il libro ebbe un grandissimo successo internazionale, e contribu\u00ec a fondare un genere estremamente popolare nel decennio successivo, battezzato \"chick lit\" (\"letteratura per ragazze\"). Dal romanzo venne tratto nel 2001 un altrettanto popolare adattamento cinematografico.\nStoria del romanzo.\nFielding inizi\u00f2 a scrivere il \"Diario\" nella forma di rubriche fisse sui giornali \"The Independent\" e \"The Daily Telegraph\". Alcuni elementi del \"Diario\", e in particolare i frequenti attacchi sarcastici verso i costumi della societ\u00e0 benestante britannica, derivano dalla prospettiva da giornalismo di costume del testo originario. Dato il successo riscosso presso il pubblico, i testi furono poi riorganizzati in un vero e proprio romanzo (qualcosa di analogo a quanto accaduto al romanzo \"Sex and the City\"). Il libro divenne rapidamente un best seller e venne tradotto in numerose lingue, vendendo bene anche fuori dal Regno Unito. Fielding raddoppi\u00f2 nel 1999 con il seguito \"Che pasticcio, Bridget Jones!\". Entrambi i romanzi furono adattati per il cinema in produzioni relativamente ad alto budget e con interpreti come Colin Firth, Hugh Grant e Ren\u00e9e Zellweger.\nTrama.\nIl romanzo \u00e8 in forma di diario, e racconta la vita di Bridget Jones, una donna \"single\" di poco pi\u00f9 di trent'anni, che vive e lavora a Londra, circondata da un gruppo di amici che le fanno da famiglia. Attraverso il personaggio di Bridget vengono tratteggiate con ironia le manie e le stranezze della vita degli anni novanta. Ossessionata dal proprio peso e dalle proprie abitudini malsane in fatto di fumo e cibo, oppressa dalla madre che le propone sempre nuovi potenziali fidanzati (e dall'incombente etichetta di \"zitella\"), Bridget si muove nella propria vita sentimentale in modo piuttosto goffo, e procurandosi frequenti complicazioni su cui Fielding costruisce buona parte della comicit\u00e0 della storia.\nBridget Jones e Jane Austen.\nIl \"Diario\" presenta numerose analogie con il classico \"Orgoglio e pregiudizio\" di Jane Austen. Il riferimento a Austen \u00e8 esplicito; per esempio, nel cognome dei protagonisti maschili, e in particolare nella corrispondenza fra Mark Darcy (il vero amore di Bridget) e Fitzwilliam Darcy (il vero amore della Elizabeth Bennet di Austen). Fielding, che fu una produttrice dell'adattamento cinematografico di \"Bridget Jones\", chiese che la parte di (Mark) Darcy fosse affidata a Colin Firth, che aveva precedentemente interpretato Fitzwilliam Darcy in un adattamento di \"Orgoglio e pregiudizio\" per la televisione prodotto dalla BBC."}
{"id": "598819", "revid": "124933102", "url": "https://it.wikipedia.org/wiki?curid=598819", "title": "Una vita violenta (romanzo)", "text": "Una vita violenta \u00e8 un romanzo scritto da Pier Paolo Pasolini e pubblicato nel 1959 da Garzanti.\nTrama.\nIl romanzo narra la storia di un giovane, Tommaso Puzzilli, che vive nella borgata romana di Pietralata. Egli, insieme ai suoi compagni, conosce la fame e la delinquenza, organizza furti e si prostituisce, degradandosi sempre di pi\u00f9 con comportamenti violenti e animaleschi. Quando Tommaso si innamora di Irene si prospetta un'occasione di cambiamento, che egli per\u00f2 non pu\u00f2 cogliere perch\u00e9 viene arrestato per aver ferito gravemente un giovane.\nUscito dalla prigione gli si presenta un'altra occasione di riscatto, poich\u00e9 ai genitori \u00e8 stato assegnato un alloggio dell'INA-Casa, ma Tommaso si ammala di tubercolosi. In ospedale Tommaso riflette sulla storia e sulla politica. Egli, che in un primo tempo si era sentito fascista per l'amicizia contratta con alcuni ladri missini e poi democristiano in seguito all'assegnazione della casa, durante la degenza si avvicina al PCI e partecipa attivamente a scioperi e manifestazioni.\nIl romanzo termina con un Tommaso che, ristabilitosi in parte, fa progetti per una vita matrimoniale, lavora, s'iscrive al Partito Comunista e, con un grande gesto di umanit\u00e0, salva una donna baraccata del suo quartiere, ma, colpito dall'ennesimo colpo di tosse, trascorre gli ultimi giorni di vita sul lettino di un ospedale, per poi morire nel letto di casa sua.\nProduzione.\nPasolini inizia a lavorare al romanzo nel 1955 con l'intento di continuare il progetto, iniziato con \"Ragazzi di vita\", di narrare come vivevano i ragazzi delle borgate romane. Il romanzo subisce un'attenta revisione prima di essere dato alla stampa per attenuare, su consiglio dell'editore, alcuni punti scabrosi e politicamente pericolosi.\nLessico.\nNel romanzo ricorrono numerosi termini facenti parte del gergo romanesco dell'epoca, molti dei quali sono illustrati da un glossario in coda, con la consulenza di Sergio Citti.\nRiconoscimenti.\nIl romanzo \u00e8 finalista del premio Strega anno 1959, che per\u00f2 viene assegnato a \"Il Gattopardo\" di Giuseppe Tomasi di Lampedusa.\nTrasposizione cinematografica.\nNel 1962 Pasolini firmer\u00e0 il soggetto del film \"Una vita violenta\", tratto dal romanzo omonimo mentre la sceneggiatura \u00e8 affidata a Paolo Heusch, Brunello Rondi, Franco Solinas. Il protagonista sar\u00e0 Franco Citti, attore delle borgate romane sempre amato da Pasolini per i personaggi principali dei suoi film."}
{"id": "598826", "revid": "904417", "url": "https://it.wikipedia.org/wiki?curid=598826", "title": "Scozzese", "text": "Il termine scozzese si pu\u00f2 riferire a:"}
{"id": "598827", "revid": "1443007", "url": "https://it.wikipedia.org/wiki?curid=598827", "title": "Lago di Ganna", "text": "Il lago di Ganna \u00e8 un lago italiano, ora riserva faunistica, situato nel territorio della Lombardia, in provincia di Varese, a un'altitudine di 452 metri s.l.m., con una profondit\u00e0 massima di 3 metri, ed un bacino complessivo di 0,07\u00a0km\u00b2. Fa parte della Riserva naturale Lago di Ganna\nGeografia.\nPosto nel comune di Valganna, affiancato dalla strada statale Varesina (SS 233), ha come affluente sotterraneo il torrente Margorabbia, che diviene emissario per poi sfociare, sempre sotterraneamente, nell'adiacente lago di Ghirla. \u00c8 interamente compreso nella frazione di \"Ganna\".\nStoria.\nDal 1984 il lago di Ganna \u00e8 diventato una \"riserva naturale orientata\".\nClima.\nSituato in una valle prealpina, il clima \u00e8 continentale, con punte minime di -20\u00b0 in inverno e raramente superiori ai 25\u00b0 in estate.\nFlora.\nCircondato da canneti di Phragmites, la superficie \u00e8 coperta da ninfee, castagne d'acqua e lenticchie d'acqua, cresciute spontaneamente, mentre sulla sponda crescono salici e ontani.\nFauna.\nRicca la presenza nelle acque di lucci e tinche, mentre sulle sponde si individuano uccelli quali il germano reale e il migliarino di palude."}
{"id": "598833", "revid": "101801921", "url": "https://it.wikipedia.org/wiki?curid=598833", "title": "Toxocara", "text": "Il genere Toxocara raggruppa alcune specie di parassiti responsabili di zoonosi (in quanto gli ospiti definitivi di questi nematodi sono rappresentati da animali come il cane e gatto); possono anche infettare l'uomo per ingestione di uova che si ritrovano in acqua o cibo contaminato da feci di animali infetti.\nNello stomaco degli animali, le uova si schiudono rilasciando le larve che penetrano attraverso la parete intestinale e vanno in circolo, raggiungendo vari organi, primo tra tutti il polmone. Da qui la larva risale le vie aeree fino alla faringe, per essere deglutita e giungere di nuovo nell'intestino.\nQui la larva, che nel frattempo \u00e8 maturata, si sviluppa nella forma adulta e produce uova che vengono rilasciate con le feci. Con l'ingestione delle uova da parte di un altro ospite ha inizio un nuovo ciclo. Nell'uomo il ciclo completo non avviene e le larve non possono maturare ad adulti. Una volta che le uova si schiudono e fuoriescono le larve, queste ultime migrano nei tessuti (fegato, polmoni, cute, occhio, cervello) dando diverse patologie a seconda dell'organo coinvolto e della carica infestante. Sindrome detta da LARVA MIGRANS, vedi Toxocariasi.\nLa Toxocara canis a differenza della Toxocara cati pu\u00f2 anche attraversare la placenta. Entrambe le specie possono essere trasmesse attraverso il colostro.\nLa diagnosi si effettua tramite Elisa e Immunoblot per ricerca di Ab, oppure tramite biopsia e tecniche istologiche. Negli animali domestici la diagnosi \u00e8 prevalentemente effettuata mediante visualizzazione delle uova nelle feci, mediante esame coprologico a fresco o post flottazione."}
{"id": "598841", "revid": "1005847", "url": "https://it.wikipedia.org/wiki?curid=598841", "title": "Gerolamo Buonazia", "text": "Insegn\u00f2 matematica al collegio \u00abF. Cicognini\u00bb di Prato e fu professore di Matematiche e Ingegneria prima all'Accademia di belle arti di Firenze, poi all'Istituto tecnico toscano.\nAmico e collaboratore di Raffaello Lambruschini, tra il 1860 e il 1861 fu ispettore generale delle scuole del Granducato di Toscana e redattore della rivista pedagogica da questi diretta \u00abLa Famiglia e la scuola\u00bb (1860-1861), che rappresent\u00f2, al tempo del governo provvisorio e del difficile dibattito con il Piemonte per l'ordinamento del sistema scolastico nazionale, la pi\u00f9 compiuta espressione delle posizioni autonomistiche del gruppo toscano.\nEntrato a far parte dell'amministrazione centrale della Pubblica Istruzione, tra il 1863 e il 1864 si rec\u00f2 in Sicilia come delegato straordinario del governo per il riordino dei ginnasi e delle scuole tecniche. Negli anni successivi svolse numerosi incarichi di notevole rilievo in sede ministeriale. Nel 1868, fece parte della commissione incaricata dal ministro della Pubblica Istruzione Emilio Broglio di compiere l'inchiesta speciale sullo stato dell'insegnamento primario in Italia, di cui redasse la relazione ufficiale.\nDue anni dopo fu nominato ispettore ministeriale e prosegu\u00ec il suo impegno nella lotta contro l'analfabetismo e in favore dell'istituzione dell'obbligo scolastico: all'indomani dell'emanazione della legge Coppino stese la relazione \"Sull'obbligo della Istruzione elementare nel Regno d'Italia: attuazione della Legge 15 luglio 1877\" (1878). Nel 1879, fu incaricato di un'indagine sulle scuole femminili di istruzione secondaria per cui elabor\u00f2 un dettagliato rapporto presentato alla Camera dei deputati. Dal 1885 al 1889, su nomina ministeriale, fece parte del Consiglio superiore della pubblica istruzione.\nNel 1880 pubblic\u00f2 sulla \u00abNuova antologia\u00bb il contributo \"La scuola popolare in Italia\", dove esprimeva la convinzione secondo cui la scuola popolare rivolta alle masse urbane e rurali dovesse essere in grado soprattutto di coniugare l'istruzione e l'insegnamento con la vita pratica e operativa.\nLa sua opera pi\u00f9 famosa, messa a punto fra il 1868 e il 1872, \u00e8 \"Documenti sulla istruzione elementare del Regno d'Italia\", uno dei pi\u00f9 importanti lavori nel settore in Italia nel XIX secolo."}
{"id": "598844", "revid": "83122", "url": "https://it.wikipedia.org/wiki?curid=598844", "title": "Gruppo Patrioti della Maiella", "text": ""}
{"id": "598845", "revid": "292162", "url": "https://it.wikipedia.org/wiki?curid=598845", "title": "UEFA Champions League 1994-1995", "text": "La UEFA Champions League 1994-1995 fu la quarantesima edizione della massima competizione continentale di calcio. Fu vinta dall'Ajax, che si impose per 1-0 nella finale di Vienna contro il Milan, squadra giunta alla sua terza finale consecutiva. Per l'Ajax fu il quarto trionfo in questa prestigiosa competizione.\nFormula.\nRispetto alla precedente edizione della Coppa dei Campioni vennero apportate radicali modifiche alla formula del torneo; era infatti appena scaduto il contratto che vincolava l'UEFA all'Unione europea di radiodiffusione per la trasmissione della finale, e ci\u00f2 diede spunto per una rivisitazione generale della formula, che attraesse l'interesse di nuove e danarose televisioni private.\nIl primo cambiamento fu la serrata dei criteri di ammissione alla Coppa: la vittoria del proprio campionato nazionale non dava pi\u00f9 diritto automaticamente alla partecipazione, ma tale privilegio fu riservato solo alle 24 migliori squadre eleggibili, dirottando le escluse in Coppa UEFA.\nDopo un turno preliminare iniziava la Champions League vera e propria, allargata a sedici squadre suddivise in quattro gruppi eliminatori da disputarsi in autunno. Le prime due di ogni raggruppamento ebbero accesso alla fase primaverile ad eliminazione diretta, basata su un tabellone tennistico con accoppiamenti decisi ad inizio stagione, senza ricorrere ad ulteriori sorteggi. La finale fu ridenominata da \"Finale de la Coupe des Clubs Champions Europ\u00e9ens\" in \"UEFA Champions League Final\" e trasmessa dai \"broadcasters\" televisivi migliori offerenti. Inoltre, per la prima volta, le squadre partecipanti potevano indossare lo sponsor sulle maglie in tutte le partite, finale compresa.\nClassifica marcatori.\nDi seguito i migliori marcatori. Sono escluse le gare del turno preliminare."}
{"id": "598847", "revid": "599013", "url": "https://it.wikipedia.org/wiki?curid=598847", "title": "Enzo Del Forno", "text": " Attualmente \u00e8 presidente della Polisportiva Libertas Pasian di Prato.\nBiografia.\nI suoi migliori risultati sono stati il decimo posto alle Olimpiadi di Monaco di Baviera del 1972, l'argento ai Giochi del Mediterraneo di Algeri del 1975 e la medaglia d'oro alle Universiadi di Roma dello stesso anno. Inoltre \u00e8 stato autore di diversi record italiani."}
{"id": "598850", "revid": "122309107", "url": "https://it.wikipedia.org/wiki?curid=598850", "title": "Aree naturali protette della Sicilia", "text": "Le aree naturali protette della Sicilia comprendono quattro Parchi regionali che occupano una superficie di 184.655 ettari, e 74 riserve naturali regionali per una superficie complessiva di 85.181 ettari, pari al 10,5% della superficie regionale. Sono state previste con la legge regionale n. 98 del 1981, che ha istituito anche la prima riserva, quella dello Zingaro. Dall'estate 2016 si aggiunge allo scenario delle aree tutelate il primo Parco Nazionale nell'area siciliana ovvero quello dell'isola di Pantelleria. Vi sono inoltre sette aree marine protette.\nLa tutela delle aree di valenza ambientale finora istituite \u00e8 di esclusiva competenza della Regione Siciliana, attraverso l'Assessorato Regionale del Territorio e dell'Ambiente. Ai sensi della legge nazionale n. 222/2007, \u00e8 stata prevista l'istituzione di altri 3 parchi nazionali (Parco delle Egadi e del litorale trapanese, Parco delle Eolie e Parco degli Iblei). Con riferimento a questa iniziativa legislativa, la Corte Costituzionale ha stabilito - con la sentenza n. 12 del 2009 - che in materia di parchi nazionali la competenza \u00e8 esclusivamente dello Stato, anche nelle Regioni a statuto speciale, cui resta la competenza dei parchi regionali. Con decreto del Presidente della Repubblica del 28 luglio 2016 \u00e8 stato istituito il Parco nazionale dell'Isola di Pantelleria, che diventa cos\u00ec il primo parco nazionale siciliano. Nel 2019 il Parco dei Monti Sicani, istituito nel 2014, \u00e8 stato soppresso dopo una pronuncia del TAR.\nElenco ufficiale delle aree protette (EUAP).\nRiserve Naturali Regionali.\nannullati e/o soppressi\nAree Natura 2000.\nVi sono inoltre i siti appartenenti alla Rete Natura 2000, istituita dell'UE per la protezione e la conservazione degli habitat e delle specie: SIC e ZPS.\nAltre aree protette.\nGeositi.\nL'Assessorato al territorio e ambiente della Regione Siciliana nel 2012 ha istituito 106 geositi con suo decreto.\nNel 2017 ha istituito i \"geositi ricadenti in aree di riserva naturale per motivi geologici\", portandoli a 93 aree protette .\nQuesti alcuni:"}
{"id": "598852", "revid": "767487", "url": "https://it.wikipedia.org/wiki?curid=598852", "title": "Rm (Unix)", "text": "rm (abbreviazione dalla lingua inglese di \"remove\", \"rimuovi\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che cancella file e directory dal \"file system\", posto che si abbiano i permessi necessari.\nPi\u00f9 precisamente, \"rm\" rimuove uno o pi\u00f9 collegamenti fisici, per cui non \u00e8 detto che ci\u00f2 comporti anche la rimozione immediata dei dati e la conseguente liberazione dello spazio su memoria di massa. Ad esempio ci\u00f2 non avviene se vi sono altri collegamenti fisici agli stessi dati, o se il file o la directory sono al momento in uso da qualche processo.\nAl contrario del comando rmdir, \"rm\" \u00e8 in grado di cancellare anche directory che non sono vuote, cancellandone prima ricorsivamente il contenuto.\nDa notare che la possibilit\u00e0 di rimuovere un file \u00e8 data non tanto dai permessi sul file stesso, quanto dai permessi (di scrittura) della directory che lo contiene, in quanto ci\u00f2 che viene realmente modificato \u00e8 appunto la directory che lo contiene.\nSintassi.\nLa sintassi generale del comando \"rm\" \u00e8:\n rm [\"opzioni\"] [--] \"arg1\" [\"arg2\" \u2026]\nI parametri \"arg\" indicano i nomi dei file e/o delle directory da rimuovere.\nIl doppio trattino -- (facoltativo) indica che i parametri successivi non sono da considerarsi opzioni.\nTra le opzioni di uso comune vi sono:\n\"rm\" \u00e8 spesso utilizzato con l'alias di \"rm -i\" per evitare cancellazioni accidentali; se in questo caso si volesse cancellare un gran numero di file senza la richiesta di conferma, si pu\u00f2 annullare l'effetto dell'opzione -i specificando anche l'opzione -f.\nrm -rf (e varianti, \"rm -rf /\", \"rm -rf *\", e altre) sono frequentemente utilizzate in scherzi e aneddoti su disastri in ambienti Unix: la variante rm -rf /, infatti, se utilizzata da un amministratore (root) causerebbe la cancellazione dei contenuti in ogni \"file system\" montato sul computer. In realt\u00e0, questo comando non funziona pi\u00f9 gi\u00e0 dal 2006, quando la versione 6.4 di GNU Core Utilities ha introdotto l'opzione --preserve-root, ormai abilitata in modo predefinito nelle distribuzioni pi\u00f9 diffuse.\n\"rm\" pu\u00f2 essere usato insieme a xargs per rimuovere i file elencati in un file di testo o determinati tramite il comando find, posto che i nomi dei file non contengano spazi, apici o virgolette (che sono trattati in maniera speciale da \"xargs\"). Ad esempio:\n xargs rm &lt; elenco.txt\n find . -type f -name \"*.bak\" -print | xargs rm -f"}
{"id": "598853", "revid": "77358", "url": "https://it.wikipedia.org/wiki?curid=598853", "title": "Culturista", "text": ""}
{"id": "598855", "revid": "125154911", "url": "https://it.wikipedia.org/wiki?curid=598855", "title": "Iconologia", "text": "Liconologia (dal greco \"eik\u014dn\", immagine e \"Log\u00eda\" discorso, quindi descrizione approfondita dell'immagine) \u00e8 una branca della storia dell'arte che si occupa di ricercare la spiegazione delle immagini, dei simboli e delle figure allegoriche dell'arte.\nDa segnalare la simbologia degli studi esoterici e degli animali del bestiario, numerosi quelli medioevali derivati dal \"Physiologus\", un testo che risale probabilmente al secondo secolo, e i \"Bestiari di Cristo\", ossia i simboli animali dell'incarnazione di Cristo, l'iconologia cristiana, in particolare l'enciclopedia \"Il Bestiario del Cristo\" di Louis Charbonneau-Lassay (1871-1946) con 1.100 incisioni, tradotta dal francese anche in italiano.\nLe simbologie degli animali umanizzati restano le protagoniste indiscusse non solo delle favole antiche e delle fiabe pi\u00f9 recenti ma specialmente dei cartoni animati.\nLa scuola iconologica ha dimostrato l'inscindibilit\u00e0 delle forme artistiche dal loro contesto culturale e storico, e tende a legare i mutamenti delle forme alle differenti condizioni culturali in cui l'artista si trova a operare.\nL'iconologia si differenzia dall'iconografia, perch\u00e9 questa si occupa della descrizione dei temi presenti nell'opera d'arte, mentre l'iconologia ha lo scopo di interpretare gli stessi temi.\nUno dei padri di questa disciplina relativamente giovane fu Aby Warburg (1866-1929).\nFondamentale il volume di Cesare Ripa (1560?-1622), \n\"Iconologia overo Descrittione Dell'imagini Universali cavate dall'Antichit\u00e0 et da altri luoghi\", pubblicata nel 1593 a Roma dagli eredi di Giovanni Gigliotti."}
{"id": "598856", "revid": "33751", "url": "https://it.wikipedia.org/wiki?curid=598856", "title": "Julio Cesar Leon Dailey", "text": ""}
{"id": "598859", "revid": "287204", "url": "https://it.wikipedia.org/wiki?curid=598859", "title": "Lorenskog", "text": ""}
{"id": "598860", "revid": "767487", "url": "https://it.wikipedia.org/wiki?curid=598860", "title": "Ragged Glory", "text": "Ragged Glory \u00e8 un album musicale di Neil Young pubblicato nel 1990 dalla Reprise Records.\nIl disco.\nDopo \"Freedom\", questo \u00e8 un altro disco considerevole perch\u00e9 pieno di energia. \u00c8 considerato molto importante all'interno del genere grunge (specie per il brano \"Fuckin' Up\") di cui Young \u00e8 considerato il \"padrino\".\nIl disco \u00e8 il pi\u00f9 elettrico del canadese, con l'uso di \"feedback\" e distorsioni dalla prima all'ultima canzone, nonostante ci\u00f2 vi \u00e8 un'atmosfera gioiosa ed agreste. Sono presenti due cover: \"Farmer John\" (classico degli anni sessanta) e \"Mother Earth\" che sulla melodia della nota canzone folk inglese del Seicento \"The Water is Wilde\" (detta anche \"O Waly Waly\") ha un testo ambientalista riscritto da Neil.\nAlcune canzoni saranno presenti in una versione ancora pi\u00f9 energica nel successivo disco, il live \"Arc/Weld\"."}
{"id": "598861", "revid": "125751283", "url": "https://it.wikipedia.org/wiki?curid=598861", "title": "Ranpo Edogawa", "text": "Scrisse numerosi romanzi e racconti gialli; il detective Kogoro Akechi \u00e8 il protagonista delle sue storie. Il suo nome viene occasionalmente traslitterato anche in Rampo, con la M.\nEdogawa fu un grande ammiratore degli scrittori di gialli occidentali, specialmente di Edgar Allan Poe. Lo pseudonimo \"Edogawa Ranpo\" \u00e8 infatti la trasposizione fonetica del nome di Poe. Altri autori che influenzarono particolarmente il suo lavoro furono Maurice Leblanc e Sir Arthur Conan Doyle (che prov\u00f2 a tradurre in giapponese durante i suoi studi presso l'Universit\u00e0 di Waseda).\nBiografia.\nPrima della prima guerra mondiale.\nTar\u014d Hirai nacque a Nabari nel 1894, dove suo nonno fu samurai. La famiglia si trasfer\u00ec nell'attuale Kameyama, e da l\u00ec a Nagoya (quando aveva due anni). Studi\u00f2 economia all'Universit\u00e0 di Waseda a partire dal 1912. Dopo il diploma in economia nel 1916, ebbe diversi impieghi: lavor\u00f2 in una redazione di un giornale, fece il disegnatore di fumetti per riviste, vendette noodle per strada e fu commesso in un negozio di libri usati.\nIl suo debutto letterario fu nel 1923, con la pubblicazione della storia poliziesca \"La moneta di rame da due sen\" (\u4e8c\u92ad\u9285\u8ca8 \"Ni-sen d\u014dka\") usando il nome d'arte di \"Edogawa Ranpo\". La storia apparve su Shin Seinen, una rivista scritta per lo pi\u00f9 per un pubblico adolescente. Shin Seinen aveva gi\u00e0 pubblicato storie di vari autori occidentali, come Poe, Conan Doyle, e G. K. Chesterton, ma era la prima volta che pubblicava un brano di un autore giapponese. Quel che colp\u00ec i critici, riguardo a questo racconto, fu il modo in cui si concentrava sulla logica razionale usata per risolvere un mistero in una storia vicina alla cultura giapponese. Il racconto include una dettagliata descrizione di un complesso codice basato sia sulla formula buddista detta \"nenbutsu\", che sul Braille giapponese.\nNel corso degli anni seguenti, Edogawa continu\u00f2 a scrivere racconti incentrati su crimini e sui percorsi logici per risolvere i misteri. Fra questi racconti, ce ne sono molti oggi considerati classici della letteratura giapponese dell'inizio del '900: \"Il caso dell'omicidio sulla collina D.\" (D\u5742\u306e\u6bba\u4eba\u4e8b\u4ef6 \"D-zaka no satsujin jiken\", gennaio 1925), che parla di una donna uccisa durante un rapporto extraconiugale sadomaso; \"Il passeggiatore nella soffitta\" (\u5c4b\u6839\u88cf\u306e\u6563\u6b69\u8005 \"Yane-ura no Sanposha\", agosto 1925); su un uomo che uccide il proprio vicino facendo colare del veleno nella sua bocca da un buco sul soffitto; e \"La sedia umana\" (\u4eba\u9593\u6905\u5b50 \"Ningen Isu\", ottobre 1925), su un uomo che si nasconde in una poltrona per provare la sensazione dei corpi distesi su di lui. Specchi, lenti e altri strumenti ottici appaiono in molti altri dei primi lavori di Edogawa, come \"L'inferno degli specchi\".\nFilmografia.\nFilm tratti dai suoi racconti (ordine cronologico inverso)\nRiferimenti nei media.\nUn celebre riferimento a quest'autore \u00e8 presente nel manga \"Detective Conan\" il protagonista Shinichi Kudo, per nascondere la sua vera identit\u00e0, sceglie il nome fittizio di Conan Edogawa unendo il nome di Conan Doyle al cognome di Edogawa. Un personaggio del manga, Kogoro Mori, ha questo nome per un omaggio dell'autore al detective di Edogawa.\nNel ventitreesimo film \"Meitantei Conan - Konj\u014d no fist\", Conan Edogawa assume lo pseudonimo di Arthur Hirai, prendendo nuovamente spunto da Doyle, il celebre creatore di Sherlock Holmes, e dallo stesso Ranpo.\nIl personaggio di Ranpo appare protagonista in un ruolo nel fim del 1994 \"I misteri di Rampo\". Il film del 2005, \"Rampo Noir\", che vede come attore protagonista Tadanobu Asano, presenta quattro racconti dell'autore.\nUna serie televisiva anime, ispirata alle sue opere ed intitolata \"\", \u00e8 andata in onda in Giappone a partire dal 2 luglio 2015."}
{"id": "598862", "revid": "287204", "url": "https://it.wikipedia.org/wiki?curid=598862", "title": "Oppegard", "text": ""}
{"id": "598863", "revid": "123234678", "url": "https://it.wikipedia.org/wiki?curid=598863", "title": "Fotbal Club Zimbru Chi\u0219in\u0103u", "text": "Il Fotbal Club Zimbru Chi\u0219in\u0103u \u00e8 una societ\u00e0 calcistica moldava di Chi\u0219in\u0103u, militante nella Divizia Na\u021bional\u0103, il massimo livello del campionato moldavo di calcio.\nFondata nel 1947, \u00e8 la pi\u00f9 antica squadra di calcio del paese in attivit\u00e0 e l'unica ad aver disputato tutte le edizioni del massimo campionato moldavo di calcio. Ha vinto 9 campionati e 5 coppe nazionali ed \u00e8 il secondo club pi\u00f9 titolato del paese dopo lo Sheriff Tiraspol.\nIl nome \"Zimbru\" significa \"bisonte\" in rumeno ed \u00e8 in uso dal 1990.\nStoria.\nI campionati sovietici.\nIl club \u00e8 stato fondato il 16 maggio 1947 col nome \"Dinamo Ki\u0161in\u00ebv\" (\"\u0414\u0438\u043d\u0430\u043c\u043e \u041a\u0438\u0448\u0438\u043d\u0451\u0432\" nell'alfabeto cirillico all'epoca in uso). L'esordio nelle competizioni ufficiali fu contro la squadra ucraina del Pi\u0219cevik Odessa e venne sconfitta 1-0. Allenatore dei primi tre anni era Serghei Eriomin. Il primo campionato a cui prese parte era la Grupa B 1948, girone ucraino, dove arriv\u00f2 al settimo posto.\nNel 1950 cambi\u00f2 nome in \"Burevestnik Chi\u0219in\u0103u\", disputando sempre campionati nella seconda serie fino al 1955 quando venne promosso dopo aver vinto il proprio girone con 9 punti di distacco dalla seconda classificata. Rest\u00f2 in Klass A per nove anni consecutivi e il miglior risultato ottenuto \u00e8 stato un sesto posto nella Klass A 1956. Nel campionato successivo \u00e8 stata l'unica squadra in una partita del campionato sovietico a rimontare da 0-4 a 4-4 nella partita contro lo .\nTra i giocatori \u00e8 da ricordare Vladimir \u021aincler, unico giocatore moldavo ad essere inserito nella lista dei migliori 33 giocatori del campionato sovietico e che \u00e8 stato selezionato nella nazionale olimpica del paese. Dopo nove anni venne retrocesso e rimase in seconda serie per altrettanti nove anni prima di disputare nuovamente un campionato di massima divisione, dove rimase per\u00f2 una sola stagione. L'ultimo campionato in prima serie fu quello del 1983 al quale seguirono anonimi campionati in seconda e, in due anni, in terza serie.\nI campionati moldavi.\nCon l'indipendenza della Moldavia venne istituito nel 1992 il primo campionato di calcio. Delle 12 formazioni partecipanti 5 avevano l'anno precedente giocato nell'ultimo campionato sovietico e lo Zimbru e il Tiligul-Tiras Tiraspol erano le uniche che militavano nella seconda divisione sovietica. Il torneo fin\u00ec con queste due squadre a pari punti ma il Tiligul rifiut\u00f2 di disputare lo spareggio scudetto e il titolo and\u00f2 allo Zimbru. Vinse in totale 8 dei primi 9 campionati (e due coppe) con l'eccezione della Divizia Na\u021bional\u0103 1996-1997 dove giunse secondo distaccato di 11 punti dal Constructorul Chi\u0219in\u0103u.\nGi\u00e0 nel 1999-2000 il campionato era un affare tra il club e lo Sheriff, capaci di staccare la terza classificata di 16 punti e negli anni successivi la squadra di Tiraspol vinse tutti gli scudetti relegando lo Zimbru a posizioni di rincalzo, vincendo solo tre coppe nazionali. A partire dalla seconda met\u00e0 del decennio nuove squadre si inserirono nella lotta al vertice e in diverse occasioni il club fin\u00ec al quarto - quinto posto.\nCompetizioni internazionali.\nHa partecipato a varie edizioni della Coppa UEFA e della UEFA Champions League. Nella prima competizione il miglior risultato \u00e8 il secondo turno raggiunto nell'edizione 1995-1996, mentre nella seconda competizione la migliore prestazione risale alle edizioni 1999-2000 e 2000-2001, quando lo Zimbru raggiunse in entrambe le circostanze il terzo turno preliminare della Champions League.\nNella stagione 2014-15 viene eliminato ai play-off di qualificazione dell'UEFA Europa League per mano dei greci del .\nNomi ufficiali.\nIl club ha assunto i seguenti nomi ufficiali:\nOrganico.\nRosa 2020.\n\"Aggiornato al 6 agosto 2020\"\nRosa 2019.\n\"Aggiornata al 17 aprile 2019\".\nColori e simboli.\nA seconda della denominazione assunta, il club ha cambiato i colori sociali e il simbolo. A partire dal 1990 la divisa \u00e8 gialla per le partite casalinghe e verde per quelle in trasferta mentre lo stemma \u00e8 uno scudo nella cui parte superiore, su sfondo azzurro, \u00e8 raffigurato un bisonte (\"zimbru\" in rumeno) mentre in quella inferiore c'\u00e8 la scritta \"FC Zimbru\" con strisce giallo-verdi.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nStadio.\nIl club gioca i suoi incontri casalinghi nello Stadio Zimbru, impianto dotato di 10.500 posti tutti a sedere ed impianto di illuminazione, inaugurato nel 2006. Nei pressi dello stadio si trovano anche i campi di allenamento e la sede dello Zimbru.\nStaff tecnico.\nDal sito internet ufficiale della societ\u00e0:"}
{"id": "598871", "revid": "287204", "url": "https://it.wikipedia.org/wiki?curid=598871", "title": "Raelingen", "text": ""}
{"id": "598872", "revid": "1762097", "url": "https://it.wikipedia.org/wiki?curid=598872", "title": "Amedeo Bocchi", "text": "Biografia.\nNato a Parma nel 1883, figlio di Clelia Cacciani e Federico Bocchi, era terzo di sette fratelli. All'et\u00e0 di 12 anni viene iscritto dal padre al Regio Istituto di Belle Arti di Parma con lo scopo di lavorare come decoratore presso l\u2019azienda di famiglia. Diplomatosi nel 1901 col massimo dei voti, l\u2019anno successivo si reca per la prima volta a Roma dove frequenta la Scuola Libera di Nudo su consiglio del suo insegnante Cecrope Barilli. Nella capitale, dove trascorre il resto della sua lunga vita, conosce artisti quali Giovanni Costa, Giulio Aristide Sartorio, Giacomo Balla e Duilio Cambellotti, approfondisce e studia le opere di Matisse, Renoir e Klimt.\nInoltre, consolida la sua capacit\u00e0 di disegno iniziando a rappresentare morbidi nudi femminili che lo accompagnano per tutta la sua carriera. Nello stesso periodo, installa il suo primo studio in Rione Macao insieme all\u2019amico incisore Renato Brozzi.\nNel 1906 Amedeo sposa Rita Boraschi(sua compagna di studi a Parma) e nel 1908 nasce Bianca, la prima e unica figlia dell'artista. L'anno successivo la moglie muore.\nNel 1910 Bocchi viene ammesso per la prima volta con due dipinti alla Biennale di Venezia dove ha modo di ammirare la grande personale di Gustav Klimt all\u2019interno della quale rimane affascinato dall\u2019opera \u201cPesci rossi\u201d. Proprio in quell'anno, Bocchi si trasferisce a Padova al seguito di Achille Casanova impegnato a decorare l'interno della basilica di Sant'Antonio per specializzarsi nella tecnica dell'affresco.\nNel 1911, alla grande esposizione di Roma per il Cinquantenario dell'Unit\u00e0 d'Italia, Bocchi realizza, in collaborazione con Latino Barilli, Daniele de Strobel e Renato Brozzi, la ricostruzione della \"Camera d'Oro\", affrescata nel XV secolo da Benedetto Bembo, del Castello di Torrechiara, ricostruita nella mostra etnografica. Sempre nello stesso anno, si reca per la prima volta a Terracina che, con le Paludi Pontine e la dura vita delle sue genti, sar\u00e0 al centro di molti suoi dipinti.\nLe famose terellane, con i larghi cappelli bianchi e il viso abbronzato, saranno il perno delle sue opere per molti anni a venire.\nNel 1912 riceve la medaglia d'oro del Ministero della pubblica istruzione per il dipinto \"Le tre Marie\". Nel 1913, pur non aderendo ufficialmente al manifesto della Secessione Romana, Bocchi guarda con interesse alla prima mostra organizzata dal gruppo.\nFra il 1913 e il 1915 utilizza le conoscenze nel campo dell'affresco per l'importante commissione affidatagli dalla Cassa di Risparmio di Parma per la decorazione della Sala del Consiglio della sede centrale di Parma, dedicata al tema del risparmio. Gli influssi del liberty e di Klimt vengono elaborati da Bocchi permettendogli di realizzare una trilogia di affreschi: \u201cIl Risparmio\u201d, \u201cLa Protezione\u201d e \u201cLa Ricchezza\u201d. Riconosciuta come uno dei pi\u00f9 importanti modelli Liberty in tutta Italia, la Sala viene terminata nel 1916 riscuotendo largo consenso da parte della critica.\nCon l\u2019avvento del Fascismo, molte parti del lavoro svolto vengono modificate e distrutte: viene richiamato al restauro quasi sessant\u2019anni pi\u00f9 tardi e accetta di buon grado. Presenzia felicemente all\u2019inaugurazione nel 1976.\nAllo scoppio della Prima Guerra Mondiale, nel 1915, si trasferisce definitivamente a Roma in una delle case-studio messe a disposizione degli artisti da un ricco alsaziano di lingua francese, Alfred Wilhelm Strohl, all'interno del parco che da lui aveva preso il nome: Villa Strohl-Fern. L\u00ec Bocchi trascorre il resto della sua vita realizzando una serie di capolavori tra i quali i pregevoli nudi femminili, i verdi parchi e i viali color glicine. .\nIn tale contesto, si arricchisce tramite il confronto con pittori romani, ma anche con l'influenza di Gustav Klimt, Henri Matisse, Pierre-Auguste Renoir e successivamente Renato Guttuso e i pittori romani del secondo dopoguerra. Sviluppando sempre e comunque un proprio stile, guarda con curiosit\u00e0 al divisionismo, al simbolismo e al liberty.\nNel 1919 Amedeo Bocchi sposa, in seconde nozze, Niccolina Toppi, una giovane modella di Anticoli Corrado. Seguono anni di felicit\u00e0 e di crescente successo: ancora la Biennale, la nomina ad Accademico di San Luca, la medaglia d'oro per il dipinto \"Bianca in abito da sera\" alla mostra di Monza del 1926.\nLa famiglia \u00e8 protagonista predominante delle sue tele: i genitori, le mogli, la figlia. Attraverso l'indagine dei volti ripercorre nelle sue tele un diario personale, filo conduttore della maturit\u00e0 stilistica con dipinti quali \"Niccolina con chitarra\" (1917) e \"Ritratto di Bianca\" (1932) in cui esalta la luce e i suoi riflessi.\nAltre difficolt\u00e0 familiari colpiscono per\u00f2 l'artista: nel 1923 muore la seconda moglie Niccolina e nel 1934 sua figlia, a soli 26 anni.\nNel 1967 l'Accademia di san Luca gli dedica la prima importante mostra retrospettiva. Con il dipinto \"Nel parco\", nel 1972, partecipa alla rassegna della pittura figurativa nel contesto della X Quadriennale romana. Nello stesso anno il presidente della repubblica gli conferisce la medaglia d'oro dei benemeriti della cultura e dell'arte.\nNegli ultimi anni che seguono si aprono nuovi orizzonti e forme da sperimentare, con colori pi\u00f9 acidi e forti, corpi e forme meno definiti. Continua a cercare nuovi orizzonti e modi di concepire l\u2019arte fino alla morte che avviene nella sua casa-studio di Villa Strohl-Fern il 16 dicembre del 1976. Sul cavalletto viene ritrovato un quadro incompiuto,\"Il giardiniere\", segno della sua inesausta passione per la pittura che lo ha accompagnato fino alla fine dei suoi giorni. Quest\u2019ultimo fa parte del patrimonio artistico di APE Parma Museo.\nGiudizi critici.\nGli storici dell'arte che hanno esaminato maggiormente le componenti dell'arte di Bocchi sono stati Roberto Tassi, Fortunato Bellonzi e Francesco Sapori.\nMuseo Amedeo Bocchi.\nInaugurato nel 1999 e riallestito nel 2015, il museo dedicato ad Amedeo Bocchi ha sede nel Palazzo Sanvitale di Parma, con accesso da strada Cairoli 12a. Il percorso espositivo \u00e8 suddiviso cronologicamente in sei sezioni che testimoniano l'evoluzione del tratto pittorico stilistico e la biografia affettiva dell'artista; le sale ospitano una serie di opere donate alla Fondazione Monte Parma dalle eredi del pittore, tra cui dipinti a olio, acquerelli, prove di affresco, disegni, bozzetti e alcune rare sculture.\nOpere esposte in altre gallerie.\nMentre la maggior parte delle opere di Amedeo Bocchi \u00e8 conservata nel museo a lui dedicato, altre gallerie in Italia espongono le sue opere:"}
{"id": "598874", "revid": "63760", "url": "https://it.wikipedia.org/wiki?curid=598874", "title": "Donne pitagoriche", "text": ""}
{"id": "598876", "revid": "767487", "url": "https://it.wikipedia.org/wiki?curid=598876", "title": "Ciccone Youth", "text": "Ciccone Youth \u00e8 stato un progetto musicale creato nel 1988 per volere di Thurston Moore e Kim Gordon, entrambi membri dei Sonic Youth.\nGi\u00e0 dal nome \u00e8 facile intuire come la band altro non fosse che un \"side-project\" del gruppo newyorchese nato per soddisfare un interesse crescente per la musica pop e, in particolare, una passione per certi versi autoironica per la pop-star Madonna Louise Ciccone, ben pi\u00f9 nota come Madonna.\nAl progetto presero parte anche Mike Watt, bassista dei Minutemen e dei Firehose, J Mascis, leader dei Dinosaur Jr. e Greg Ginn, fondatore della punk band Black Flag.\nLa curiosa band pubblic\u00f2 solamente un disco, intitolato \"The Whitey Album\", nel 1988. All'interno del disco \u00e8 facile sentire le influenze dei Sonic Youth degli esordi: si tratta, infatti, di un album per certi versi sperimentale, votato alla manipolazione sonora e al noise. L'ironia, per\u00f2, non manca: in \"The Whitey Album\", ad esempio, si trovano alcune cover di artisti stilisticamente ben distanti dalla produzione dei nostri, come \"Burnin' Up\" e \"Into the groove(y)\", noti successi di Madonna, o \"Addicted to love\", brano di Robert Palmer.\nIl disco, dopo un lungo periodo di difficile reperibilit\u00e0, \u00e8 stato ristampato nel 2006 dalla Geffen."}
{"id": "598881", "revid": "125820423", "url": "https://it.wikipedia.org/wiki?curid=598881", "title": "L'onore e il rispetto", "text": "L'onore e il rispetto \u00e8 una serie televisiva italiana trasmessa su Canale 5 dal 5 settembre 2006 al 19 maggio 2017. \u00c8 stata una serie formata da cinque stagioni ciascuna di sei episodi, tranne la quinta e ultima che invece ne ha otto: la prima stagione era andata in onda nel 2006, la seconda nel 2009, la terza nel 2012, la quarta nel 2015, mentre la quinta va in onda nel 2017. La prima stagione \u00e8 stata diretta da Salvatore Samperi, la seconda dallo stesso Samperi (morto prima della messa in onda) e da Luigi Parisi, la terza, la quarta e la quinta da quest'ultimo e Alessio Inturri. La serie rappresenta il trampolino di lancio nel mondo delle fiction per Gabriel Garko, e ha ospitato diversi attori di fama internazionale, fra i quali: Virna Lisi, Giancarlo Giannini, Paul Sorvino, \u00c1ngela Molina, Ben Gazzara, Vincent Spano, Eric Roberts, Giuliana De Sio, Ray Lovelock, Alessandra Martines, Lina Sastri, Burt Young, Lisa Gastoni e Bo Derek.\nTrama.\nPrima stagione.\nMascalucia, Sicilia 1956: Ersilia Romeo (Virna Lisi), una donna moderna e sognatrice che desidera una vita diversa e lontana dalla Sicilia in cui vive. Alla morte del suocero Rocco (Marcello Perracchio) convince il marito, Pasquale Fortebracci (Gerardo Placido), a vendere l'eredit\u00e0 del defunto patriarca e a lasciare la Sicilia per cominciare una nuova vita al nord con i suoi due figli Tonio (Gabriel Garko) e Santi (Giuseppe Zeno), con la speranza di arricchirsi. A Torino, Nino Vitale, cugino di Ersilia, procura assieme a Giuseppe Bastianelli, detto \"Pippo 'o Calabrese\" (Giancarlo Giannini), rispettato e potente signore del quartiere, un'abitazione e un negozio per Pasquale. Al fine di comperare la merce per il negozio, Pasquale s'indebita con il boss Don Pippo, e quest'ultimo con l'aiuto del boss mafioso Don Rosario Liberati (Luigi Maria Burruano) fa rapinare il negozio prima dell'apertura. Pasquale \u00e8 ora sul lastrico e sconfortato si suicida. Ersilia dopo il lutto che colpisce improvvisamente la sua famiglia impazzisce e viene internata in un manicomio, dal quale evade una notte; mentre vaga in stato di shock per le strade di Torino viene investita da un camion e muore. Tonio, seduce l'innocente figlia di Pippo 'o Calabrese: la dolce Melina Bastianelli (Cosima Coppola), mettendola incinta. Il padre per la vergogna la caccia di casa, successivamente viene ucciso simulando un suicidio. Santi, invece, coltiva ideali diversi e diventa magistrato. Aderisce al Pool Antimafia di Torino e si prepara a combattere la mafia e quindi suo fratello Tonio.\nSeconda stagione.\nSirenuse, Sicilia 1969: Rosangela Rocca (\u00c1ngela Molina), vedova di Don Calogero Rocca (Pino Caruso), prende in mano le redini della famiglia. La donna medita vendetta verso il giudice Santi Fortebracci (Giuseppe Zeno) che ha osato sfidare Cosa nostra. In Sicilia si fanno avanti nuovi astri nascenti nella mafia, a cominciare da Rodolfo Di Venanzio (Vincent Spano) che punta sul nuovo business: lo spaccio di droga. Tonio Fortebracci (Gabriel Garko) \u00e8 sopravvissuto alla strage della cava e dopo essersi ristabilito fugge in Svizzera alla ricerca di sua moglie Olga (Serena Autieri). Il destino per\u00f2 si abbatte nuovamente su di lui e la vendetta \u00e8 il suo unico obiettivo. Olga rimane coinvolta in un incidente morendo sul colpo. Rodolfo, senza l'autorizzazione dei capi organizza un attentato dove muoiono Santi e il figlioletto Nicolas. Dopo aver creduto che ad averli uccisi sia stato Rodolfo stesso, scopre che l'esecutore materiale \u00e8 suo fratello minore Fortunato, dunque prova a sparargli ma viene preceduto e dunque portato via dall'ambulanza.\nAntonia, la figlia di Melina, scopre che Tonio \u00e8 il suo vero padre, e Melina nega tutto.\nTerza stagione.\nSirenuse, Sicilia 1969. Dopo la sparatoria con Fortunato (Gabriele Rossi), Tonio (Gabriel Garko), resta in coma per quasi due mesi. Dopo il suo risveglio, con l'aiuto del sostituto procuratore Francesca De Santis (Alessandra Martines), ritrova sua cognata Melina (Cosima Coppola), la figlia Antonia (Beatrice Galati) e il nipote Salvatore. Tonio accetta di collaborare, ma ancora una volta la Mafia distrugge la parvenza di serenit\u00e0 che aveva trovato. Carmela Di Venanzio (Laura Torrisi) rimasta incinta di Tonio, lascia la Sicilia ritenendolo l'assassino di suo fratello Fortunato. L'uomo \u00e8 invece stato assassinato da Concetta De Nicola, detta la \"Tripolina\" (Giuliana De Sio), prostituta al soldo della Cupola mafiosa che \u00e8 disposta a tutto pur di vendicare la morte della figlia Venere (Rosalinda Cannav\u00f2), uccisa da lui stesso con l'aiuto dei figli dei padrini della mafia.\nQuarta stagione.\nNew York, 1970. Tonio Fortebracci (Gabriel Garko) si salva dalla trappola tesagli da Carmela Di Venanzio (Laura Torrisi) e Tom Di Maggio (Eric Roberts). Fortebracci, rientrando in Sicilia, viene arrestato per mafia dal commissario Rolla (Francesco Testi) grazie alla testimonianza di Paride De Nicola (Federico Maria Galante). Nel frattempo a Sirenuse si fanno strada nuove famiglie mafiose, i Giordano capitanati da Dante (Massimo Venturiello), che opprime la moglie Maria Pia (Lina Sastri) e i Salice, il cui capo famiglia \u00e8 Enzo (Ennio Coltorti), un maniaco che si approffita della figlia Andra (Maristella Burchietti) e maltratta la moglie Fania (Barbara De Rossi). Tonio deve fare i conti, per salvare sua figlia, oltre che con Carmela anche con queste nuove famiglie desiderose di diventare le nuove famiglie di Cosa Nostra e con la giustizia che lo vuole in carcere per mafia. La stagione si \u00e8 conclusa con una sparatoria dove \u00e8 stata uccisa Carmela insieme a sua zia Maria (Mariella Lo Sardo).\nQuinta stagione.\nSirenuse, Sicilia 1972. Due anni dopo lo sterminio della sua famiglia Tonio Fortebracci (Gabriel Garko) \u00e8 prigioniero di un contadino al soldo di Ettore De Nicola (Valerio Morigi). A seguito dell'assalto alla villa in Svizzera, Tonio ha subito le torture di De Nicola e Trapanese (Gilberto Idonea) che avevano come unico scopo quello di recuperare il tesoro perduto della mafia. Quando il contadino viene arrestato, la polizia scopre che Tonio \u00e8 vivo. Proprio Daria Bertolaso (Daria Baykalova), divenuta ispettore capo di polizia, comincia le ricerche dell'uomo che ha conosciuto dopo l'incontro con il commissario Ren\u00e8 Rolla (Francesco Testi), il suo defunto fidanzato, assassinato da Ettore De Nicola. Al suo fianco c'\u00e8 un nuovo magistrato, il dottor Nicola Maino (Bruno Eyron), con il quale Daria ha avuto una relazione. Tonio, privo di memoria e in fuga, viene soccorso da Michela (Delia Duran), affascinante e giovane donna che vive nelle campagne di Sirenuse. Nel frattempo Trapanese, ormai capo della mafia, si prepara a dare in sposa la nipote Rosalinda (Giulia Petrungaro) al giovane Felice Minniti (Alessandro Fella), nipote di Adriana (Lisa Gastoni), potente contessa siciliana collusa con la mafia. Rosalinda ben presto mostra un carattere deciso e determinato: rifiuta il matrimonio con il conte Minniti e d\u00e0 inizio ad una storia amorosa con Ettore De Nicola. Mentre Tonio, aiutato da Daria, recupera la memoria e si prepara a vendicarsi; in Svizzera i figli Antonia (Beatrice Galati) e Jonathan, credendo morto il padre, vivono con una falsa identit\u00e0 assieme al fedele amico di Tonio, Ricky Milazzo (Cristiano Pasca). Colui che coordina le attivit\u00e0 mafiose \u00e8 ora il ministro Luigi Cusano (Mattia Sbragia) in combutta con la contessa Minniti, Trapanese e il sindaco della citt\u00e0. Rosalinda e Ettore sono pronti a diventare i vertici della cupola, ma non hanno fatto i conti con Tonio che vuole la testa di Cusano. Fortebracci sulla sua strada incontra Chantal (Bo Derek), moglie affascinante e intelligente del ministro, e Giada (Olga Shutieva), giovane figlia della coppia affetta da problemi di tossicodipendenza.\nMusiche.\nI titoli dei brani di Savio Riccardi presenti nelle puntate della fiction:"}
{"id": "598882", "revid": "118766117", "url": "https://it.wikipedia.org/wiki?curid=598882", "title": "Ski", "text": "Ski \u00e8 un ex comune norvegese della contea di Akershus. Dal 1\u00ba gennaio 2020 \u00e8 diventato parte del comune di Nordre Follo, diventato comune della neoistituita contea di Viken."}
{"id": "598886", "revid": "287204", "url": "https://it.wikipedia.org/wiki?curid=598886", "title": "Rifugio Celso Gilberti", "text": "Il rifugio Celso Gilberti \u00e8 un rifugio alpino della provincia di Udine (Friuli-Venezia Giulia), posto a 1.850 m s.l.m. sulle Alpi Giulie, sopra Sella Nevea, nel territorio del comune di Chiusaforte, su una rilevanza rocciosa, nel versante nord-ovest del gruppo del Monte Canin (al centro del \"\"Vallon del Prevala\", fra \"Sella Prevala\" e \"Bila Pec\"), che con il \"Monte Forato\" e l\"'Ursic\" formano la lunga muraglia calcarea del confine italo-sloveno a sud-est. \u00c8 raggiungibile dal fondovalle sia a piedi su sentiero sia con una moderna telecabina ed \u00e8 parte del comprensorio sciistico italo-sloveno del Canin, con la vista che spazia sulle stesse cime del Canin, sulla Catena J\u00f4f Fu\u00e2rt-Montasio a nord, e sull'alta Val Raccolana.\nStoria.\nInaugurato nel 1934 \u00e8 stato incendiato durante la seconda guerra mondiale e successivamente ristrutturato. \u00c8 dedicato al forte alpinista udinese caduto giovanissimo sulla Paganella.\nCaratteristiche.\nIl rifugio \u00e8 un caratteristico edificio in pietra, a tre piani con 14 vani complessivi fra i quali 8 camerette da 2 - 4 posti.\nAccessi.\nIl rifugio \u00e8 collegato a Sella Nevea con una cabinovia. Pu\u00f2 essere raggiunto a piedi in due ore di cammino per il sentiero che risale la pista da sci, oppure mediante il sentiero 635 del CAI lungo 6,5\u00a0km e percorribile in circa due ore. Si pu\u00f2 raggiungere anche dal ricovero Crasso o dal bivacco Marussich.\nAscensioni.\nAl Monte Canin (2.587\u00a0m) per la \"Via delle Cenge\"; al Monte Canin per la \"Via ferrata Julia\"; al Picco di Carnizza; al Monte Forato per la \"via del foro\"\".\nTraversate.\nPercorso botanico del Bila Pec."}
{"id": "598887", "revid": "404338", "url": "https://it.wikipedia.org/wiki?curid=598887", "title": "Comuni della Venezia Giulia italiana", "text": ""}
{"id": "598890", "revid": "2730", "url": "https://it.wikipedia.org/wiki?curid=598890", "title": "Carlo Lottieri", "text": "Biografia.\nAllievo di Alberto Caracciolo, ha studiato a Genova, Ginevra e Parigi, dove ha ottenuto un dottorato di ricerca sotto la guida di Raymond Boudon, discutendo la tesi \"Id\u00e9ologie et science dans la sociologie politique de Gaetano Mosca\".\nHa collaborato con V\u00e1clav B\u011blohradsk\u00fd dell'Universit\u00e0 di Trieste. Nel maggio 2003 \u00e8 divenuto ricercatore in filosofia del diritto alla Facolt\u00e0 di Giurisprudenza di Siena, dove per molti anni ha insegnato Dottrina dello Stato. Sempre nel 2003, insieme ad Alberto Mingardi e Carlo Stagnaro ha dato vita all'Istituto Bruno Leoni, un istituto che si ispira alla tradizione intellettuale di Luigi Einaudi e Sergio Ricossa, e di cui egli \u00e8 direttore del dipartimento Teoria Politica. Da anni \u00e8 collaboratore de \"Il Giornale\".\nHa curato l'edizione di alcune opere di Bruno Leoni in lingua inglese, spagnola, francese e ceca.\nAttualmente insegna Filosofia del Diritto a Verona e Filosofia delle scienze sociali alla Facolt\u00e0 di Teologia di Lugano (Svizzera). Inoltre collabora con diversi istituti di economia, tra cui l'Institute for Economic Studies e il Ludwig von Mises Institute.\nPensiero.\nLa riflessione teorica di Lottieri si sviluppa all'interno del liberalismo classico e, grazie allo studio degli autori elitisti, si delinea quale critica del sistema di dominio iscritto nei regimi democratici rappresentativi e nelle loro proiezioni internazionali. I primi lavori mostrano l'adesione a tale prospettiva, che rapidamente evolve grazie al contatto con il pensiero \"libertarian\", principalmente americano. \u00c8 esattamente in questo senso che Piero Vernaglione rileva come la filosofia libertaria di Lottieri metta in discussione \"la psicologia regolamentativa e anti-innovativa del burocrate\", avverso a ogni forma di rischio e cambiamento.\nIl volume sulla teoria libertaria, dedicato a Murray N. Rothbard, evidenzia l'adesione ai temi classici del pensiero liberale lockiano e giusnaturalista (difesa della propriet\u00e0, del mercato, dell'autonomia negoziale), ma anche il maturare di questioni che sono invece tutte interne al realismo politico europeo: specie nel confronto con autori come Carl Schmitt, Otto Brunner e, in Italia, Gianfranco Miglio.\nMentre il testo sul rapporto tra economia di mercato e ordine sociale/comunitario (\"Denaro e comunit\u00e0\", del 2000) \u00e8 una critica della sociologia, a cui \u00e8 rimproverato di avere frainteso la natura interpersonale della moneta e delle relazioni di mercato, la monografia su Leoni pubblicata nel 2006 muove dal pensatore torinese per delineare una filosofia libertaria anche oltre la lettera stessa dell'autore di \"Freedom and the Law\".\nIn particolare, in questa fase della riflessione Leoni viene individuato come uno studioso in grado di dare una maggiore consapevolezza filosofico-giuridica alla teoria libertaria, fino ad ora elaborata per lo pi\u00f9 da economisti e teorici politici."}
{"id": "598894", "revid": "1610933", "url": "https://it.wikipedia.org/wiki?curid=598894", "title": "Teano (filosofa)", "text": " \nSecondo altre fonti ella sarebbe stata invece la figlia di Brontino, successore di Pitagora. Dal matrimonio con il maestro sarebbero nati tre figli: due maschi, Telauge e Arimnesto, e una femmina, Damo. Dopo la morte del marito spos\u00f2 Aristeo.\nBiografia.\nSecondo la \"Suda\", Didimo e Clemente Alessandrino, Teano nacque a Crotone.\nCi sono pervenute sette sue lettere, tre delle quali considerate autentiche. Inoltre, diverse fonti riportano anche alcuni suoi apoftegmi a carattere morale, rivolti alle donne di Crotone, che si collegano alle sentenze pitagoriche dei \"Versi Aurei\".\nCi parlano di lei come filosofa le biografie di Pitagora scritte da Diogene Laerzio, Porfirio, Giamblico e dall'anonimo Foziano. Nella tradizione filosofica \u00e8 diventata l'emblema della donna sapiente, ma insieme fedele e ligia ai suoi doveri, attorno a cui si consolida la famiglia.\nLe lettere, nelle quali spicca l'ideale pitagorico della ricerca della \"giusta misura\" tra eccessi e difetti, contengono osservazioni e consigli rivolti ad alcune amiche sull'educazione dei figli, sui rapporti all'interno della coppia, sul comportamento da tenere coi servi."}
{"id": "598896", "revid": "2519", "url": "https://it.wikipedia.org/wiki?curid=598896", "title": "S\u00f8rum", "text": "S\u00f8rum \u00e8 un ex comune norvegese della contea di Akershus. Dal 1\u00ba gennaio 2020 fa parte del comune di Lillestr\u00f8m."}
{"id": "598898", "revid": "124487700", "url": "https://it.wikipedia.org/wiki?curid=598898", "title": "Coraggio", "text": "Il coraggio (dal latino \"corat\u012dcum\" o anche \"cor habeo\", aggettivo derivante dalla parola composta \"c\u014fr, c\u014frdis\" \u2019cuore\u2019 e dal verbo \"habere\" \u2019avere\u2019: \"avere cuore\") \u00e8 la virt\u00f9 umana, spesso indicata anche come \"fortitudo\" o \"fortezza\", che fa s\u00ec che chi ne \u00e8 dotato non si sbigottisca di fronte ai pericoli, affronti con serenit\u00e0 i rischi, non si abbatta per dolori fisici o morali e, pi\u00f9 in generale, affronti a viso aperto la sofferenza, il pericolo, l'incertezza e l'intimidazione. \nIn linea di massima, si pu\u00f2 distinguere un \"coraggio fisico\", di fronte al dolore fisico o alla minaccia della morte, da un \"coraggio morale\", di fronte alla vergogna e allo scandalo.\nUn noto proverbio dice: \"tanta pazienza, forza e coraggio, ch\u00e9 la vita \u00e8 un oltraggio\".\nIl coraggio pu\u00f2 anche essere inteso come capacit\u00e0 di correre rischi per scopi nobili. In questo, il coraggio si distingue dalla temerariet\u00e0 o audacia, che consistono nel correre rischi per scopi futili o meramente personali oppure per il puro piacere del rischio."}
{"id": "598902", "revid": "486946", "url": "https://it.wikipedia.org/wiki?curid=598902", "title": "Zimbru Chisinau", "text": ""}
{"id": "598903", "revid": "1265762", "url": "https://it.wikipedia.org/wiki?curid=598903", "title": "\u0100y\u0101t", "text": "Nell'Islam, le \u0101y\u0101t (in arabo \u0622\u064a\u0627\u062a, letteralmente \"segni\" o \"prodigi\") sono i 6.236 versetti (di 77.439 parole) alla base delle 114 surah del Corano. La parola \u00e8 collegata all'ambiguo \u00abot\u00bb (\u05d0\u05d5\u05ea in ebraico), che significa sia \"segno\" che \"lettera\".\nLa valenza soprannaturale delle \u0101y\u0101t \u00e8 data dalla propria natura divina, essendo per i musulmani l'intero Corano testuale 'parola di Allah'.\nSi noti che da \"\u0101y\u0101t\" discende il sost. \u0101yatoll\u0101h [composto col nome arabo di Dio], usato per qualificare un dotto sciita di alto profilo."}
{"id": "598905", "revid": "287204", "url": "https://it.wikipedia.org/wiki?curid=598905", "title": "Sorum", "text": ""}
{"id": "598910", "revid": "339392", "url": "https://it.wikipedia.org/wiki?curid=598910", "title": "Ayyat", "text": ""}
{"id": "598918", "revid": "1025188", "url": "https://it.wikipedia.org/wiki?curid=598918", "title": "Arc/Weld", "text": "Arc/Weld \u00e8 un triplo album live di Neil Young uscito nel 1991, il primo dai tempi di \"Live Rust\" del 1979. Registrato durante il tour promozionale di \"Ragged Glory\" \u00e8 considerato il suo live pi\u00f9 energico, e da molti uno dei migliori della storia del rock.\n\u00c8 diviso in due parti:\nVideo.\n\u00c8 stato pubblicato un video omonimo di 105min. edito da Warner che testimonia la vitalit\u00e0 delle performance di Neil Young nonostante l'et\u00e0 e gli anni di carriera."}
{"id": "598921", "revid": "124116885", "url": "https://it.wikipedia.org/wiki?curid=598921", "title": "UEFA Champions League 1995-1996", "text": "La UEFA Champions League 1995-1996 \u00e8 stata la 41\u00aa edizione della massima competizione continentale europea, disputata tra il 9 agosto 1995 e il 22 maggio 1996 e conclusa con la vittoria della , al suo secondo titolo.\nI bianconeri sconfissero i campioni uscenti dell' nella finale di Roma, terminata in parit\u00e0 (1-1) e decisa dai tiri di rigore.\nCapocannoniere del torneo \u00e8 stato Jari Litmanen (Ajax) con 9 reti. Fu la prima edizione in cui vennero introdotti i tre punti per la vittoria durante le gare della fase a gruppi.\nClassifica marcatori.\nDi seguito i migliori marcatori. Sono escluse le gare del turno preliminare."}
{"id": "598922", "revid": "110157", "url": "https://it.wikipedia.org/wiki?curid=598922", "title": "Ullensaker", "text": "Ullensaker \u00e8 un comune norvegese della contea di Viken.\nCentro principale e capoluogo del comune \u00e8 Jessheim."}
{"id": "598929", "revid": "110157", "url": "https://it.wikipedia.org/wiki?curid=598929", "title": "Vestby", "text": "Vestby \u00e8 un comune norvegese della contea di Viken."}
{"id": "598932", "revid": "436907", "url": "https://it.wikipedia.org/wiki?curid=598932", "title": "Harvest Moon (Neil Young)", "text": "Harvest Moon \u00e8 un album discografico del musicista canadese Neil Young pubblicato nel 1992 dalla Reprise Records.\nIl disco.\n\u00c8 un ritorno ad atmosfere pi\u00f9 rilassate e viene considerato il seguito ideale di \"Harvest\" dopo 20 anni esatti, come suggeriscono il titolo e la presenza della backing band The Stray Gators riformatasi per l'occasione.\nConvalescente da una forma acuta di acufene sopraggiunta all'epoca della registrazione dell'album \"Ragged Glory\" e del successivo tour (che produsse l'album dal vivo \"Weld\"), Young era determinato nel voler fare ritorno in studio. Tornato a Nashville, e raggiunto dal compatriota Ben Keith, Young mise da parte la chitarra elettrica, per ritornare alle atmosfere acustiche folk rock e country di album come \"Harvest\", \"Comes a Time\" e \"Old Ways\"."}
{"id": "598935", "revid": "648716", "url": "https://it.wikipedia.org/wiki?curid=598935", "title": "USS Bainbridge (CGN-25)", "text": "La USS \"Bainbridge\" (CGN-25) era un incrociatore missilistico a propulsione nucleare statunitense pianificato inizialmente come la decima unit\u00e0 della classe Leahy, ma sub\u00ec estese modifiche per venire equipaggiata con un propulsore nucleare.\nInizialmente venne classificata come cacciatorpediniere conduttore, con numero di scafo (DLGN-25), il 30 giugno 1975, venne riclassificata come incrociatore missilistico, (CGN-25). La stessa riclassificazione era stata fatta per l'incrociatore USS \"Truxtun\", sviluppo a propulsione nucleare della classe Belknap.\nSostanzialmente era il precedente progetto con la variazione che adesso vi erano 2 reattori nucleari a acqua pressurizzata da 60000\u00a0hp, e 2 turboriduttori. La velocit\u00e0 era scesa, da 32,7 nodi a 30,5, dando cos\u00ec l'idea anche di quanto costi in termini di potenza ogni nodo oltre i 25-30. Il \"Bainbridge\" era inoltre dotato di uno scafo molto pi\u00f9 pesante e lungo, per il nuovo apparato motore, e anche questo, se da un lato migliorava le linee idrodinamiche rendeva ovviamente la nave pi\u00f9 lenta a parit\u00e0 di potenza. L'unit\u00e0 aveva comunque la possibilit\u00e0 di dare piena potenza per periodi quasi illimitati, laddove le navi convenzionali in 1-2 giorni sono a secco di nafta. Era poi fondamentale come prototipo per studiare la propulsione nucleare in unit\u00e0 di superficie destinate a scortare i gruppi di portaerei.\nDopo il disarmo, nell'ottobre 1997 venne trasportata a Bremerton nello stato di Washington per il riciclaggio del reattore nucleare, terminato il 30 ottobre 1999."}
{"id": "598936", "revid": "106872", "url": "https://it.wikipedia.org/wiki?curid=598936", "title": "Classe Leahy/Bainbridge", "text": ""}
{"id": "598937", "revid": "697352", "url": "https://it.wikipedia.org/wiki?curid=598937", "title": "\u00c5s (Viken)", "text": "\u00c5s \u00e8 un comune norvegese della contea di Viken.\nNel territorio comunale ha sede l'importante istituto di insegnamento accademico Universitetet for milj\u00f8- og biovitenskap (Norwegian University of Life Sciences).\nIn questa citt\u00e0 nacque e mor\u00ec la pittrice Karen Holtsmark (1907-1998)."}
{"id": "598938", "revid": "1318658", "url": "https://it.wikipedia.org/wiki?curid=598938", "title": "Arrondissement di Basse-Terre", "text": "L\"arrondissement\" di Basse-Terre \u00e8 una suddivisione amministrativa francese, situata nel dipartimento d'oltremare francese della Guadalupa.\nComposizione.\nL\"arrondissement\" raggruppa 17 comuni in 10 cantoni:"}
{"id": "598941", "revid": "695564", "url": "https://it.wikipedia.org/wiki?curid=598941", "title": "Lulu (Final Fantasy)", "text": ""}
{"id": "598946", "revid": "834", "url": "https://it.wikipedia.org/wiki?curid=598946", "title": "Vah", "text": ""}
{"id": "598947", "revid": "339392", "url": "https://it.wikipedia.org/wiki?curid=598947", "title": "Classe Vittorio Veneto (incrociatore)", "text": ""}
{"id": "598948", "revid": "26891", "url": "https://it.wikipedia.org/wiki?curid=598948", "title": "Classe Truxtun (incrociatore)", "text": ""}
{"id": "598949", "revid": "48344", "url": "https://it.wikipedia.org/wiki?curid=598949", "title": "Classe Principe de Asturias (portaerei)", "text": ""}
{"id": "598950", "revid": "1245083", "url": "https://it.wikipedia.org/wiki?curid=598950", "title": "Classe Nautilus (sottomarino)", "text": ""}
{"id": "598951", "revid": "26891", "url": "https://it.wikipedia.org/wiki?curid=598951", "title": "Classe Narwhal (sottomarino)", "text": ""}
{"id": "598952", "revid": "26891", "url": "https://it.wikipedia.org/wiki?curid=598952", "title": "Classe Glenard P. Lipscomb (sottomarino)", "text": ""}
{"id": "598953", "revid": "991694", "url": "https://it.wikipedia.org/wiki?curid=598953", "title": "Classe Giuseppe Garibaldi (portaerei)", "text": ""}
{"id": "598954", "revid": "26891", "url": "https://it.wikipedia.org/wiki?curid=598954", "title": "Classe Dreadnought (nave da battaglia)", "text": ""}
{"id": "598955", "revid": "26891", "url": "https://it.wikipedia.org/wiki?curid=598955", "title": "Classe Bainbridge (incrociatore)", "text": ""}
{"id": "598958", "revid": "320578", "url": "https://it.wikipedia.org/wiki?curid=598958", "title": "Alexander Hleb", "text": ""}
{"id": "598965", "revid": "128334", "url": "https://it.wikipedia.org/wiki?curid=598965", "title": "Steatosi epatica", "text": "La steatosi epatica (comunemente detto fegato grasso) \u00e8 una patologia cellulare legata all'accumulo intracellulare di trigliceridi (steatosi) a livello del tessuto epatico.\nPu\u00f2 comportare una serie di danni fino alla necrosi della cellula, poich\u00e9 il fegato \u00e8 particolarmente sensibile ai processi steatosici per essere un organo chiave nel metabolismo dei lipidi, responsabile dell'inattivazione di numerose sostanze tossiche e la cui circolazione \u00e8 prevalentemente venosa (quindi costantemente vicino a una situazione di ipossia).\nTipologie.\nLe steatosi epatiche possono essere classificate in base all'eziologia in steatosi da aumentato apporto di grassi, steatosi da ridotto smaltimento di grassi e steatosi da aumentata sintesi endogena di grassi.\nLa steatosi epatica alcolica.\nL'alcool (etanolo) ha svariati effetti sul nostro organismo (ad esempio a livello del sistema nervoso centrale deprime i centri inibitori, mentre a livello gastrico ha un potente effetto infiammatorio), ma i peggiori sono quelli a livello epatico.\nNel fegato l'etanolo viene metabolizzato ad acetaldeide seguendo tre possibili vie:\nL'acetaldeide \u00e8 una molecola estremamente tossica per il nostro organismo e pu\u00f2 seguire varie strade metaboliche:\nSteatosi epatica non alcoolica (NAFLD).\nLa steatosi epatica non alcoolica o patologia epatica grassa non alcoolica (NAFLD, Non Alcoholic Fatty Liver Disease) \u00e8 presente negli obesi con un'incidenza del 57-74% e spesso associata al diabete di tipo II, alla dislipidemia (30-75%), condizioni che riconoscono nell'insulino-resistenza e nella stimolazione della lipogenesi il principale fattore patogenetico. All'ecografia molti soggetti presentano segni di steatosi epatica senza manifestazioni cliniche evidenti. I soggetti diabetici insulino-resistenti presentano una spiccata attivit\u00e0 lipolitica, cui corrisponde un sovraccarico della \u03b2-ossidazione e quindi un contributo alla steatosi. L'eccesso di acidi grassi comporta la loro lipoperossidazione che pu\u00f2 innescare un processo infiammatorio cronico (steatoepatite non alcoolica: NASH, Non Alcoholic Steato-Hepatitis) che termina con l'evoluzione cirrotica e la compromissione dell'organo."}
{"id": "598974", "revid": "246675", "url": "https://it.wikipedia.org/wiki?curid=598974", "title": "Hirai Taro", "text": ""}
{"id": "598977", "revid": "871355", "url": "https://it.wikipedia.org/wiki?curid=598977", "title": "Sky Road", "text": "La Sky Road (dall'inglese, \"Strada del cielo\") \u00e8 una strada costiera del Connemara, regione irlandese della Contea di Galway.\nIl tragitto parte dal rinomato centro di Clifden, vicino al porto, e percorre la piccola e stretta penisola che si protrae verso ovest dall'abitato, offrendo scenari spettacolari ed unici fra lingue di terra scavate dall'oceano, isole, isolotti e un tratto della costa nord-occidentale della contea, per poi tornare indietro di nuovo verso Clifden.\nA parte da qualche raro abitante della zona, la strada \u00e8 battuta quasi esclusivamente da turisti."}
{"id": "598978", "revid": "767487", "url": "https://it.wikipedia.org/wiki?curid=598978", "title": "Michael Dempsey", "text": "In formazione con i Cure dalla loro nascita, cio\u00e8 dal 1976, fino al 1979, ha aiutato a caratterizzare il sound iniziale del gruppo. Originale nello stile bassistico pulsante e vivo, era abile nelle linee veloci, che probabilmente ha sempre preferito (ne siano testimonianza pezzi come \"Object\", \"It's Not You\", \"Grinding Halt\") ma che ne hanno determinato con tutta probabilit\u00e0 la fuoriuscita dal gruppo (per stessa ammissione di Smith).\nIl gruppo stava inseguendo uno stile diverso; nelle cadenze lente e ripetitive tipiche del dark rock, Simon Gallup si \u00e8 facilmente calato col suo bassismo molto diverso, pi\u00f9 puntuale ma meno \"espressionistico\". Detiene comunque il piccolo \"record\" di essere stato l'unico membro del gruppo oltre a Smith ad aver cantato in una pubblicazione ufficiale (la cover di \"Foxy Lady\"), visto che il frontman si \u00e8 sempre fatto carico anche delle tracce vocali di sottofondo.\nUscito dal gruppo all'inizio del 1980, dopo il solo \"Three Imaginary Boys\", si \u00e8 unito agli Associates di Billy Mackenzie, rimanendoci fino al 1983 dopo la pubblicazione del loro successo \"Sulk\".\nHa fatto poi parte dei The Lotus Eaters di Liverpool, con cui ha pubblicato l'unico album \"No Sense of Sin\" e raccolte varie.\nNegli ultimi anni si \u00e8 dedicato a vari lavori nel mondo dello spettacolo, come consulenza creativa a vari clienti (Warner Strategic Marketing, Universal), musica per pubblicit\u00e0 e colonne sonore con la sua compagnia MDM Media. Partecipa anche nella compagnia analoga BDM Music.\nNel 2007 ha aiutato l'ex compagno dei Cure Laurence Tolhurst nel mixaggio di alcune tracce del suo album dei Levinhurst \"House by the Sea\"."}
{"id": "598982", "revid": "38120", "url": "https://it.wikipedia.org/wiki?curid=598982", "title": "The order of the stick", "text": ""}
{"id": "598984", "revid": "599013", "url": "https://it.wikipedia.org/wiki?curid=598984", "title": "Prova di Rinne", "text": "La prova di Rinne \u00e8 una prova di tipo audiometrico. Il test valuta la differenza tra la durata della percezione di un suono di tonalit\u00e0 grave, emesso da un diapason trasmesso prima per via ossea (diapason posizionato sulla mastoide) e poi per via aerea (con il diapason posto a 2\u00a0cm dall'orecchio). Il test permette una rapida valutazione di un disturbo uditivo di tipo conduttivo.\nUn test di Rinne dovrebbe essere sempre associato ad una prova di Weber, poich\u00e9 in grado di rilevare problemi di sordit\u00e0 neurosensoriale e quindi confermare la natura della perdita dell'udito.\nStoria.\nLa prova di Rinne prende il nome dal suo inventore, l'otorino tedesco Heinrich Adolf Rinne (1819-1868).\nIl diapason fu inventato nel 1711, ma solo dopo oltre cento anni venne impiegato come strumento in fisiologia ed otologia. Si deve ad un medico tedesco, Caspar Theobald Tourtual, intorno al 1827 la dimostrazione che la percezione direzionale di un suono vale anche quando un suono \u00e8 condotto attraverso le ossa del cranio, e che inoltre l'occlusione a carico di un condotto uditivo aumenta la sensazione del suono trasmesso per via ossea, dando l'impressione che il suono provenga da quel lato.\nErnst Heinrich Weber, anatomista e fisiologo tedesco, conferm\u00f2 e descrisse gli stessi fenomeni nel 1834.\nProcedura.\nLa prova di Rinne viene eseguita ponendo un diapason in vibrazione (128 Hz) contro l'osso mastoideo del paziente e chiedendo al paziente di riferire quando non \u00e8 pi\u00f9 in grado di percepire il suono. Rapidamente l'esaminatore deve posizionare il diapason ancora vibrante a 1\u20132\u00a0cm dal canale uditivo, e di nuovo chiede al paziente di riferire se \u00e8 in grado di risentire il diapason.\nLa conduzione del suono per via aerea \u00e8 superiore alla conduzione per via ossea: infatti un soggetto normale deve essere in grado di sentire il diapason per via aerea dopo che non ne pu\u00f2 pi\u00f9 percepire il suono per via ossea. Se il soggetto in esame non \u00e8 in grado di sentire il diapason quando viene velocemente riposizionato vicino all'orecchio, ci\u00f2 significa che la sua conduzione per via ossea \u00e8 superiore alla conduzione per via aerea, indicando che evidentemente c'\u00e8 qualche tipo di problema che inibisce il passaggio delle onde sonore alla coclea (cio\u00e8, vi \u00e8 una perdita dell'udito).\nIn caso di perdita dell'udito per un deficit di tipo neurosensoriale la capacit\u00e0 di percepire il diapason sia per via ossea che attraverso la conduzione aerea \u00e8 ugualmente diminuita e quindi la conduzione del suono attraverso l'aria sar\u00e0 comunque pi\u00f9 efficace della conduzione per via ossea.\nPerdita di udito per via aerea contro conduzione via ossea.\nLa conduzione del suono per via aerea utilizza l'apparato dell'orecchio (il padiglione auricolare, il timpano e gli ossicini) per amplificare e dirigere il suono, mentre la conduzione per via ossea bypassa alcuni o tutti questi distretti e permette al suono di trasmettersi direttamente all'orecchio interno, anche se a volume ridotto, o attraverso le ossa del cranio all'orecchio opposto.\nPer comprendere meglio il significato di prova negativa o positiva si deve considerare che il parametro da prendere in considerazione \u00e8 la conduzione della via aerea (AC) migliore della conduzione per via ossea (BC). Ne consegue che in questo caso un risultato \"positivo\" indica la normalit\u00e0 della prova.\nAvvertenze.\nQuesto test ed il suo test complementare, la prova di Weber, sono test di screening rapidi e facili da eseguire ma che non possono sostituire una audiometria completa. Recentemente il valore di questo test come screening \u00e8 stato messo in discussione."}
{"id": "598988", "revid": "599013", "url": "https://it.wikipedia.org/wiki?curid=598988", "title": "Prova di Schwabach", "text": "La prova di Schwabach \u00e8 un esame acumetrico, cio\u00e8 un esame della funzione uditiva che si tiene mediante l'ausilio di un diapason. Il ricorso ad un diapason permette di eliminare la variabilit\u00e0 delle prove con la voce, che utilizzano uno stimolo sonoro mutevole e soggetto a tutta una serie di variabili esterne. La prova saggia la capacit\u00e0 di percepire i suoni per via ossea.\nStoria.\nIl diapason fu inventato nel 1711 e si diffuse subito in ambito musicale. Solo pi\u00f9 di un secolo dopo venne impiegato come strumento in fisiologia ed otologia. Lo scienziato modenese Giovanni Battista Venturi dimostr\u00f2 che la percezione direzionale di un suono \u00e8 legata al fatto che un orecchio \u00e8 colpito dal suono pi\u00f9 intensamente rispetto al controlaterale.\nCaspar Theobald Tourtual, un medico tedesco, nel 1827 dimostr\u00f2 che questo vale anche quando un suono \u00e8 condotto attraverso le ossa del cranio. Inoltre scopr\u00ec che l'occlusione a carico di un condotto uditivo aumenta la sensazione del suono trasmesso per via ossea, dando l'impressione che il suono provenga da quel lato.\nLo stesso anno 1827 C. Wheatstone, fisico inglese, studiando il modo in cui vibrava la membrana timpanica ed utilizzando un diapason con le sue osservazioni conferm\u00f2 i fenomeni riscontrati da Tourtual.\nErnst Heinrich Weber, un anatomista e fisiologo tedesco, descrisse ancora una volta gli stessi fenomeni nel 1834.\nInfine E. Schmalz, un otorino tedesco nel 1845 introdusse l'uso del diapason in ambito clinico ed il test che in seguito sarebbe stato definito test di Weber, spiegando in grande dettaglio tutte le possibilit\u00e0 offerte da tale valutazione.\nTecnica.\nIl diapason viene posto in vibrazione. L'esaminatore pone alternativamente il diapason sul proprio processo mastoideo e su quello del paziente e confronta la sua capacit\u00e0 di percepire il suono con quella del soggetto esaminato.\nInterpretazione.\nSono possibili due opzioni.\n\"Schwabach allungato\": il paziente sente meglio e pi\u00f9 a lungo dell'esaminatore se \u00e8 affetto da sordit\u00e0 di trasmissione. \n\"Schwabach accorciato\": il paziente avverte il diapason per un tempo inferiore a quello dell'esaminatore se \u00e8 affetto da sordit\u00e0 neurosensoriale.\nVantaggi e svantaggi.\nLa prova di Schwabach \u00e8 una prova dell'udito estremamente semplice, poco costosa e che si effettua con il solo ausilio di un diapason. I diapason sono strumenti antichi e affidabili per le prove dell'udito, sono non invasivi e portatili, il che significa che i test comprendenti il loro utilizzo possono essere effettuati ovunque. Questi test sono perci\u00f2 particolarmente utili per le persone anziane i cui movimenti sono limitati a causa dell'et\u00e0.\nPurtroppo il test \u00e8 totalmente dipendente dalla capacit\u00e0 di percezione uditiva dell'esaminatore."}
{"id": "598992", "revid": "305524", "url": "https://it.wikipedia.org/wiki?curid=598992", "title": "Cumino", "text": ""}
{"id": "598994", "revid": "23390", "url": "https://it.wikipedia.org/wiki?curid=598994", "title": "Poesia uraniana", "text": ""}
{"id": "599003", "revid": "14214", "url": "https://it.wikipedia.org/wiki?curid=599003", "title": "Lofoten", "text": ""}
{"id": "599004", "revid": "256896", "url": "https://it.wikipedia.org/wiki?curid=599004", "title": "Comitato Nazionale di Bioetica", "text": ""}
{"id": "599005", "revid": "1318658", "url": "https://it.wikipedia.org/wiki?curid=599005", "title": "Fabrizio De Rossi Re", "text": "Biografia.\nHa studiato al Conservatorio di Santa Cecilia, diplomandosi in composizione con Mauro Bortolotti e in strumentazione per banda con Raffaello Tega. \nImportanti per la sua formazione sono stati gli incontri con il pianista jazz Umberto Cesari, con Sylvano Bussotti (Scuola di Fiesole) con Salvatore Sciarrino (corsi di perfezionamento di Citt\u00e0 di Castello), e la collaborazione con Luciano Berio.\nInsegna Elementi di composizione per didattica della musica al Conservatorio Francesco Morlacchi di Perugia, ed \u00e8 stato docente di Didattica dell'improvvisazione e della composizione alla Scuola di specializzazione SSIS Universit\u00e0 del Lazio (indirizzo Musica e spettacolo). \nLe sue composizioni sono state pubblicate ed incise da Adda Records, Agenda, BMG Ariola, CNI, Edipan, Fonit Cetra, I Move, QQD, Rai Com, RCA, Semar, Ema Vinci, Tactus, Sonzogno.\nLa musica.\nLa musica di De Rossi Re \u00e8 caratterizzata da una forte apertura alle pi\u00f9 diverse esperienze artistiche, ricompattate in uno stile multiforme ma sempre personale e chiaramente riconoscibile, che concilia i linguaggi della ricerca sperimentale con un modo diretto di comunicare. Fuori da tutti i percorsi omologati, De Rossi Re \u00e8 \u00abuna sorta di cosmonauta che gira attorno al mondo della musica con antenne sensibilissime a cogliere ogni sollecitazione acustica, sonora, gestuale, risuonante\u00bb, per poi trasfigurare e ricomporre i pi\u00f9 diversi stimoli, antichi e moderni, attraverso il filtro della sua personalit\u00e0 artistica.\n\u00abDa musicista esecutore che ha conservato, quando compone, il gusto e la forza dell\u2019impatto del suono\u00bb, De Rossi Re coniuga la passione per tante musiche diverse, e la capacit\u00e0 di renderle compatibili e farle suonare insieme, con la ricerca di una forte sintonia con gli ascoltatori, dimostrando che \u00abanche oggi pu\u00f2 esistere un ascolto non banale, ma gratificante\u00bb.\nLa sua produzione comprende opere di teatro musicale (\"Biancaneve ovvero il perfido candore\" del 1993, su libretto proprio con la regia di Catherine McGilvray, scenografia e costumi di Cristian Taraborrelli; \"Cesare Lombroso o il corpo come principio morale\" del 2001, su libretto di Adriano Vianello; \"Musica senza cuore\", azione musicale grottesca liberamente tratta dal libro \"Cuore\" su libretto di Francesca Angeli (con Paola Cortellesi, rappresentata a Roma nel 2003); \"King Kong, amore mio\", opera grottesca e sentimentale 2011); lavori sinfonico-corali (come \"Rappresentatione\" per strumenti antichi, coro e orchestra commissionata dall'Accademia nazionale di Santa Cecilia) e cameristici (\"Ricercare\" per clavicembalo e archi, scritto per il quartetto d'archi dei Berliner Philharmoniker).\nTra le altre composizioni si ricordano \"Cantopinocchio,\" su libretto di Adriano Vianello, con Simona Marchini (rappresentata in prima nazionale a Citt\u00e0 di Castello nel 1997); \"Mysterium Cosmographicum\", su libretto di Francesca Angeli (ispirato alla vita e alle opere di Keplero, Fermo 2004); le opere radiofoniche \"Terranera\"(radiofilm su testo di Valerio Magrelli prodotto dalla RAI per la regia di Giorgio Pressburger nel 1994) e \"Orti di guerra\" (striscia quotidiana di musica e poesia su testi di Edoardo Albinati, prodotta da RAI RadioTre nel 1995). Inoltre \"Tre per una (per non dire l'Ernani)\" su testo di Vittorio Sermonti, e le musiche scritte per la danza, come \"L'ombra dentro la pietra\" (gruppo Entr'acte - produzione di Roma Europa Festival 1996 e del Teatro Hebbel di Berlino 1997). \nHa composto le musiche di scena per lo spettacolo \"Elettrotauri\", su testo di Luis Gabriel Santiago (Spoleto, 2004), nonch\u00e9 i brani \"Terra tr\u00e9muit\" per tenore, coro e orchestra (commissionata per la Sagra musicale umbra in occasione del Giubileo del 2000), il progetto \"Paludes\" (per l'Accademia Filarmonica Romana, in collaborazione con il Teatro dell'Opera di Roma, 1999), \"An Imaginary portrait\" per orchestra di strumenti antichi (commissionata dall'Accademia nazionale di Santa Cecilia, stagione 2000-01), \"Slow Dance, danzetta lenta e molle delle piccole fate,\" omaggio a Giuseppe Verdi per fisarmonica e orchestra, commissionata dal Concorso internazionale di composizione \"2 Agosto\" nel 2001 ed eseguita dall'Orchestra Toscanini di Parma, \"Animali e bestie\" con Anna Proclemer e Antonio Sardi de Letto (2010), \"Terror vocis\", prodotto dalla Fondazione Musica per Roma (Auditorium di Roma, 2009), \"Canti di cielo e terra\" (Londra 2009, Roma 2010, Helsinki 2011, Parigi 2012), \"La seduzione\", omaggio a Giuseppe Verdi (Busseto, Teatro Verdi e versione Tour USA Boston, Washington, Philadelphia, Chicago 2013), \"De Senectute. L\u2019 Homo Sapiens e la notte di Natale\" \"1960\" (commissione Musica per Roma, Auditorium di Roma 2014), \"Canto tra cielo e terra per Giancarlo Menotti\" (commissione del Festival dei Due Mondi di Spoleto, 2014), \"Rond\u00f2 di notte\" (commissione del Teatro La Fenice di Venezia, 2014), \"Four Witches in San Diego\" (commissione 44* NFA Convection in San Diego USA, 2016), \"Interludio pirandelliano\" (commissione Accademia Filarmonica Romana, 2017), Ricercare Quinto (commissione Orchestra di Losanna, 2018)."}
{"id": "599026", "revid": "174925", "url": "https://it.wikipedia.org/wiki?curid=599026", "title": "Venerabile", "text": "Venerabile \u00e8 un titolo che le Chiese cattolica e ortodossa attribuiscono ai santi propriamente detti (cio\u00e8 coloro che hanno concluso il processo di canonizzazione) o a coloro che, per la pratica eroica delle virt\u00f9 esercitate in vita, sono ritenuti degni di essere venerati da parte dei fedeli.\nNelle Chiese ortodosse.\nIn queste Chiese, che non prevede un sistematico processo di canonizzazione, si appellano come venerabili i santi che provengono dal mondo del monachesimo.\nNella Chiesa cattolica.\nLa Chiesa cattolica conferisce, \"post mortem\", a persone che ritiene si siano distinte per \"la santit\u00e0 di vita\" o \"l'eroicit\u00e0 delle virt\u00f9\", e per le quali ha avviato il processo di beatificazione.\nConferimento.\nDopo una prima fase, in cui si riconosce il titolo di servo di Dio alla persona in esame, da parte del vescovo della diocesi a cui apparteneva l'esaminato, in una fase successiva del processo il titolo di \"venerabile\" \u00e8 attribuito dal papa.\nIl \"venerabile\", una volta tale, potr\u00e0 procedere verso la beatificazione e la successiva canonizzazione dopo il riconoscimento e l'ufficializzazione da parte della Congregazione delle cause dei santi di almeno un miracolo, di qualsiasi genere, realizzato grazie alle azioni del candidato in questione.\nStoria dell'istituto.\nLa situazione prima della codificazione.\nNel periodo anteriore al codice di diritto canonico del 1917, prevaleva l'uso di attribuire il titolo di \"venerabile\" al servo di Dio, subito dopo il decreto d'introduzione della causa. Sul punto, per\u00f2, si espresse la Congregazione dei riti, che con un atto del 26 agosto 1913, stabil\u00ec che solo dopo il decreto sulla eroicit\u00e0 delle virt\u00f9 o il martirio potesse essere attribuito tale titolo.\nLa codificazione Piano-benedettina.\nIl codice di diritto canonico del 1917 (promulgato da papa Benedetto XV) ha disciplinato la prassi della Chiesa per quanto riguarda l'introduzione della causa di canonizzazione stabilendo una riserva in materia al papa.\nLe fasi previste dai canoni 2070-2083 sono le seguenti:\nLa Congregazione ordinaria dei cardinali viene poi interpellata sul quesito espresso in forma dubitativa: \"se deve essere firmato il decreto d'introduzione della causa nel caso concreto e per l'effetto di cui si tratta\".\nInfine, in caso di accoglimento, il decreto di \"introduzione della causa\" da parte della Congregazione dei riti, richiedeva la firma del papa.\nIl canone 2115 \u00a7 2 accordava il titolo di venerabile al \"servo di Dio\" solo dopo tale decreto.\nIl nuovo codice di diritto canonico.\nCon il codice di diritto canonico in vigore dal 1983 l'iter venne semplificato. Sebbene per quanto riguarda il titolo di venerabile manchi un riferimento preciso, l'uso prevalente \u00e8 conforme alla disciplina regolata dal vecchio codice.\nNegli Ordini Cavallereschi.\nNel Sovrano Militare Ordine di Malta e nel Sacro Militare Ordine Costantiniano di San Giorgio, entrambi Religioni Militari, il trattamento d'onore di \"Venerando\", o l'equivalente \"Venerabile\", veniva conferito ai Cavalieri insigniti dei massimi gradi negli stessi. Ad oggi resta attuale consuetudine soltanto nell'Ordine di Malta, mentre \u00e8 desueto l'uso nell'Ordine Costantiniano."}
{"id": "599043", "revid": "2149966", "url": "https://it.wikipedia.org/wiki?curid=599043", "title": "X (film)", "text": " \u00e8 un film d'animazione del 1996 diretto da Rintar\u014d.\nIl soggetto \u00e8 tratto dall'omonimo manga delle CLAMP.\nSerie televisiva.\nLe vicende del film proseguono nella serie anime televisiva \"X\", trasmessa in Giappone dal 3 ottobre 2001 al 27 marzo 2002."}
{"id": "599046", "revid": "29863", "url": "https://it.wikipedia.org/wiki?curid=599046", "title": "No Romance in China", "text": ""}
{"id": "599051", "revid": "1821190", "url": "https://it.wikipedia.org/wiki?curid=599051", "title": "Hof (Baviera)", "text": "Hof (tradotta letteralmente significa \u201ccorte\u201d) \u00e8 una citt\u00e0 extracircondariale tedesca.\nPer distinguerla da altre localit\u00e0 che portano lo stesso nome, la citt\u00e0 viene talvolta chiamata \"Hof an der Saale\" (Hof sul Saale) o \"Hof in Bayern\" (Hof in Baviera).\nIl motto cittadino recita: \"Hof - in Bayern ganz oben\" (Hof - a intero sopra della Baviera / Hof - nell'estremo nord della Baviera).\nGeografia fisica.\nLa citt\u00e0 si trova a nord-est dello Stato federato di Baviera, sulle rive del fiume Saale, tra i rilievi del Fichtelgebirge e la Selva di Franconia.\nIl punto pi\u00f9 basso di Hof si trova ad una quota di 450 metri, il punto pi\u00f9 alto a 614 metri.\n\u00c8 situata presso il confine con la Sassonia ed \u00e8 capoluogo, pur essendo extracircondariale, del circondario omonimo. I seguenti comuni confinano con Hof:\nStruttura della citt\u00e0.\nLa citt\u00e0 di Hof \u00e8 costituita dai seguenti quartieri\nClima.\nCon una temperatura media di 6,5\u00b0 (statistica dal 1961 al 1990) Hof \u00e8 la citt\u00e0 con pi\u00f9 di 20,000 abitanti pi\u00f9 fredda in tutta la Germania.\nStoria.\nLe origini.\nHof nacque come villaggio di contadini intorno al 1080, e aveva il nome di \"Rekkenze\", dal nome del fiume Regnitz. Alla confluenza di Regnitz e Saale si insediarono i primi abitanti. Nei pubblici registri la citt\u00e0 viene menzionata per la prima volta nel 1214, dove si fa riferimento alla Chiesa di San Lorenzo, la pi\u00f9 antica della citt\u00e0, sita nel cuore del centro storico (Altstadt).\nDal XIII al XV secolo.\nIntorno al 1230 Ottone I di Andechs-Meranien cre\u00f2 pi\u00f9 a nord un nuovo centro cittadino, la cosiddetta \"Neustadt\", dotata di importanti fortificazioni.\nLa citt\u00e0 fu detta \"(Stadt am) Regnitzhof\" o \"Hof Regnitz\", poi \"(Stadt) am Hof\" o \"(Stadt) zum Hof\" e infine \"Hof\" tout court.\nNel 1373 Hof pass\u00f2 dai prevosti di Weida ai burgravi di Norimberga della casata Hohenzollern. Con il nome \"Landeshauptmannschaft Hof\" venne annessa al marchesato di Brandeburgo-Kulmbach, entr\u00f2 a far parte del principato di Brandeburgo-Bayreuth e fu denominata \"Hochf\u00fcrstlich brandenburgische Hauptstadt Hof im Vogtlandte\".\nNel 1430 Hof fu conquistata dai seguaci di Jan Hus e fortemente devastata. Per proteggersi la citt\u00e0 istitu\u00ec nel 1432 la \u201cSch\u00fctzengilde\u201d, un corpo di fucilieri. La festa annuale degli Sch\u00fctzen \u00e8 da allora la festa nazionale degli abitanti di Hof, detta Schlappentag.\nIl Ginnasio di Hof fu fondato dal marchese Alberto il Giovane di Brandeburgo-Kulmbach. Oggi si chiama Jean-Paul-Gymnasium ed \u00e8 uno die pi\u00f9 antichi in Alta Franconia.\nDal XVIII al XX secolo.\nNel 1792 Hof fu annessa alla Prussia. Nel 1806 fu occupata dai Francesi e nel 1810 divenne bavarese.\nNel 1823 la \"Neustadt\" (citt\u00e0 nuova) fu distrutta da un incendio. La \"Neustadt\" fu ricostruita come era in origine e la \"Altstadt\" (citt\u00e0 vecchia), ristrutturata alla fine del XIX secolo ha paradossalmente una veste pi\u00f9 moderna. Nel 1848 la citt\u00e0 fu allacciata alla ferrovia. La stazione di Hof ha rivestito grande importanza, essendo al confine tra Baviera e Sassonia.\nNel 1945 la citt\u00e0 fu bombardata dagli Alleati. Dopo la guerra, a seguito della divisione della Germania, Hof si venne a trovare al confine tra Repubblica Federale e Repubblica Democratica. Gli scambi commerciali, da sempre vivacissimi, con Sassonia, Turingia e Boemia, finite nell'orbita sovietica, furono bruscamente interrotti, con gravi conseguenze sull'economia locale. Tuttavia la citt\u00e0 bavarese pot\u00e9 accrescere la sua popolazione, grazie ai tanti tedeschi che nell'immediato dopoguerra fuggirono all'occupazione sovietica.\nDialetto.\nIl \"huuferisch\" (accento sulla \"u\" lungo) fa parte del \"francone orientale\" (\"oberfr\u00e4nkisch\"). La specialit\u00e0 di Hof \u00e8 la parola \"hoa\" che significa \"s\u00ec\": la vocale \"a\" abbinata alla \"o\" solitamente in tedesco non \u00e8 mai presente.\nPolitica.\nStemma.\nDue torri e uno scudo nero in cui si trova un leone d'oro.\nAmministrazione.\nGemellaggi.\nHof \u00e8 gemellata con 5 citt\u00e0 del mondo:\nCultura ed attrazioni.\nDi rilievo artistico sono le case lungo la Ludwigstra\u00dfe dall'epoca del Biedermeier, costruite in mezza dell'Ottocento. Il chiaroscuro sono il teatro nuovissimo, costruito al fine del Novecento, e il parco Theresienstein con un palazzo nello stile liberty e una rovina artificiale al dedalo.\nDa citare anche:\nCuore della citt\u00e0.\nIl cuore della citt\u00e0 \u00e8 elencato dal giornale \u201eZeit\u201c nell'elenco \u201eI 300 centri storici pi\u00f9 importanti della Germania\u201c. \u00c8 costituito da un mercato medioevale (\u201eAltstadt\u201c) dalla \u201eNeustadt\u201c e dalla \u201eLudwigstra\u00dfe\u201c del tardo medioevo. Questo quartiere fu ricostruito interamente dopo un grave incendio nel 1823.\nSpecialit\u00e0 gastronomiche.\nSoprattutto i wurst di Hof sono importanti. Le salsicce di Hof sono pi\u00f9 sottili delle salsicce grasse della Turingia o di Norimberga. Il Fleischk\u00e4se \u00e8 pi\u00f9 chiaro che nelle altre regioni e il nome \"Hofer Rindfleischwurst\" \u00e8 perfino stato brevettato.\nI \"W\u00e4rschtlamo\" di Hof sono tipici nel centro di Hof. Si tratta di uomini che vendono salsicce e w\u00fcrstel nel panino. Esistono dal 1881. Oggi si trovano circa sei W\u00e4rschtlamo nel centro, ed \u00e8 da notare che fu costruita addirittura una statua per esaltare l'importanza di questo mestiere.\nA parte questo, Hof \u00e8 anche famosa per la sua birra. Dopo che \"Falter\" ha smesso di produrre birra nel 2008, rimangono i marchi \"Meinel-Br\u00e4u\", \"Scherdel\" (del gruppo \"Kulmbacher\") e \"Zeltbr\u00e4u\".\nEconomia e infrastrutture.\nTraffico.\nVicino a Hof corrono tre autostrade: ad ovest l'autostrada A9, ad est la A93 e a nord la A72. Le strade statali B2, B15 e B173 attraversano Hof.\nCi sono 12 linee di autobus nella citt\u00e0, e alcuni collegamenti regionali.\nL'aeroporto di Pirk con il codice HOQ \u00e8 situato a circa 5 chilometri sud-ovest da Hof. L'unico collegamento \u00e8 quello per Francoforte. Altri aeroporti vicini sono ad Altenburg, Karlovy Vary (CZ), entrambi a circa 100\u00a0km di distanza. Aeroporti pi\u00f9 grandi sono a Norimberga e Lipsia, distanti circa 150 chilometri.\nMedia.\nIl \"Hofer Anzeiger\" \u00e8 il giornale pi\u00f9 importante di Hof e il suo circondario. Fu fondato nel 1801 ed \u00e8 quindi uno dei giornali pi\u00f9 vecchi nella Germania. Appartiene al gruppo del \"Frankenpost\"."}
{"id": "599056", "revid": "125344545", "url": "https://it.wikipedia.org/wiki?curid=599056", "title": "Autore", "text": "Lautore (dal latino \"auctor\", derivato dallo stesso tema di \"auctus\", participio passato del verbo \"augeo\" \"aumentare\", ma anche dalla radice di \"auctoritas\", \"autorit\u00e0\"), in senso archetipico, \u00e8 il creatore di qualcosa, \"colui che fa aumentare\" l'insieme dello scibile e del fruibile.\nConcetto di autore.\nIn letteratura per autore si intende il creatore dell'opera letteraria, colui che ne concepisce il disegno nella propria mente. Non si tratta necessariamente di colui che scrive materialmente il testo, n\u00e9 va confuso con il narratore, suo alter ego all'interno del testo medesimo. Gi\u00e0 i greci riconoscevano la paternit\u00e0 delle opere e nel Medioevo la nozione di \"auctoritas\" dell'autore ha condizionato la ricezione di opere letteraria contemporanee e passate, attribuendo a tutto ci\u00f2 che era scritto un valore di verit\u00e0 che tutt'oggi si \u00e8 restii a non riconoscere.\nIl termine \"autore\" \u00e8 anche utilizzato nell'ambito del diritto commerciale (segnatamente nel diritto d'autore) e nel linguaggio comune per indicare il soggetto creatore di un'opera dell'ingegno, ovvero chi, per primo, ha inventato qualcosa non precedentemente esistente.\nDi conseguenza, il diritto d'autore - articolato in diritto morale e diritto di utilizzazione economica - \u00e8 la posizione giuridica meritevole di tutela volta a riconoscere e a far riconoscere la paternit\u00e0 morale di un'opera dell'ingegno ed i diritti di sfruttamento economico della medesima.\nNel Vocabolario Treccani l'Autore \u00e8 definito sia come \"chi \u00e8 causa o origine di una cosa, artefice, promotore\", sia come colui che \"ha prodotto un'opera letteraria, scientifica o artistica in genere\". La prima accezione indica che la paternit\u00e0 determina la responsabilit\u00e0 di quanto si \u00e8 creato; la seconda specifica che, quando si usa la parola \"autore\", per la maggior parte delle volte si intende colui che ha scritto un'opera.\nIn musica viene indicato autore chi crea la parte letteraria di un brano musicale o di un il libretto d'opera ecc. (testo, parole), comunemente anche detto paroliere; viene indicato come compositore chi scrive la parte musicale.\nIn una conferenza del 1969, lo storico francese Michel Foucault sostiene che la nozione d'autore non \u00e8 la stessa che ha funzione di nome nella grammatica, e che bisogna intendere l'autore a seguito di quattro sue caratteristiche (variabili nella storia). L'autore \u00e8 dunque:\nIl concetto filosofico fondamentale dietro la nozione d'autore \u00e8 dunque, secondo Foucault, la \"trandiscorsivit\u00e0\", cio\u00e8 l'opportunit\u00e0 di fondare la possibilit\u00e0 e la regola di formazione di altri discorsi, in un continuo rimando di senso che attraversa discorsi prima e dopo la vita singola dell'autore stesso, vuoi per analogia, vuoi per differenza. Insomma pi\u00f9 che l'autore come persona (fisica, artistica, giuridica) \u00e8 la \u00abpossibilit\u00e0 indefinita del discorso\u00bb che sovrasta l'opera dalla parte dell'autore mentre lo fa scomparire nei \u00abmodi di circolazione, valorizzazione, attribuzione e appropriazione dei discorsi\u00bb variabili e modificabili in culture diverse.\nScrive infatti Foucault che: \"in breve, si tratta di togliere al soggetto (o al suo sostituto) il suo ruolo di fondamento originario, e di analizzarlo come una funzione variabile e complessa del discorso\". Sullo stesso asse, anche Roland Barthes ha parlato di \"morte dell'autore\", sostenendo che l'autore, nei confronti del testo, \u00e8 una chiusura, e facendo pendere la bilancia, non solo in sede critica verso l'opera, in un \"luogo dove la molteplicit\u00e0 si riunisce, e tale luogo non \u00e8 l'autore, come sinora \u00e8 stato affermato, bens\u00ec il lettore [...] l'unit\u00e0 di un testo non sta nella sua origine ma nella sua destinazione\". E ci\u00f2 si pu\u00f2 intendere anche fuori dall'ambito letterario."}
{"id": "599057", "revid": "2091899", "url": "https://it.wikipedia.org/wiki?curid=599057", "title": "Loveless (manga)", "text": " \u00e8 un anime e manga appartenente al genere sh\u014dnen'ai pubblicato a partire dal 2002. Sebbene la sua prima apparizione sia avvenuta sulla rivista mensile \"GFantasy\", pubblicata dalla Square Enix, attualmente il manga \u00e8 pubblicato sul magazine \"Monthly Comic Zero Sum\", della casa editrice Ichijinsha. A oggi, il manga \u00e8 composto da 13 volumi ed \u00e8 tuttora pubblicato, mentre per quanto riguarda l'anime, esso consiste in un adattamento televisivo in dodici episodi, prodotto da J.C.Staff, e trasmesso dalle reti televisive TV Asahi e ABC dal 7 aprile al 30 giugno 2005.\nTanto il manga, quanto l'anime presentano alcune caratteristiche particolari che rendono i due lavori a modo loro atipici.\nLa presenza di personaggi appartenenti al genere kemono, che presentano, cio\u00e8, elementi tipici tratti dal mondo degli animali. In questo caso, si tratta delle orecchie e delle code tipiche dei gatti e le relazioni ambigue fra i personaggi, che sfociano spesso in tematiche delicate, quale l'omosessualit\u00e0 tanto maschile, quanto femminile (\"yaoi\", \"yuri\").\nTrama.\nNel suo primo giorno presso la nuova scuola che \u00e8 tenuto a frequentare, il dodicenne e protagonista della serie \"Aoyagi Ritsuka\" incontra il misterioso Agatsuma Soubi, un ragazzo ventenne che si dichiara amico del fratello di Ritsuka, Seimei, ucciso recentemente da una misteriosa organizzazione chiamata .\nSoubi afferma chiaramente di essere stato in passato il compagno di Seimei e che entrambi rispondevano al \"vero nome\" di \"Beloved\", in un sistema di combattimenti a coppie composto da un combattente e da un sacrifice. Con la morte di Seimei, tuttavia, Soubi non dovrebbe pi\u00f9 essere in grado di combattere, ma spinto dal desiderio di conoscere la verit\u00e0 tanto sulla morte del suo precedente compagno, quanto sulle amnesie di Ritsuka decide ugualmente di continuare nella sua missione, chiedendo al dodicenne protagonista di poterlo affiancare in una nuova coppia che risponda al vero nome di Ritsuka stesso, cio\u00e8 \"Loveless\".\nEd \u00e8 cos\u00ec che Ritsuka si ritrova coinvolto suo malgrado in una serie di scontri, sempre pi\u00f9 pericolosi, in un plot narrativo che \u00e8 in realt\u00e0 metafora della crescita del protagonista. Non stupisce, pertanto, che l'anime non sia dotato di una vera e propria conclusione, ma rimangano in sospeso molti elementi riguardanti la morte di Seimei e la Settima Luna.\nKemono.\nNel mondo di Loveless, tutti nascono con la coda e le orecchie tipiche dei gatti, elementi che scompaiono solo con la crescita emotiva e sessuale dei personaggi. Tali elementi a tutti gli effetti rappresentano un metro di distinzione fra gli adulti e coloro che ancora a tutti gli effetti non lo sono. Per contro, essi non sono legati all'et\u00e0 fisica dei personaggi.\nCombattimenti e coppie.\nAnche lo stile di combattimento di questa serie \u00e8 praticamente unico. Il combattimento avviene sempre fra due coppie composte da un \"sacrifice\" (cio\u00e8 colui che riceve tutto il danno dell'attacco avversario) e da un \"combattente\" (cio\u00e8 colui che attacca la coppia avversaria).\nIn ogni coppia, tanto il sacrifice quanto il combattente sono legati dallo stesso \"vero nome\", conferito loro prima della nascita. Questo lascia intendere la possibilit\u00e0 che tutti gli individui del mondo di Loveless abbiano una loro controparte destinata. A tutti gli effetti, Soubi \u00e8 l'unico personaggio che dopo la morte di Seimei (suo compagno sotto il nome di Beloved) decide di legarsi a un'altra persona, Ritsuka, sotto il nome di Loveless. E per questa sua scelta, Soubi si trova maggiormente in difficolt\u00e0 nel sistema di combattimento.\nPer quanto riguarda quest'ultimo, esso \u00e8 molto simile ai combattimenti a turni di diversi giochi di ruolo e avviene sempre attraverso il lancio di un incantesimo che pu\u00f2 essere tanto d'attacco quanto di difesa, attivato attraverso la pronuncia di determinate parole e nomi.\nManga.\nIl manga di \"Loveless\" \u00e8 composto, fino ad adesso, da tredici volumi e viene tuttora regolarmente pubblicato."}
{"id": "599063", "revid": "287204", "url": "https://it.wikipedia.org/wiki?curid=599063", "title": "Omar Rodriguez-Lopez", "text": ""}
{"id": "599064", "revid": "74801", "url": "https://it.wikipedia.org/wiki?curid=599064", "title": "Banca popolare", "text": "Le banche popolari, nel diritto italiano, sono istituti di credito, di norma costituiti come societ\u00e0 cooperative.\nStoria.\nLe banche popolari, sorte in Germania a opera dell'economista e uomo politico Franz Hermann Schulze-Delitzsch (1808-1883), compaiono in Italia per opera dell'economista e politico Luigi Luzzatti che con la pubblicazione nel 1863 dell'opera \"La diffusione del credito e le banche popolari\", spinse Tiziano Zalli a fondare l'anno seguente la Banca Popolare di Lodi e diede impulso all'inaugurazione e diffusione di molte altre banche popolari nei decenni successivi.\nUna lunga fase di fusioni e incorporazioni ha ridotto il numero di banche popolari operanti in Italia. Di quelle attualmente attive, risultano quotati in Borsa Italiana i seguenti gruppi bancari:\nCaratteristiche statutarie.\nSi distinguono dagli istituti di credito aventi natura giuridica di societ\u00e0 per azioni per le seguenti peculiarit\u00e0:\nGovernance cooperativa, particolare attenzione ai soci e al territorio, impegno sociale. In questi elementi si esprime l'identit\u00e0 cooperativa e la mutualit\u00e0 non prevalente, che in quanto tale non comporta n\u00e9 ha mai comportato agevolazioni fiscali, da sempre connaturata alle banche popolari.\nDa sempre sono attive nell'incentivare lo sviluppo del territorio e la crescita delle comunit\u00e0 di riferimento, le banche popolari adottano un modello di business incentrato sulla costruzione di rapporti stretti e duraturi con PMI e famiglie che ha favorito il continuo allargamento della propria base sociale, l'espansione delle attivit\u00e0 e, conseguentemente, il rafforzamento costante dell'immagine della categoria.\nI mutamenti avvenuti all'interno del sistema bancario hanno influito profondamente anche sul contesto evolutivo delle banche popolari. Le realt\u00e0 pi\u00f9 grandi della categoria hanno acquisito il controllo di altre popolari e di banche locali esterne, dando luogo a gruppi bancari di rilievo nazionale.\nQuesto processo di crescita e innovazione non ha per\u00f2 in alcun modo intaccato le caratteristiche tipiche del modello tradizionale di banca popolare cooperativa: relazioni solide e durature con la clientela; forte propensione al sostegno delle PMI; grande attenzione ai bisogni di servizi finanziari delle famiglie; profondo impegno sociale per le comunit\u00e0 locali.\nI primi mesi del 2015 hanno visto, con il D.L. 3/2015 convertito con la Legge 33/2015, il Parlamento impegnato nella riforma del comparto delle banche popolari. Le principali novit\u00e0 riguardano l'obbligo per le banche con attivi superiori agli 8 miliardi di \u20ac l'obbligo di trasformarsi in S.p.A. entro la fine del 2016 con l'abolizione del voto capitario, pena la revoca della licenza bancaria o la necessit\u00e0 di ridurre il patrimonio sotto gli 8 miliardi di \u20ac.\nCome sottolinea il Governatore della Banca d'Italia Ignazio Visco, \"i maggiori tra questi intermediari hanno da tempo superato l'ambito locale; come le grandi banche italiane essi si confrontano oggi con i cambiamenti imposti dall'integrazione economica e dalla tecnologia\". In particolare, fino a questo momento \"la forma cooperativa ha limitato il vaglio da parte degli investitori e ha ostacolato la capacit\u00e0 di accedere con tempestivit\u00e0 al mercato dei capitali, in alcuni momenti cruciale per far fronte a shock esterni\". La riforma in atto permetter\u00e0 a tali istituti di svolgere in modo pi\u00f9 efficiente l'attivit\u00e0 di intermediazione creditizia considerate le nuove condizione del mercato bancario reso assai pi\u00f9 competitivo dall'Unione bancaria, il cui scopo \u00e8 quello di armonizzare in tutta l'UE la regolamentazione dell'attivit\u00e0 bancaria e la vigilanza su tali attivit\u00e0.\nLe banche popolari contano oggi oltre un milione di soci e pi\u00f9 di undici milioni di clienti. Le dipendenze delle banche popolari rappresentano il 28,3% degli di sportelli bancari in Italia, con una distribuzione capillare sul territorio ed una concentrazione maggiore nelle aree in cui si registra un'alta presenza di piccole e medie imprese. La quota di mercato dell'intermediato si approssima al 25%.\nCronologie delle banche pi\u00f9 antiche.\nNel 1864 venne fondata la Banca Popolare di Lodi.\nNel 1865 vennero fondate la Banca Popolare di Castiglione delle Stiviere, la Banca Popolare di Cremona, la Banca Popolare di Faenza, la Banca Popolare in Bologna e la Banca Popolare di Milano (ad opera di Luzzatti stesso).\nNel 1866 la Banca Popolare di Vicenza e la Banca Mutua di Credito Popolare in Padova.\nNel 1867 la Banca Popolare di Verona e la Banca Popolare di Modena.\nNel 1869 la Banca Popolare di Bergamo.\nNel 1870 la Banca Popolare di Crema.\nNel 1871 la Banca Agricola Mantovana, la Banca Popolare di Novara e la Banca Popolare di Sondrio.\nNel 1872 la Banca Popolare di Lecco e la Banca Popolare di Vigevano.\nNel 1873 la Banca Popolare di Cesena e la Banca Popolare di Intra.\nNel 1875 la Banca Popolare Pesarese.\nNel 1877 la Banca Popolare di Montebelluna.\nNel 1882 la Banca mutua popolare aretina e la Banca Popolare di Todi.\nNel 1883 la Banca cooperativa di Gravina e la Banca mutua popolare cooperativa agraria di Altamura.\nNel 1884 la Banca Popolare Sabina di Poggio Mirteto e Casperia.\nNel 1885 la Banca Popolare di Luino e Varese, la Banca Popolare di Ravenna e la Banca popolare cooperativa di Vico Equense.\nNel 1886 la Banca Popolare di Merano (allora Impero austro-ungarico), la Banca Popolare di Cividale e la Banca Popolare di Crotone.\nNel 1887 la Banca Mutua Popolare Maglianese.\nNel 1888 la Banca Popolare di Parabita (divenuta un secolo dopo Banca Popolare Pugliese), la Banca Popolare Commercio e Industria, la Banca Popolare di Sansepolcro e la Banca di Credito Popolare di Torre del Greco.\nNel 1889 la Banca Agricola Popolare di Ragusa e la Banca Popolare di Bressanone (allora Impero austro-ungarico).\nNel 1891 la Banca Popolare di Fondi e la Banca Popolare Cooperativa di Jesi.\nNel 1892 la Banca Popolare di Marostica.\nNel 1893 la Banca Cattolica Padovana.\nNel 1895 la Banca Popolare di Spoleto.\nNel 1896 la Banca Popolare Cooperativa Vogherese.\nNel 1899 la Banca di credito agrario e commerciale di Taranto.\nLista principali banche popolari in Italia.\nDati aggiornati al 31 dicembre 2009 e reperiti sui bilanci 2009 delle societ\u00e0; le banche quotate sulla Borsa Italiana sono evidenziate in grassetto.\nLa capitalizzazione delle banche popolari quotate.\nDati aggiornati al 4 febbraio 2011 reperiti sul sito di Borsa Italiana SpA ed espressi in miliardi di euro. Questa lista non \u00e8 aggiornata. "}
{"id": "599065", "revid": "1718925", "url": "https://it.wikipedia.org/wiki?curid=599065", "title": "Strada statale 300 del Passo di Gavia", "text": "La strada statale 300 del Passo di Gavia (SS 300) \u00e8 una strada statale italiana che collega l'Alta Val Camonica con l'Alta Valtellina tramite l'omonimo passo. Dal 2001 al 2021, la strada era classificata come \"strada provinciale 29 del Passo del Gavia (SP 29)\" in provincia di Sondrio e \"strada provinciale BS 300 del Passo di Gavia (SP BS 300)\" in Provincia di Brescia.\nIl valico, confine amministrativo tra la provincia di Brescia e la provincia di Sondrio \u00e8 posto a un'altezza di 2.621 m s.l.m. e pertanto la strada \u00e8 aperta solamente nei mesi estivi. Per via dell'elevata pendenza, delle ridotte dimensioni della carreggiata e della tortuosit\u00e0 della stessa, la strada \u00e8 soggetta a particolari limitazioni. La SS 300 ha origine a Bormio dalla strada statale 38 dello Stelvio e termina a Ponte di Legno innestandosi nella strada statale 42 del Tonale e della Mendola dopo un tracciato storico di 43,922\u00a0km. Dopo la riclassificazione, la strada ha una lunghezza di 43,775\u00a0km.\nPercorso.\n La strada ha origine dal centro abitato di Bormio dal quale esce in direzione est passando per gli agglomerati di Uzza, Valfurva e Sant'Antonio. Giunge quindi a Santa Caterina Valfurva, superata la quale la sede stradale si restringe e tramite dieci tornanti raggiunge il rifugio Berni, il lago Bianco e infine il passo, confine amministrativo fra le province di Sondrio e di Brescia. Meta di numerosi cicloamatori e motociclisti, \u00e8 dotato di un piccolo rifugio, il rifugio Bonetta, aperto solamente durante il periodo estivo.\nProseguendo quindi nella provincia di Brescia si scende attraverso tre tornanti che giungono a una galleria priva di illuminazione aperta al traffico nel 1991. Presso di essa, sulla strada allora sterrata che percorreva il costone roccioso, \u00e8 presente un monumento dedicato agli alpini, deceduti nel 1954 per l'uscita di strada del camion sul quale viaggiavano.\nI 10\u00a0km successivi raggiungono pendenze anche del 16%, e la strada \u00e8 caratterizzata da una carreggiata talmente stretta da non consentire l'incrocio tra due auto provenienti dalle opposte direzioni, quindi risultano piuttosto frequenti le manovre in retromarcia di uno dei due veicoli fino a qualche punto un po' pi\u00f9 largo che permette il passaggio dei due automezzi. Mediante otto tornanti la ripida discesa finisce giungendo a Santa Apollonia, piccola localit\u00e0 termale nota per la storica fonte di acqua bicarbonata ferruginosa, dove \u00e8 possibile ritrovare un ristoro e un parcheggio abilitato al campeggio. Il percorso prosegue, con sede stradale pi\u00f9 larga, passando per il bivio per la frazione dalignese di Pezzo.\nLa strada prosegue quindi la sua discesa (con pendenze anche del 9%), giungendo a Ponte di Legno innestandosi presso il 140\u00ba km della strada statale 42 del Tonale e della Mendola.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Sondrio e della Provincia di Brescia per le tratte territorialmente competenti. Nel 2021 la SS 300 \u00e8 riclassificata come strada statale e tornata in gestione di ANAS."}
{"id": "599069", "revid": "92723", "url": "https://it.wikipedia.org/wiki?curid=599069", "title": "Prelatura territoriale di Pompei", "text": "La prelatura territoriale di Pompei o della Beatissima Vergine Maria del Santissimo Rosario (in latino: \"Praelatura Territorialis Pompeiana seu Beatissimae Virginis Mariae a SS.mo Rosario\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2019 contava 25.500 battezzati su 25.500 abitanti. \u00c8 retta dall'arcivescovo Tommaso Caputo.\nTerritorio.\nLa prelatura comprende parte della citt\u00e0 di Pompei e ha come cattedrale la pontificia basilica-santuario maggiore della Beatissima Vergine Maria del Santissimo Rosario di Pompei.\nIl territorio \u00e8 suddiviso in 5 parrocchie:\nLe altre parrocchie di Pompei fanno capo all'arcidiocesi di Sorrento-Castellammare di Stabia.\nStoria.\nLa storia del santuario della Madonna del Rosario di Pompei \u00e8 legata a quella del beato Bartolo Longo, suo fondatore, e di sua moglie, la contessa de Fusco, con la quale condivise una vita al servizio dei pi\u00f9 bisognosi.\nIl santuario \u00e8 stato eretto con le offerte spontanee dei fedeli di ogni parte del mondo. La sua costruzione ebbe inizio l'8 maggio 1876, con la raccolta dell'offerta di \u201cun soldo al mese\u201d. Primo a seguirne i lavori fu Antonio Cua, docente dell'Universit\u00e0 di Napoli, che diresse gratuitamente la costruzione della parte rustica. Giovanni Rispoli, in seguito si occup\u00f2 della decorazione e della monumentale facciata inaugurata nel 1901.\nIl santuario fu eretto in basilica pontificia maggiore da papa Leone XIII il 4 maggio 1901.\nIl 20 marzo 1926 \u00e8 stata eretta la prelatura territoriale della Beatissima Vergine Maria del Santissimo Rosario con la bolla \"Beatissimae Virginis Mariae\" di papa Pio XI. Il nome fu modificato in quello attuale l'8 maggio 1951. L'8 maggio 1935, con il decreto \"Praelatura nullius\" della Congregazione Concistoriale, furono definiti i confini della prelatura con territorio scorporato dalla diocesi di Nola e da quella di Castellammare di Stabia.\n\u00c8 stato meta di pellegrinaggio da parte di papa Giovanni Paolo II, il 21 ottobre 1979 e il 7 ottobre 2003, di papa Benedetto XVI il 19 ottobre 2008 e di papa Francesco il 21 marzo 2015.\nIl santuario \u00e8 oggi meta di pellegrinaggi religiosi, ma anche di molti turisti affascinati dalla sua maestosit\u00e0. Infatti ogni anno riceve la visita di oltre quattro milioni di persone. In particolare, l'8 maggio e la prima domenica di ottobre, decine di migliaia di pellegrini affollano la citt\u00e0 di Pompei, per assistere alla pratica devozionale della supplica alla Madonna di Pompei che viene trasmessa in diretta radio-televisiva in tutto il mondo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 25.500 persone contava 25.500 battezzati, corrispondenti al 100,0% del totale."}
