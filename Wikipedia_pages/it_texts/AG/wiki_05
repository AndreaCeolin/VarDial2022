{"id": "525339", "revid": "1833487", "url": "https://it.wikipedia.org/wiki?curid=525339", "title": "Barquisimeto", "text": "Barquisimeto (il cui nome completo \u00e8 Nueva Segovia de Barquisimeto) \u00e8 la capitale dello stato venezuelano del Lara. Al censimento del 2011 aveva una popolazione di 1.200.000 abitanti.\nFondata nel 1552 dallo spagnolo Juan de Villegas, venne quasi interamente distrutta dall'avventuriero Lope de Aguirre nel 1561 e ricostruita due anni pi\u00f9 tardi. Nel 1812 fu sconvolta da un terremoto che caus\u00f2 gravi danni (fra cui il crollo della cattedrale barocca che la citt\u00e0 possedeva). Barquisimeto \u00e8 la quarta citt\u00e0 pi\u00f9 popolosa del Venezuela.\nGeografia fisica.\nTerritorio.\nConosciuta come la citt\u00e0 dei tramonti per i suoi splendidi tramonti, stando alla Gazzetta Global \u00e8 la quarta citt\u00e0 pi\u00f9 popolosa del Venezuela. \u00c8 anche conosciuta come la capitale musicale del Venezuela per la sua tradizione musicale globale.\n\u00c8 situato sulla terrazza con lo stesso nome, sulle rive del fiume Turbio. Gli aborigeni chiamavano il corso d'acqua \"Variquicimeto\", che significa \"cenere\". Un'altra possibile origine del nome \u00e8 un colorante rosso chiamato bariqu\u00ed, che gli aborigeni utilizzavano per le loro cerimonie.\nBarquisimeto \u00e8 situata nella parte centro-occidentale del Venezuela (363\u00a0km da Caracas, la capitale).\nBarquisimeto \u00e8 caratterizzata anche dal suo ordine urbanistico, grazie alla posizione pianeggiante della citt\u00e0, il che ha facilitato la ripartizione della superficie urbana in rete e con le strade numerate in ordine sequenziale crescente, fattori che aiutano i cittadini a orientarsi facilmente. Il suo clima \u00e8 gradevole durante i mesi da dicembre a febbraio, i mesi pi\u00f9 caldi sono da marzo a maggio, quando le temperature sono soffocanti.\nClima.\nLa citt\u00e0 di Barquisimeto registra 650 millimetri di pioggia all'anno e la temperatura media varia tra i 19 e i 28\u00a0\u00b0C (media annuale di temperatura massima: 30\u00a0\u00b0C, minima: 19\u00a0\u00b0C)\nIl record di temperatura massima \u00e8 di 39\u00a0\u00b0C nel 1998 e il record della sua temperatura minima \u00e8 di 7\u00a0\u00b0C nel 1980. Nel luglio 1983 ha registrato la temperatura minima di 9\u00a0\u00b0C, 10\u00a0\u00b0C l'8 agosto 1992, 11\u00a0\u00b0C l'8 luglio 1991, 12\u00a0\u00b0C il 4 aprile 1997 e 13\u00a0\u00b0C il 23 novembre 2008.\nTerremoti di grandi dimensioni si sono verificati (scala Richter):\nEconomia.\nDopo una profonda stagnazione degli anni novanta, negli anni duemila c'\u00e8 stato un aumento enorme di investimenti per la costruzione, industria, commercio e dei servizi, che ha rinvigorito la crescita di questa citt\u00e0, consolidandone la posizione di quarta citt\u00e0 del Venezuela. Per questo motivo negli ultimi tre anni sono apparsi i suoi poli di crescita numerosi centri commerciali, alberghi, edifici per uffici, residenze e centri commerciali.\nInoltre, sono localizzati in citt\u00e0 pi\u00f9 dell'80% dei centri di produzione dello Stato, con un forte orientamento verso la produzione alimentare e la produzione di getti in metallo e meccanica.\nSociet\u00e0.\nTradizioni e folclore.\nOgni 14 gennaio la citt\u00e0 \u00e8 sede di un'importante processione religiosa in onore della Divina Pastora.\nSport.\nLa citt\u00e0 \u00e8 sede di diversi importanti squadre di calcio e di baseball. Diversi altri sport hanno la loro casa a Barquisimeto.\nCardenales de Lara: \u00c8 una squadra di baseball della Venezuela Professional Baseball League. Fondata nel 1942 e con sede a Barquisimeto, i \"cardinali\" hanno vinto quattro titoli nazionali, pi\u00f9 recentemente, nel 2001, \u00e8 ospitato nello stadio Don Antonio Herrera Guti\u00e9rrez, con una capacit\u00e0 di 20 450 spettatori.\nGuaros de Lara: \u00e8 una squadra di basket della Venezuela Professional Basketball League. Fondata nel 1983 sotto il nome di Bravos de Portuguesa, con posti a sedere nelle citt\u00e0 di Acarigua e Araure. Nel 1992 il team si trasferisce a Barquisimeto, Lara, nel 1995 ha adottato il nome di Bravos de Lara poi, dal 2005, la sua denominazione attuale, Guaros de Lara.\nAltre squadre: \nCalcio: Club Deportivo Lara e Lara FC"}
{"id": "525344", "revid": "599013", "url": "https://it.wikipedia.org/wiki?curid=525344", "title": "Paco Lanciano", "text": "Biografia.\nLaureato in fisica, ha lavorato in laboratori di astrofisica sia in Italia che negli USA. Ha lavorato al CNR (Consiglio Nazionale delle Ricerche) e in Telespazio. \u00c8 stato Amministratore Delegato della CTM SpA, societ\u00e0 di studi e ricerche nel campo della Osservazione della Terra da satellite. Responsabile della \"Mizar per la divulgazione scientifica\", agenzia di ideazione di musei scientifici interattivi, con la quale ha realizzato oltre cento mostre e musei in tutta Italia. Si dedica alla comunicazione della scienza e dell'archeologia dal 1981.\nDal 1993 collabora con Piero Angela, in trasmissioni televisive quali \"Superquark\", \"Quark\", \"Viaggio nel cosmo\", \"Il pianeta dei dinosauri\", per le quali ha ideato e realizzato oltre 250 dimostrazioni sperimentali in studio.\nHa realizzato a Roma, assieme a Piero Angela, l'allestimento permanente delle Domus Romane di Palazzo Valentini, del Foro di Augusto e del Foro di Cesare. \u00c8 inoltre l'ideatore dello spettacolo multimediale \"Welcome to Rome\", realizzato all'interno dei locali dell'ex Cinema Augustus al centro di Roma, dedicato al racconto della storia di Roma.\nMusei, mostre ed eventi.\nIn campo museale, ha elaborato una formula originale che permette la partecipazione attiva del visitatore (\"vietato non toccare\") all'interno di percorsi organizzati come racconti. Questa impostazione, derivata da modelli anglosassoni e poco ortodossa rispetto al mondo museale italiano, gli ha consentito di ottenere numerosi incarichi, tra i quali:\n\u00c8 stato inoltre ideatore di oltre 120 manifestazioni pubbliche dedicate alla divulgazione della scienza ed in particolare dell'astronomia.\nSpettacoli multimediali.\nNel 2007 inizia la realizzazione dell'allestimento multimediale delle Domus Romane di Palazzo Valentini che termina nel 2011 con una sezione dedicata alla Colonna Traiana.\nNel 2014 dirige la realizzazione dell'installazione multimediale al Foro di Augusto in via dei Fori Imperiali a Roma, e l'anno seguente quella del Foro di Cesare, assieme a Piero Angela.\nNel 2017 realizza lo spettacolo \"Welcome to Rome\": un racconto immerso che si sviluppa su 5 pareti di una sala cinematografica appositamente ristrutturata che, grazie ad un plastico di gesso di 40 metri quadrati, racconta l'evoluzione storica, urbanistica e artistica della citt\u00e0 di Roma."}
{"id": "525345", "revid": "17654", "url": "https://it.wikipedia.org/wiki?curid=525345", "title": "Gambesecche", "text": ""}
{"id": "525356", "revid": "1543377", "url": "https://it.wikipedia.org/wiki?curid=525356", "title": "Giulio Alpino Classiciano", "text": "Fu nominato in sostituzione del suo predecessore, Cato Deciano, che era riparato in Gallia a seguito della rivolta della regina icena Budicca. Espresse le sue preoccupazioni all'imperatore Nerone per i metodi punitivi praticati dal governatore Gaio Svetonio Paolino, che avrebbero solo portato a una maggior ostilit\u00e0 verso i romani. Nerone invi\u00f2 il suo liberto Policlito ad aprire un'inchiesta. Presa come scusa il fatto che Paolino avesse perso alcune navi, si decise di rimpiazzare il governatore con Publio Petronio Turpiliano.\nClassiciano mor\u00ec e venne sepolto a Londra nel 65. Londra era stata distrutta da Budicca appena due anni prima, ragion per cui \u00e8 ipotizzabile che Classiciano avesse operato una considerevole ricostruzione. La sua tomba fu costruita dalla moglie Giulia Pacata, figlia di Giulio Indo, un nobile della trib\u00f9 gallica dei Treveri, che divenne comandante dell'unit\u00e0 di cavalleria conosciuta come \"Ala Gallorum Indiana\". La sua tomba fu incorporata e riutilizzata nella costruzione del muro medioevale di Londra e, ristrutturata, si trova ora nel British Museum.\nPotrebbe essere stato parente del Giulio Alpino giustiziato per aver guidato la rivolta degli Elvezi di \"Aventicum\" contro Aulo Caecina Alieno o del Giulio Classico che guid\u00f2 un'unit\u00e0 militare ausiliaria di cavalleria trevera nell'esercito di Otone (69)."}
{"id": "525373", "revid": "1318658", "url": "https://it.wikipedia.org/wiki?curid=525373", "title": "Arrondissement di Sarlat-la-Can\u00e9da", "text": "L\"arrondissement\" di Sarlat-la-Can\u00e9da \u00e8 un \"arrondissement\" dipartimentale della Francia situato nel dipartimento della Dordogna, nella regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 122 comuni raggruppati in 10 cantoni:"}
{"id": "525382", "revid": "198277", "url": "https://it.wikipedia.org/wiki?curid=525382", "title": "Juventus Football Club 2005-2006", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2005-2006.\nStagione.\nI campioni d'Italia aggiunsero al proprio organico il francese Vieira, oltre al rientro alla base del giovane difensore Giorgio Chiellini, reduce dalla stagione in prestito alla , e al ritorno a pieni ranghi del romeno Mutu dopo le vicissitudini burocratiche dei mesi precedenti. La squadra debutt\u00f2 ufficialmente il 20 agosto 2005: al Delle Alpi i bianconeri ospitarono l'Inter, nell'incontro valido per l'assegnazione della Supercoppa italiana. I nerazzurri vinsero per 1-0 ai supplementari: da parte juventina vi furono proteste per l'arbitraggio di De Santis, \"reo\" tra l'altro di aver annullato un gol valido di Trezeguet. Lo stesso francese, nel debutto in campionato, segn\u00f2 al Chievo la rete che valse i primi 3 punti.\nGi\u00e0 dal primo tour de force, la squadra conferm\u00f2 le proprie ambizioni: ottenne 6 punti in 2 gare di UEFA Champions League e 15 in 5 di campionato. In particolare, il 2-0 sull'Inter sped\u00ec quest'ultima a \u22126. Il numero di vittorie iniziali consecutive si ferm\u00f2 a 9: fu il Milan, il 29 ottobre, a vincere per 3-1 a San Siro, interrompendo la serie positiva. La Juventus reag\u00ec immediatamente, sconfiggendo il Bayern Monaco in coppa e il Livorno in A, per poi dare una grande dimostrazione di forza due settimane dopo, sconfiggendo per 1-4 la all'Olimpico. La qualificazione agli ottavi di Champions giunse alla penultima partita del girone. Alla sosta natalizia i punti in classifica erano 46, 8 in pi\u00f9 dei nerazzurri. Alla ripresa, altre 2 vittorie permisero di terminare il girone di andata alla quota record di 52. In questo periodo, fu anche eliminata in Coppa Italia dalla Roma. Alla 25\u00aa giornata sconfisse di nuovo l'Inter, per 1-2 a Milano. In Europa affront\u00f2 il Werder Brema, eliminandolo per il maggior numero di reti in trasferta. Sul fronte nazionale aument\u00f2 sempre pi\u00f9 il vantaggio sulle inseguitrici, nonostante una serie di pareggi. Il momento difficile fu acuito dall'eliminazione in coppa, per mano dell'Arsenal (in cui militava l'ex Henry) ai quarti di finale. La Juventus torn\u00f2 alla vittoria il 30 aprile, quando pass\u00f2 per 3-0 sul campo del Siena. Vinse anche contro Palermo e , facendo suo un altro scudetto. Durante l'intero biennio con Fabio Capello in panchina, la squadra stabil\u00ec un primato rimanendo in testa alla classifica per 76 giornate di campionato (dal 12 settembre 2004 al 14 maggio 2006).\nVerso la fine della stagione, tuttavia, la societ\u00e0 rimase invischiata in un'inchiesta nata da alcune intercettazioni telefoniche a carico dei dirigenti bianconeri Luciano Moggi e Antonio Giraudo. Lo scandalo che ne segu\u00ec, noto col nome di \"Calciopoli\", culmin\u00f2 in un procedimento della giustizia sportiva: riconosciuta colpevole di \u00abuna fattispecie di illecito associativo\u00bb \u2014 un termine allora non previsto dall'ordinamento giuridico sportivo italiano, ma che fu giudicato come una violazione dell'allora Codice di giustizia sportiva riguardante i casi di \u00abillecito sportivo\u00bb \u2014, poi tradotto in un \u00abillecito strutturato\u00bb, la Commissione d'appello federale decret\u00f2 la retrocessione della Juventus in Serie B con 30 punti di penalizzazione, la revoca dello scudetto 2004-2005 e la non assegnazione di quello del 2005-2006, quest'ultimo conferito all'Inter terza classificata (stante il contemporaneo coinvolgimento nell'inchiesta del Milan secondo in graduatoria); in seguito la Corte federale conferm\u00f2 il declassamenti e i mancati scudetti, ma ridusse i punti di penalizzazione da scontare in serie cadetta a 17, poi ulteriormente ridotti a 9 in Camera di conciliazione e arbitrato del CONI. In aggiunta a ci\u00f2, Moggi e Giraudo vennero condannati a cinque anni di inibizione con annessa proposta di radiazione. La societ\u00e0, dopo la fallita conciliazione al CONI, inizialmente present\u00f2 ricorso al TAR del Lazio; decisione in seguito ritirata dal consiglio di amministrazione juventino, evitando un possibile slittamento dell'inizio dei campionati 2006-2007 di Serie A e B, per cercare di ottenere una riduzione della penalizzazione in sede di arbitrato sportivo.\nA seguito di questi fatti, il direttore sportivo Moggi rassegn\u00f2 le sue dimissioni al club subito dopo l'ultima giornata del campionato, seguito pochi giorni dopo dall'amministratore delegato Giraudo oltrech\u00e9 dal presidente Franzo Grande Stevens: col solo vicepresidente Roberto Bettega uscito indenne dall'inchiesta, ebbe cos\u00ec rovinosamente fine il ciclo dirigenziale della \"Triade\" che aveva segnato il precedente decennio di storia bianconera. Il consiglio di amministrazione della societ\u00e0 venne quindi sciolto e ricomposto a fine giugno con nuovi elementi scelti dagli azionisti, tra cui l'ex calciatore juventino Marco Tardelli e l'allenatore della nazionale italiana di pallavolo Gian Paolo Montali; vennero inoltre nominati presidente Giovanni Cobolli Gigli, direttore sportivo Alessio Secco e amministratore delegato Jean-Claude Blanc. A seguito dello scandalo, infine, Capello rassegn\u00f2 le proprie dimissioni per fare ritorno al Real Madrid.\nMaglie e sponsor.\nLo sponsor tecnico della Juventus per la stagione 2005-2006 \u00e8 Nike, mentre lo sponsor ufficiale \u00e8 Tamoil.\nLa divisa casalinga presenta alcune rifiniture tricolore, dettagli volti a commemorare i cento anni dalla vittoria del primo titolo italiano, e una palatura pi\u00f9 stretta rispetto alla stagione precedente. La seconda divisa, anch'essa con intento commemorativo, presenta i colori della bandiera italiana, mentre la terza divisa ripropone maglia e calzettoni gialli, spezzati da calzoncini blu.\nLa prima divisa dei portieri, riproponendo il template della stagione precedente, richiama anch'essa la bandiera italiana, sempre con intento commemorativo, mentre le altre divise presentano lo stesso template presentato per tutte le squadre Nike nella stagione 2005-2006. Su tutte le divise, come nel 2004-2005, lo stemma societario \u2014 sotto il quale \u00e8 riportata la frase celebrativa \u00ab\u00bb \u2014 \u00e8 posto al centro del petto.\nStatistiche.\nPresenze e reti.\n\"Presenze e reti in Campionato\".\nF.Cannavaro (36/4); Ibrahimovi\u0107 (35/7); Emerson (34/2); Camoranesi (34/3); Nedved (33/5); Del Piero (33/12); Zambrotta (32); Trezeguet (32/23); Mutu (32/7); Vieira (31/5); Thuram (27); Balzaretti (20); Abbiati (19/\u22129); Buffon (18/\u221212); R.Kovac (18/1); Chiellini (17); Zalayeta (16/1); Giannichedda (15); Blasi (13); Zebina (10); G.Pessotto (10); Chimenti (3/\u22123)."}
{"id": "525383", "revid": "339392", "url": "https://it.wikipedia.org/wiki?curid=525383", "title": "Yakuti", "text": ""}
{"id": "525386", "revid": "124394448", "url": "https://it.wikipedia.org/wiki?curid=525386", "title": "Osseti", "text": "Gli Osseti (o Ossezi) sono il gruppo etnico di maggioranza dell'Ossezia, regione storica a nord del Caucaso, al confine tra Georgia e Russia e oggi amministrativamente divisa in Ossezia del nord (Russia) e Ossezia del Sud (Georgia). Gli Osseti parlano la lingua osseta, lingua iranica correlata al persiano.\nEtimologia.\nIl toponimo \"Ossetia\" ha radici georgiane. I russi originariamente chiamavano gli osseti con il termine \"jas\", ma nel XIV secolo cominciarono ad usare il termine \"osseti\" come derivazione della nazione osseta, mentre nella lingua osseta si utilizza il termine \"iratta\" per il popolo e \"iriston\" per la patria. Nella lingua georgiana i termini \"Alania\" e \"Alani\", antico popolo iranico, riconducono agli osseti.\nStoria.\nGli Osseti discendono dall'antico popolo di origine iranica degli Alani, facenti parte del pi\u00f9 vasto gruppo dei S\u00e0rmati, e dagli Sciti. Divennero cristiani durante il medioevo sotto l'influenza bizantina. Nell'VIII secolo emerse nel nord del Caucaso un regno alano stabile, nelle regioni della Circassia e dell'Ossezia del nord. Al culmine della sua potenza, il regno degli Alani era un punto di riferimento per le tratte commerciali della via della seta e aveva un temuto esercito. Strappati via dalle loro regioni originarie (a sud dell'odierno fiume Don, in Russia) durante le invasioni mongole, migrarono verso le zone montagnose del Caucaso, dove formarono tre distretti territoriali distinti:\nReligione.\nOggi la maggioranza degli Osseti, sia dell'Ossezia meridionale sia di quella settentrionale, sono fedeli alla Chiesa ortodossa. In precedenza gli osseti facevano riferimento ad una mitologia detta Ciclo dei Narti, redatti per la prima volta nel 1868."}
{"id": "525390", "revid": "14480", "url": "https://it.wikipedia.org/wiki?curid=525390", "title": "Contusioni", "text": ""}
{"id": "525395", "revid": "466539", "url": "https://it.wikipedia.org/wiki?curid=525395", "title": "Bohumil Hrabal", "text": "Nel 1995 ha ricevuto il Premio Grinzane Cavour. Il regista Ji\u0159\u00ed Menzel ha tratto diversi film da romanzi e soggetti di Hrabal, tra cui \"Treni strettamente sorvegliati\", vincitore dell'Oscar al miglior film in lingua straniera.\nBiografia.\nNato a Brno, in Moravia, si trasfer\u00ec presto dapprima a Nymburk e poi a Praga. Nel 1939 i suoi studi di legge furono bloccati dall'invasione della Cecoslovacchia da parte della Germania nazista. Per mantenersi svolse svariati mestieri: fu magazziniere presso una cooperativa di consumo, addetto alla preparazione del malto in una fabbrica di birra, copista presso lo studio di un notaio, prima manovratore e poi capostazione ferroviario, telegrafista, agente assicurativo della \"Sostegno della Vecchiaia\", commesso viaggiatore di giocattoli, operaio metalmeccanico, imballatore di carta da macero ottenuta dai libri censurati dal regime comunista, macchinista e in seguito comparsa in un teatro e cameriere. Di pari passo fu un grande bevitore ed uno scrittore con una personalit\u00e0 fuori dagli schemi.\nInizi\u00f2 a pubblicare poesie negli anni trenta, ma senza successo. La vena artistica si indirizzava piuttosto verso la narrativa, secondo toni non-intellettuali e autobiografici, continuamente legati alla sua formazione attraverso i mestieri. Le pagine dei suoi romanzi furono all'inizio un esercizio per s\u00e9 stesso e fu solo dal 1963 che pot\u00e9 dedicare pi\u00f9 tempo alla scrittura. Tuttavia la fine della Primavera di Praga, dopo il 1968 port\u00f2 alla censura totale delle sue opere da parte del regime. I suoi romanzi circolavano tramite canali clandestini. La diffusione era per\u00f2 tale da renderlo un maestro riconosciuto, con una crescente fama anche fuori dai confini della Cecoslovacchia.\nMor\u00ec il 3 febbraio 1997, durante un ricovero per una lieve malattia in un ospedale di Praga, cadendo da una finestra al quinto piano. Secondo la versione fornita dai sanitari, si era sporto troppo per nutrire alcuni colombi, mentre secondo un'altra versione Hrabal avrebbe deciso di suicidarsi. A sostegno di questa ipotesi, nel 1989 aveva profeticamente scritto:\nOpere.\nHrabal ha scritto molti volumi, alternando racconti e romanzi. \"Lezioni di ballo per adulti\" (1964), \"Treni strettamente sorvegliati\" (1965), \"Inserzione per una casa in cui non voglio pi\u00f9 abitare\" (1966), \"Leggende e storie truci\" (1968), \"Bocci\u00f2li\" (1970), \"Ho servito il re d'Inghilterra\" (1971), \"Un tenero barbaro\" (1973), \"La tonsura\" (1976), \"Una solitudine troppo rumorosa\" (1977), \"Le nozze in casa\" (1986), \"Volete vedere Praga d'oro?\" (1989), \"L'uragano di novembre\" (1990). Molte sono le traduzioni in italiano, soprattutto presso Einaudi, Sapiens, Edizioni e/o e Mondadori Editore\nLe sue descrizioni anti-eroiche, ricche di elementi grotteschi, di vicende quotidiane minime sempre ai limiti del paradosso, collocano Hrabal sul filo del surreale. L'ambientazione popolare e popolaresca lo lega ai mondi narrativi di Jaroslav Ha\u0161ek pi\u00f9 che a quelli di Franz Kafka o altri scrittori pi\u00f9 \"intellettuali\". La sua prosa burlesca aderisce al parlato popolaresco, in un flusso ininterrotto di invenzioni e di \"chiacchiere\". La facilit\u00e0 di lettura cela per\u00f2 un complesso intrico di combinazioni e derivazioni linguistiche, con disinvolti registri lessicali."}
{"id": "525398", "revid": "1573940", "url": "https://it.wikipedia.org/wiki?curid=525398", "title": "Freeter", "text": " \u00e8 un neologismo, coniato intorno al 1987-1988, composto dalla parola inglese \"free\" (libero) e da quella tedesca \"Arbeiter\" (lavoratore).\nDescrive la condizione dei giovani giapponesi, di et\u00e0 compresa fra i 15 ed i 34 anni, che terminati gli studi cercano lavori precari e brevi per mantenersi senza perdere la propria libert\u00e0. Sono in contrasto con la radicata etica giapponese sul lavoro, spesso sono senza fissa dimora ma riescono ad organizzarsi tra loro ed organizzare dei cortei per far conoscere e portare avanti le loro richieste.\nSono da distinguere dai cosiddetti \"hikikomori\" che rimangono in famiglia come disoccupati, con l'idea di mantenere quanto pi\u00f9 a lungo possibile la propria libert\u00e0.\n "}
{"id": "525405", "revid": "6923", "url": "https://it.wikipedia.org/wiki?curid=525405", "title": "Te\u00f3filo Braga", "text": "Biografia.\nNato nelle isole Azzorre nel 1843, figlio di padre ufficiale \"miguelista\", Te\u00f3filo Braga rimane presto orfano di madre. Si dimostra fin da giovane un tenace e ambizioso studente e, non ancora ventenne, pubblica il suo primo libro in versi, \"Folhas Verdes\" (1859), opera adolescenziale ispirata alla poesia di Almeida Garrett.\nNonostante le poche risorse finanziarie della famiglia, grazie alla propria abnegazione e disciplina spartana Braga riusc\u00ec a studiare Diritto all'Universit\u00e0 di Coimbra, dove conobbe Antero de Quental, del cui \u00abcenacolo\u00bb letterario verr\u00e0 a far parte e con cui condivise polemiche studentesche e letterarie, pur mantenendo sempre una personalit\u00e0 e un pensiero ben distinti. In questo contesto, \u00e8 attivo alla redazione di vari opuscoli universitari e pubblica la sua prima rilevante opera poetica, \"Vis\u00e3o dos Tempos\" (1864), opera ispirata a \"La L\u00e9gende des Si\u00e8cles\" di Victor Hugo, che ottenne successo di critica.\nNel 1865, Te\u00f3filo Braga e Antero de Quental sono tra i maggiori protagonisti di un'aspra polemica che ha profondamente segnato la storia della cultura portoghese. Si tratta della cosiddetta \"Questione del Buon Senso e del Buon Gusto\" (\"Quest\u00e3o do Bom Senso e Bom Gosto\"), che vide i due giovani poeti e pensatori - al tempo identificati come \"coimbrenses\" (\u00abdi Coimbra\u00bb) - schierati contro gli ambienti letterari della Lisbona colta, capitanati da Ant\u00f3nio Feliciano de Castilho. Vi fu un proliferare di opuscoli e articoli, che vide coinvolti diversi intellettuali portoghesi e che, lungi dall'essere una semplice diatriba generazionale (i \"giovani\" di Coimbra contro il \"vecchio\" Feliciano de Castilho), si rivel\u00f2 un confronto tra due diverse visioni della letteratura, dell'arte e del loro ruolo nella societ\u00e0. In particolare, i giovani \"coimbrenses\" proponevano - in controtendenza con la lirica del tardo romanticismo portoghese - una letteratura che fosse aperta al contributo della filosofia e della critica letteraria.\nTrasferitosi a Lisbona, Te\u00f3filo Braga, fece parte, assieme ad Antero de Quental, E\u00e7a de Queir\u00f3s e altri scrittori, pensatori e studiosi portoghesi, del gruppo denominato \"Generazione del 70\", impegnato nel dibattere ed affrontare problematiche sociali, culturali e politiche del Portogallo.\nNella capitale portoghese, continu\u00f2 la sua intensa attivit\u00e0 intellettuale, politica e di docenza universitaria in letteratura presso la Facolt\u00e0 di Lettere dell'Universit\u00e0 di Lisbona (allora chiamata \"Curso Superior de Letras\"). Si distinse per la ricerca sulla letteratura popolare portoghese, passione figlia dello studio del Michelet e del positivismo di Auguste Comte, che divenne il perno del pensiero di Braga. Le opere pi\u00f9 significative a tal proposito furono i \"Cantos tradicionais do povo portugu\u00eas\" del 1883, \"Il povo portugu\u00eas nos seus costumes, cren\u00e7as e tradi\u00e7\u00f5es\" del 1885 e \"Hist\u00f3ria da poesia popular portuguesa\" del 1902. Importanti furono i suoi scritti riguardanti l'Arcadia, il Romanticismo, le opere di Gil Vicente e la storia dell'Universit\u00e0 di Coimbra.\nDa punto di vista politico e filosofico si ricordano la \"Hist\u00f3ria das ideias republicanas em Portugal\" del 1912 ed i \"Tra\u00e7os gerais da filosofia positivista\" del 1877. Si tratta di opere di forte stampo positivistico.\nIl suo interesse per le questioni nazionali, la sua passione politica e il suo entusiastico positivismo sfociarono in un repubblicanesimo laico, compatibile col capitalismo, del quale Braga fu l'esponente massimo che fu il nucleo e la sostanza del suo messaggio e della sua attivit\u00e0 politica in tempi tumultuosi della storia portoghese contemporanea, segnati dal regicidio del 1908 e dal conseguente affermarsi, due anni dopo, della Repubblica, della quale Te\u00f3filo Braga fu il primo Presidente sin dal governo provvisorio, del quale facevano parte Ant\u00f3nio Jos\u00e9 de Almeida, Afonso Costa e Bernardino Machado, come lui tutti - e praticamente la met\u00e0 dei ministri - membri della Massoneria.\nFigura importantissima della storia, della storia culturale e del pensiero portoghesi contemporanei, dopo una vita di polemiche, trionfi, aspre critiche e incisiva azione intellettuale e istituzionale, Te\u00f3filo Braga mor\u00ec a Lisbona nel 1924.\nPensiero.\nDal punto di vista epistemologico, filosofico-storico e filosofico-politico, Te\u00f3filo Braga \u00e8 riconosciuto come colui che ha introdotto, affermato e maggiormente difeso il Positivismo in Portogallo. Assieme al suo repubblicanesimo, si tratta uno degli aspetti fondamentali della sua azione intellettuale, che ha avuto un notevole impatto critico sulle generazioni successive. Per questo motivo \u00e8 considerato, non solo un importante politico e saggista, ma anche uno dei pensatori filosofici pi\u00f9 influenti della contemporaneit\u00e0 lusitana. Tra le opere fondamentali del suo pensiero positivista vi sono \"Tra\u00e7os Gerais de Filosofia Positiva\" (1877) e \"Sistema de Sociologia\" (1884). Assieme allo psichiatra J\u00falio de Matos, fond\u00f2 inoltre la rivista \"O Positivismo\" (1878).\nDopo una fase iniziale debitrice del Romanticismo, Braga negli anni 1870 sposa entusiasticamente l'impianto filosofico positivista di Auguste Comte, cui aderir\u00e0 pur con qualche divergenza critica, avendo tale aderenza ripercussioni di primo piano nel pensiero e nell'azione di Braga, sia nella politica, sia nell'ambiente filosofico e culturale portoghese. Allontanandosi dagli ideali rivoluzionari degli altri protagonisti della cosiddetta Generazione del 70 (\"Gera\u00e7\u00e3o de 70\"), come Antero de Quental e Oliveira Martins, Braga svilupper\u00e0 un pensiero determinista ed evoluzionista della storia e in particolare della storia politica del Portogallo, il cui fine ordinato, pacifico e progressivo non poteva che essere, secondo il suo pensiero, la democrazia repubblicana. Quest'ultimo punto, assieme all'anticlericalismo di Braga, costituiscono elementi di divergenza del pensatore portoghese rispetto a Comte, in particolare rispetto al pensiero comtiano sulla dittatura e alle tesi sulla religione positivista del pensatore francese.\nBasata su idee di determinismo, prevedibilit\u00e0, ordine e progresso, la filosofia della storia di Braga \u00e8 quindi del tutto positivista. Nella sua prospettiva, sia la storia, sia la societ\u00e0 e finanche la stessa cultura obbedirebbero a leggi organiche ed evoluzionistiche analoghe a quelle della biologia. Non mancano, in questo senso, parallelismi tra filogenesi e ontogenesi, attraverso i quali Braga spiega la storia delle idee in Portogallo, nel contesto generale della storia umana universale, come un percorso ordinato e logicamente sequenziale, dall'infanzia caratterizzata dalla tendenza a indagare l'assoluto, alla maturit\u00e0 in cui i fatti sono circoscritti, osservabili e sperimentali, e in cui alla filosofia incombe unicamente il ruolo di coordinamento generale degli stessi fatti. Storia e filosofia confluiscono, poich\u00e9 la storia \u00e8, in definitiva, una \u00abfilosofia concreta, nella quale la parte narrativa \u00e8 la scelta dei fatti e la filosofia \u00e8 la connessione intima che li spiega\u00bb.\nSi noti che la tendenza romantica giovanile non fu del tutto estranea al pensiero maturo di Braga, che a pi\u00f9 riprese prov\u00f2 a ricercare e definire i fattori che renderebbero specifica e distinta la \u00abnazionalit\u00e0\u00bb portoghese. In questo suo pensiero di stampo nazionalistico, molto criticata ma altrettanto influente fu la sua teoria del \"mozarabismo\", secondo la quale la specificit\u00e0 del genio portoghese (rintracciabile soprattutto nella letteratura) sarebbe dovuta a una sintesi tra elementi etnici germanici e arabi."}
{"id": "525406", "revid": "8596", "url": "https://it.wikipedia.org/wiki?curid=525406", "title": "Joaquim Te\u00f3filo Fernandes Braga", "text": ""}
{"id": "525407", "revid": "287204", "url": "https://it.wikipedia.org/wiki?curid=525407", "title": "Teofilo Braga", "text": ""}
{"id": "525409", "revid": "439868", "url": "https://it.wikipedia.org/wiki?curid=525409", "title": "Manuel de Arriaga", "text": " Fu il primo Presidente della Prima Repubblica portoghese dal 24 agosto 1911 al 29 maggio 1915 succedendo al Presidente del governo provvisorio Te\u00f3filo Braga."}
{"id": "525411", "revid": "8596", "url": "https://it.wikipedia.org/wiki?curid=525411", "title": "Manuel Jos\u00e9 de Arriaga", "text": ""}
{"id": "525413", "revid": "599013", "url": "https://it.wikipedia.org/wiki?curid=525413", "title": "Jml", "text": ""}
{"id": "525416", "revid": "2142040", "url": "https://it.wikipedia.org/wiki?curid=525416", "title": "Bernardino Machado", "text": "Gli inizi.\nBernardino era figlio di Antonio Luis Machado Guimar\u00e3es, 1\u00ba Barone de Joane e nobile della Casa Reale, ricco mercante nobilitato, e della sua seconda moglie Prassede de Sousa Guimar\u00e3es. Nato in Brasile, si trasfer\u00ec in Portogallo nel 1860 dove si iscrisse all'Universit\u00e0 di Coimbra nel 1866. A Coimbra, studi\u00f2 tre anni matematica e successivamente si laure\u00f2 in filosofia nel 1873. Nel 1872, ottenne la cittadinanza portoghese. Continu\u00f2 con gli studi e ottenne il dottorato in Filosofia nel 1876 e la laurea in Agricoltura generale e Economia Rurale nel 1883. Dopo la laurea, insegn\u00f2 nella stessa universit\u00e0 dal 1877.\nNel gennaio 1882, si spos\u00f2 a Porto con Elisa Gon\u00e7alves Pereira Dantas, dalla quale ebbe sedici figli. Uno dei suoi figli nel diritto fu lo scrittore Aquilino Ribeiro.\nCarriera politica.\nNel 1882 fu eletto al parlamento portoghese per Lamego e nel 1886 per Coimbra. Machado ebbe ruoli importanti sia nel Partito Democratico che nel Partito Repubblicano.\nDopo la proclamazione della Repubblica nel 1910 fu nominato Ministro degli Affari esteri e condusse una campagna senza successo alle elezioni presidenziali del 1911. Fu poi, nominato ambasciatore in Brasile, e nel 1914 fece il suo ritorno politico. Machado corse di nuovo alla presidenza nel 1915 e questa volta fu eletto presidente del Portogallo. Nel corso del suo mandato, ricevette la dichiarazione di guerra da parte della Germania (marzo 1916).\nNel 1917 il governo fu deposto da un colpo di Stato militare guidato da Sid\u00f3nio Pais e Machado fu costretto all'esilio.\nTorn\u00f2 in patria nel 1919 e poco dopo fu eletto senatore. Fu Primo Ministro dal 10 febbraio al 23 maggio 1921. Nel 1925, ottenne nuovamente la presidenza, dopo le dimissioni del presidente Gomes Teixeira. Questa sua seconda presidenza dur\u00f2 un solo anno, a causa del colpo di Stato militare di Gomes da Costa.\nPer la seconda volta and\u00f2 in esilio, ma stavolta in Francia. L'occupazione tedesca della Francia nel 1940 lo costrinse a cercare protezione in Portogallo, protezione che gli fu concessa dal governo a patto che si fosse ritirato nella parte settentrionale del paese. Fu l\u00ec che Machado mor\u00ec, nel 1944.\nMassoneria.\nImportante dirigente della Massoneria portoghese, fu iniziato nella Loggia \"Perseveran\u00e7a\" del Grande Oriente Lusitano, a Coimbra, nel 1874, col nome simbolico di \"Littr\u00e9\", fu membro delle logge \"Raz\u00e3o Triunfante\", \"Elias Garcia\" e \"Fraternidade Colonial\", a Lisbona, e \"Fernandes Tom\u00e1s\" a Figueira da Foz. Dal 1892 al 1895 fu il 7\u00ba Presidente del Consiglio dell'Ordine del Grande Oriente Lusitano, dal 1895 al 1899 fu il 7\u00ba Gran Maestro del Grande Oriente Lusitano e il 18\u00ba Sovrano Gran Commendatore del Supremo Consiglio del Rito scozzese antico ed accettato e dal 1929 alla sua morte nel 1944 fu il 23\u00ba Sovrano Gran Commendatore del Supremo Consiglio del Rito scozzese antico ed accettato..\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito del titolo di:"}
{"id": "525420", "revid": "74801", "url": "https://it.wikipedia.org/wiki?curid=525420", "title": "Sarah Kane", "text": "Autrice di cinque testi teatrali, tutti molto controversi per i temi trattati (stupro, cannibalismo, malattie), combatt\u00e9 a lungo con la depressione, che fu la causa della sua morte per suicidio a soli 28 anni.\nBiografia.\nSarah Kane lott\u00f2 contro la depressione per molti anni, ma continu\u00f2 a lavorare, e fu per un certo periodo drammaturga fissa della compagnia teatrale itinerante Paines Plough.\nLa sua prima opera, \"Blasted\" (\"Dannati\"), che traccia parallelismi fra la Gran Bretagna e la Bosnia e contiene scene di stupri, cannibalismo e brutalit\u00e0, cre\u00f2 il pi\u00f9 grande scandalo teatrale a Londra dai tempi della scena della lapidazione del bambino nello spettacolo \"Saved\" di Edward Bond; Kane adorava il lavoro di Bond e proprio lui difese pubblicamente l'opera e il talento di Kane.\nAltri autori che influenzarono Sarah Kane furono Samuel Beckett, Howard Brenton e Georg B\u00fcchner.\nDi quest'ultimo Kane diresse \"Woyzeck\".\nKane e Caryl Churchill si ammiravano e si influenzarono a vicenda.\nMentre il giornalista del \"Daily Mail\" Jack Tinker aveva descritto la sua prima opera come \u00abdisgustoso banchetto di sporcizia\u00bb, Sarah Kane \u00e8 ora considerata come un'importante protagonista nel teatro britannico, nonch\u00e9 una delle figure chiave del cosiddetto \"in-yer-face theatre\".\nL'opinione della critica cambi\u00f2 tuttavia solo dopo la sua quarta opera, \"Crave\", (\"Febbre\").\nL'opera fu pubblicata originariamente con lo pseudonimo di Marie Kelvedon, per fare in modo che i critici la valutassero come un'opera a s\u00e9 stante e non come l'ultimo lavoro di una autrice i cui personaggi avevano succhiato gli occhi uno all'altro e cotto alla griglia i loro genitali. \"Crave\" si concentra su quattro personaggi, che hanno come nome solo una lettera, legati fra loro da relazioni la cui profondit\u00e0 pu\u00f2 essere compresa solo dopo una accurata interpretazione dell'opera. Inoltre, \u00e8 un'opera altamente intertestuale. Attraverso questa nuova immagine di Sarah Kane, i suoi primi testi sono stati reinterpretati, rivelando personaggi complessi con un dolore sia psicologico che fisico.\nLa sua ultima opera, \"4.48 Psychosis\", fu completata poco prima della morte dell'autrice e fu rappresentata un anno dopo il suicidio. Subito dopo aver terminato la stesura dell'opera, fu ricoverata in ospedale psichiatrico a causa di un'overdose di sonniferi. Poco tempo dopo, lasciata sola dal personale ospedaliero per circa tre ore, la Kane si impicc\u00f2 con i lacci delle sue stesse scarpe.\nNel 2001 il Royal Court Theatre, che aveva messo in scena tutte le prime degli spettacoli di Kane eccetto uno, ha dedicato una stagione intera alla sua opera.\nFu la traduzione di Barbara Nativi a portarla, per la prima volta, in Italia al Festival Intercity London del 1996, a Sesto Fiorentino prima e a Firenze nel marzo 2012 poi."}
{"id": "525421", "revid": "613445", "url": "https://it.wikipedia.org/wiki?curid=525421", "title": "Pro Tools", "text": "Pro Tools \u00e8 un sistema di Digital Audio Workstation sviluppato da Digidesign (prima) Avid Technology (adesso). \u00c8 uno degli strumenti software pi\u00f9 usati per l'elaborazione e la produzione digitale di musica e post-produzione di audio legato al video, a livello professionale. Inizialmente progettato per l'utilizzo su MacOS, nel tempo \u00e8 diventato un prodotto multipiattaforma.\nPro Tools \u00e8 disponibile nelle versioni \"First\", \"standard\" e \"Ultimate\", in cui usa la CPU del computer per processare i segnali audio e in versione Ultimate + HDX in cui i segnali audio sono processati da dedicati DSP chips all'interno delle schede HDX.\nI sistemi basati su schede HD Native e HDX permettono un monitoring del segnale senza latenza, un processing a 64 bit floating point.\nNell'ottobre 2011 \u00e8 stato presentato il nuovo sistema HDX, che va a sostituire il sistema Pro Tools | HD (introdotto nel 2002). Il sistema HDX \u00e8 basato su schede con processori dedicati con precisione di 64 bit in virgola mobile. Il numero di tracce gestibili da un sistema \u00e8 passato da 192 a 768; la potenza di una scheda HDX \u00e8 paragonabile a 4 o 5 schede TDM, in funzione delle specifiche di confronto.\nI sistemi Pro Tools | Ultimate con hardware HDX permettono di utilizzare un elevato numero di plug-ins molto sofisticati e utilizzare fino a 768 tracce a 44,1/48 kHz a 32 bit floating point, indipendentemente dall'hardware della piattaforma host.\nPro Tools \u00e8 un software spesso utilizzato nelle fasi di post produzione e montaggio, dagli studi televisivi a quelli cinematografici, dagli stabilimenti di doppiaggio sino a quelli per lo sviluppo audio dei video-games.\nVersioni.\nLa versione 10 ha introdotto nuove funzioni dedicate al montaggio della presa diretta, con la possibilit\u00e0 di filtrare l'elenco delle clip audio per il montaggio in funzione del microfono o del canale di registrazione in produzione. Sempre per il mix cinematografico \u00e8 ora possibile sfruttare il protocollo Multi-Mode e Video Satellite anche su sistemi ICON D-Command e fino a dodici sistemi Pro Tools contemporaneamente. Il protocollo Video Satellite permette di utilizzare fino a dodici sistemi Pro Tools contemporaneamente, come si trattasse di un solo computer (con una gestione unica delle funzioni di trasporto, solo o mute), il Multi Mode permette di pilotare tutti i sistemi da un'unica superficie di controllo. Con Pro Tools 10 \u00e8 stato reso disponibile il nuovo formato di plug-in AAX (AAX Native, basato sul processore del computer, e AAX DSP, basato sui processori delle schede HDX). Con la versione 10 non \u00e8 necessariamente richiesto l'uso di interfacce audio AVID o M-Audio.\nLa versione 9 non prevede pi\u00f9 l'obbligo di interfaccia audio AVID connessa al sistema, ha aperto il software a qualsiasi interfaccia compatibile con i driver ASIO e Core Audio.\nLa versione 8 ha introdotto oltre 140 novit\u00e0 rispetto alla precedente, lo ha reso lo standard mondiale nella creazione musicale, grazie alla nuova integrazione con Sibelius, software di notazione musicale, e ai nuovi virtual instruments prodotti da A.I.R. appositamente per AVID Pro Tools. Standard anche per quanto riguarda la produzione audio in post produzione per il cinema e il cinematic (game-audio), grazie alle novit\u00e0 introdotte sulla compatibilit\u00e0 video con i sistemi AVID Media Composer e sull'automazione avanzata.\nA partire dalla versione 7.xx, Pro Tools offre la possibilit\u00e0 di importare direttamente nella time line file di tipo Quicktime Movie e Avid Media Files, con futuro supporto di file HD video (formato Avid), cosicch\u00e9 permette di montare l'audio con le immagini in maniera pi\u00f9 intuitiva.\nDalla versione 6, inoltre, Pro Tools \u00e8 ampiamente usato anche per la produzione musicale, visto che ha moltissime funzioni MIDI, supporta il protocollo Rewire (permettendo di incorporare Reason, Live, Melodyne etc), e ha una vastissima gamma di plug-ins synthesizers. Inoltre riesce a importare \"song\" composte con Garage Band dalla versione 4.0.0 e ha la piena compatibilit\u00e0 con i suoi \"RTAS\"."}
{"id": "525424", "revid": "125675455", "url": "https://it.wikipedia.org/wiki?curid=525424", "title": "Fenicia", "text": "La Fenicia fu il paese dei Fenici. Storicamente non fu mai uno stato unificato, centralizzato e retto da un re, ma una coalizione di citt\u00e0 libere. Ci\u00f2 vale sia per la Siriofenicia biblica, avente Tiro quale centro principale, che per la Libifenicia, guidata da Cartagine. Di questa circostanza \u00e8 testimone la reliquia del Titulus crucis. Il contributo fenicio pi\u00f9 importante venne da Ugarit, e in particolare dall'alfabeto ugaritico. \nLa Fenicia si collocava lungo la costa della Cananea, e, a differenza del pantheon puramente agricolo e pagano dei Cananei, nella sua teogonia, viene citato il dio Yam, divinit\u00e0 marina. Storicamente fu dimostrato che tale popolazione, per rafforzare la comunit\u00e0 e assicurarsi un proficuo commercio marittino sacrificava i primogeniti, i cui resti venivano deposti nel Tofet, l'equivalente dei nostri cimiteri.\nIn generale, la Fenicia fu una regione instabile e bifronte. Posta tra la terra e il mare ebbe un forte legame con il commercio marittimo. I Fenici furono inoltre i primi a lavorare la porpora, per cui, il colore d'elezione di questo popolo e dei loro sovrani fu il viola, colore associato al potere e alla dominazione.\nI Fenici impararono dagli antichi egizi i segreti nella costruzione delle grandi navi. La prima indicazione certa della loro costruzione risale al XVI secolo a.C., periodo in cui vide gli egiziani spingersi fino al Paese di Punt, l'attuale Corno d'Africa. La presenza del Cedrus libani nelle montagne del Monte Libano e della catena montuosa dell'Anti-Libano, favor\u00ec la costruzione delle migliori navi fenicie, come dimostra il relitto tratto del naufragio dell'Uluburun.\nIl legame duraturo dei Cananei con il mare e la cosiddetta \"apparizione dei Fenici\" venne storicamente radicata nel collasso dell'Et\u00e0 del Bronzo e dall'attacco di popoli del Mare all'Egitto. Anche se in precedenza fiorirono lungo la costa citt\u00e0 come Biblo, Sidone, Tiro ed altre in Cananea, queste non riuscirono a produrre una forma matura di talassocrazia.\nL'importanza della Fenicia come pioniera della colonie nell'antichit\u00e0 mediterranea, inizialmente con Gadir - Cadice, si \u00e8 manifestata a seguito della distruzione della citt\u00e0 di Ugarit da parte di Popoli del Mare e nella guerra di Troia. \u00c8 in questo senso che l'archeologo italiano Sabatino Moscati e molti altri studiosi credono che l'etnogenesi di questa cultura sia complessa, tanto pi\u00f9 nel contesto del fatto che Annibale Barca fu probabilmente il capostipite di tutti i punici Iberici. I dati sul DNA tratti dal sarcofago di Byrsa, tuttavia non rappresentativo, dimostrano che il popolo della regione spagnola della Galizia e del Portogallo centrale erano, forse nel contesto biblico di Tarsis, sotto la dominazione del governo cartaginese."}
{"id": "525426", "revid": "1305772", "url": "https://it.wikipedia.org/wiki?curid=525426", "title": "Graduation", "text": "Graduation \u00e8, nei paesi anglosassoni, l'atto di ricevere o conferire un diploma accademico e la cerimonia ad esso correlata. Negli Stati Uniti e in Canada si usa il termine anche per diplomi non universitari.\nIl termine pu\u00f2 inoltre riferirsi a:"}
{"id": "525429", "revid": "767487", "url": "https://it.wikipedia.org/wiki?curid=525429", "title": "Windows Genuine Advantage", "text": "Windows Genuine Advantage (WGA) \u00e8 un'applicazione creata da Microsoft per la famiglia di sistemi operativi Microsoft Windows.\nQuesto software permette di verificare la chiave Product key del sistema. Ultimamente WGA \u00e8 stato modificato ed evoluto in WGA Notification, e viene eseguito all'avvio di Windows, verifica il Product Key, dopodich\u00e9 informa l'utente dello stato di autenticit\u00e0 della copia di Windows installata.\nIl programma viene installato solitamente tramite Aggiornamenti Automatici e attivato al successivo riavvio. Non \u00e8 possibile rimuovere questo tipo di aggiornamento tramite Installazione Applicazioni. Va detto che attualmente Microsoft ha personalmente descritto come rimuovere la versione pilota del programma. Per installare gli aggiornamenti considerati non critici (relativi a bachi non relativi alla sicurezza) \u00e8 necessario che l'aggiornamento venga installato; viceversa non \u00e8 necessario avere WGA installato per poter scaricare e installare le patch ritenute critiche che riguardano bachi di sicurezza, a patto di avere il servizio \"aggiornamenti automatici\" attivo.\nPer scaricare una patch dal sito di Windows Update vale lo stesso discorso, \u00e8 possibile scaricare gli aggiornamenti critici senza avere WGA installato, invece \u00e8 necessario aver installato WGA per gli aggiornamenti non critici."}
{"id": "525430", "revid": "729019", "url": "https://it.wikipedia.org/wiki?curid=525430", "title": "Ant\u00f3nio de Sp\u00ednola", "text": "Storia.\nGenerale dell'Esercito portoghese.\n\u00c8 stato governatore della colonia della Guinea dal 1968 al 1973.\nRimosso della carica da Marcelo Caetano, fu tra gli ispiratori del colpo di Stato avvenuto il 25 aprile 1974 (conosciuto come Rivoluzione dei Garofani), che abbatt\u00e9 la dittatura dello Estado Novo. Sp\u00ednola divenne subito Presidente della Giunta di Salvezza Nazionale e il 15 maggio 1974 fu nominato Presidente della Repubblica. Durante questa carica, si oppose fermamente alle forze di sinistra all'interno del Movimento das For\u00e7as Armadas. Il 30 settembre 1974 si dimise dalla carica e fu sostituito da Francisco da Costa Gomes.\nL'11 marzo 1975 tent\u00f2 un nuovo colpo di Stato, in collaborazione con le forze pi\u00f9 reazionarie del paese. Il piano fu per\u00f2 scoperto e sventato, e dunque Sp\u00ednola fu costretto all'esilio in Brasile, dove rimase fino all'agosto 1976. Tornato in patria si ritir\u00f2 dalla politica, apparendo in pubblico solo in occasione dell'anniversario della rivoluzione.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "525431", "revid": "8596", "url": "https://it.wikipedia.org/wiki?curid=525431", "title": "Ant\u00f3nio Sebasti\u00e3o Ribeiro de Sp\u00ednola", "text": ""}
{"id": "525435", "revid": "108678", "url": "https://it.wikipedia.org/wiki?curid=525435", "title": "Turbina Curtis", "text": "La turbina Curtis (anche detta a salti di velocit\u00e0) \u00e8 l'evoluzione di uno stadio di turbina ad azione, in cui il fluido viene accelerato completamente nel primo stadio (statorico, cio\u00e8 fermo) e passa attraverso la prima palettatura rotorica. All'uscita da questa palettatura si trova un deviatore che indirizza il fluido verso un'ulteriore palettatura rotorica senza espanderlo.\nDeve il suo nome all'ingegnere americano Charles Gordon Curtis, che la brevett\u00f2 nel 1896.\nSolitamente sono composte di due o tre stadi e viene detta a salti di velocit\u00e0, perch\u00e9 il fluido rallenta attraversando gli stadi (perch\u00e9 cede energia al rotore) con una proporzione tra le velocit\u00e0 che \u00e8 5:3:1.\nIl vantaggio della turbina Curtis \u00e8 la compattezza e la possibilit\u00e0 di regolazione, infatti negli impianti a vapore viene utilizzata come corona di regolazione perch\u00e9 permette l'ingresso parziale del fluido senza una perdita di rendimento.\nInoltre utilizzandola come primo stadio d'espansione, essendo caratterizzata da un forte gradiente di pressione nello statore, permette negli stadi successivi (solitamente a reazione) l'utilizzo di diametri pi\u00f9 contenuti prossimi al punto di ottimo rendimento del diagramma di Cordier.\nUlteriori vantaggi sono la robustezza e l'economicit\u00e0 rispetto ad uno stadio a \"salti di pressione\"; lo svantaggio rispetto a quest'ultimo riguarda il rendimento in sede reale, poich\u00e9 in tale sede influiscono le perdite fluidodinamiche, date dalla viscosit\u00e0 del fluido e dall'attrito del fluido stesso con le pareti della macchina, che crescono proporzionalmente al quadrato della velocit\u00e0.\nLa caratteristica fondamentale della turbina Curtis riguarda il valore del salto entalpico che pu\u00f2 smaltire, sempre rispetto ad uno stadio a salti di pressione, a parit\u00e0 di velocit\u00e0 periferica della macchina, cio\u00e8 a parit\u00e0 di sollecitazione sulle palettature rotoriche.\nIl salto entalpico, nelle turbine ad azione, viene smaltito completamente nello statore ed \u00e8 approssimabile con formula_1, cio\u00e8 con l'energia cinetica del fluido all'ingresso del rotore; questo significa che la velocit\u00e0 assoluta del vapore in ingresso al primo rotore della macchina \u00e8 molto elevata e che l'espansione che questo subisce nello statore \u00e8 fortissima."}
{"id": "525437", "revid": "729019", "url": "https://it.wikipedia.org/wiki?curid=525437", "title": "Am\u00e9rico Tom\u00e1s", "text": "Fu presidente della Repubblica del Portogallo durante il regime dell'Estado Novo.\nBiografia.\nAm\u00e9rico Tom\u00e1s, uscito dall'accademia navale prese parte alla prima guerra mondiale. Divenuto retroammiraglio dal 1936 al 1940 fu capo di Stato maggiore del ministero della Marina.\nNel 1944 venne nominato dal primo ministro e dittatore Ant\u00f3nio de Oliveira Salazar ministro della Marina, e lo rest\u00f2 fino al 1958.\nVenne eletto tredicesimo presidente portoghese il 9 agosto 1958 e riconfermato nel 1965.\nDopo 36 anni come primo ministro dell'Estado Novo, Salazar nel settembre 1968, a seguito di un ictus cerebrale invalidante, fu rimosso dal potere dal presidente Tom\u00e1s. Dopo aver valutato una serie di scelte, Tom\u00e1s nomin\u00f2 come primo ministro Marcelo Caetano. Tom\u00e1s nel 1972 fu riconfermato presidente della Repubblica.\nFu deposto dai militari il 25 aprile 1974, a seguito della rivoluzione dei garofani del 1974. Tom\u00e1s fu esiliato in Brasile, al tempo una dittatura militare, fino al 1980. Successivamente il presidente Ant\u00f3nio Ramalho Eanes gli permise di rientrare in Portogallo, ma gli fu negata la reintegrazione nella Marina.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "525439", "revid": "486946", "url": "https://it.wikipedia.org/wiki?curid=525439", "title": "Am\u00e9rico de Deus Rodrigues Tom\u00e1s", "text": ""}
{"id": "525442", "revid": "8596", "url": "https://it.wikipedia.org/wiki?curid=525442", "title": "Bernardino Luis Machado Guimar\u00e3es", "text": ""}
{"id": "525446", "revid": "1652635", "url": "https://it.wikipedia.org/wiki?curid=525446", "title": "Shamosaurus scutatus", "text": "Lo shamosauro (Shamosaurus scutatus ) \u00e8 un dinosauro erbivoro vissuto verso la fine del Cretacico inferiore in Mongolia. \nScoperta e denominazione.\nNel 1977, una spedizione mista mongolo-sovietica scopr\u00ec lo scheletro di un anchilosauro nel sito di Chamrin-Us nella provincia di Dornogovi in Mongolia. Questa rappresentava la prima scoperta di un anchilosauro del Cretacico inferiore in Mongolia.\nNel 1983, Tatyana Tumanova denomin\u00f2 e descrisse la specie tipo \"Shamosaurus scutatus\". Il nome del genere deriva dal cinese mandarino \"sha mo\" (deserto di sabbia), che \u00e8 il nome cinese per il deserto del Gobi. Il nome specifico \"scutatum\" fa invece riferimento alla protezione data dall'armatura corporea (\"scutum\" in latino).\n\"Shamosaurus\" \u00e8 noto dall'olotipo PIN\u00a0N\u00a03779/2, proveniente dalla formazione di Dzumbain, equivalente alla formazione Khukhtekskaya e datata all'Aptiano-Albiano, cio\u00e8 a circa 115 milioni di anni fa. Consiste di un cranio completo, la mandibola inferiore e parte dello scheletro post-craniale con armatura. Il solo cranio fu descritto nel 1983. Successivamente vennero descritti anche i reperti PIN 3779/1, un pezzo del cranio, e PIN 3101, la mandibola inferiore. I fossili fanno parte della collezione dell'Istituto Paleontologico di Mosca, dove sono in mostra l'olotipo del cranio e due semi-vertebre cervicali.\nDescrizione.\n\"Shamosaurus\" era un dinosauro di medie dimensioni, con la lunghezza del corpo stimata in cinque metri e un peso di due tonnellate.\nIl corpo di questo dinosauro era pesantemente corazzato, come quello di tutti i suoi simili (famiglia degli anchilosauridi). Le caratteristiche che lo distinguono dagli altri anchilosauridi, per\u00f2, risiedono nel cranio: al contrario degli altri appartenenti alla famiglia, lo shamosauro possedeva un cranio piuttosto allungato, anche se fortemente corazzato e \"scolpito\". Rispetto agli altri anchilosauridi, poi, lo shamosauro possedeva ancora grandi orbite arrotondate. Per queste caratteristiche \"Shamosaurus\" \u00e8 riutenuto essere uno dei pi\u00f9 primitivi anchilosauridi noti, e assieme a poche altre forme (ad es. l'ancor pi\u00f9 primitivo \"Gobisaurus\") fa parte della sottofamiglia degli shamosaurini (Shamosaurinae)."}
{"id": "525447", "revid": "729019", "url": "https://it.wikipedia.org/wiki?curid=525447", "title": "Francisco Craveiro Lopes", "text": "Dal 1936 al 1938 fu Governatore \"ad interim\" dell'India Portoghese. Decorato con l'Ordine del bagno e e la catena vittoriana reale, \u00e8 stato il dodicesimo presidente della Repubblica portoghese.\n\u00c8 stato Presidente della Repubblica portoghese dal 9 agosto 1951 al 9 agosto 1958.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "525448", "revid": "8596", "url": "https://it.wikipedia.org/wiki?curid=525448", "title": "Francisco Higino Craveiro Lopes", "text": ""}
{"id": "525450", "revid": "3961133", "url": "https://it.wikipedia.org/wiki?curid=525450", "title": "Farrokh Bulsara", "text": ""}
{"id": "525451", "revid": "22356", "url": "https://it.wikipedia.org/wiki?curid=525451", "title": "Shamosaurus", "text": ""}
{"id": "525453", "revid": "729019", "url": "https://it.wikipedia.org/wiki?curid=525453", "title": "Ant\u00f3nio \u00d3scar Carmona", "text": "Biografia.\nMilitare di carriera, nel 1922 fu promosso Generale dell'esercito portoghese. Ministro della Guerra nel governo di Antonio Ginestal Machado, tra il 15 novembre e il 18 dicembre 1923.\nFu uno dei leader del Colpo di Stato del 28 maggio 1926 e il 3 giugno fu nominato ministro degli esteri. Il 16 novembre 1926 successe al generale Manuel Gomes da Costa come Presidente della Repubblica e presidente del Consiglio. Rest\u00f2 primo ministro fino al 18 aprile 1928 quando cedette la carica al colonnello Jos\u00e9 Vicente de Freitas.\nRest\u00f2 presidente dal 1932 anche del Estado Novo fino alla morte, il 18 aprile 1951. Nel 1947 ebbe il titolo onorifico di Maresciallo dell'esercito.\nFu esentato dall'obbligo di menzionare la sua passata appartenenza alla massoneria allorquando la Camera, che aveva adottato la Legge n.\u00ba 1901 del 21 Maggio 1935 contro le \"associazioni segrete\", proposta da Jos\u00e9 Cabral, nel 1926 adott\u00f2 una modifica della legge, ispirata dall'omonima legge italiana, per introdurre quest'obbligo.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "525454", "revid": "8596", "url": "https://it.wikipedia.org/wiki?curid=525454", "title": "Ant\u00f3nio Oscar de Fragoso Carmona", "text": ""}
{"id": "525458", "revid": "107307136", "url": "https://it.wikipedia.org/wiki?curid=525458", "title": "Manuel Gomes da Costa", "text": "Biografia.\n\u00c8 stato Presidente del Consiglio e Presidente della Repubblica dal 19 giugno al 9 luglio 1926, in seguito al colpo di Stato del 26 maggio da lui capeggiato che pose fine alla prima repubblica portoghese.\nOnorificenze.\nPersonalmente \u00e8 stato insignito dei titoli di:"}
{"id": "525459", "revid": "8596", "url": "https://it.wikipedia.org/wiki?curid=525459", "title": "Manuel de Oliveira Gomes da Costa", "text": ""}
{"id": "525460", "revid": "1573940", "url": "https://it.wikipedia.org/wiki?curid=525460", "title": "Zaprora silenus", "text": "Zaprora silenus \u00e8 un pesce d'acqua salata, unico rappresentante della famiglia Zaproridae.\nDescrizione.\nQuesto pesce colpisce per il corpo tozzo, sigariforme ma che si assottiglia verso la coda, con una grossa testa tonda, due grandi pinne pettorali tondeggianti e le pinne dorsale e anale allungate La livrea \u00e8 blu-grigiastra, con marezzature grigio-azzurre. \nRaggiunge una lunghezza massima di 90\u00a0cm per 7\u00a0kg di peso. Raggiunge i 9 anni di et\u00e0.\nBiologia.\nRiproduzione.\nGli avannotti, fino a 8\u00a0cm trovano rifugio nell'ombrello delle meduse, come ad esempio la Medusa criniera di leone.\nAlimentazione.\nSi nutre di piccoli pesci, larve, crostacei e piccoli invertebrati.\nPredatori.\n\u00c8 preda abituale di \"razze\" (\"Bathyraja maculata\") e di \"Pleuronectidae\" (\"Hippoglossus stenolepis\").\nDistribuzione e habitat.\nQuesta specie \u00e8 diffusa nel Pacifico settentrionale, in Asia (dall'isola di Hokkaid\u014d, alla penisola di Kam\u010datka fino allo Stretto di Bering) e in Nord America (Alaska, Canada e Stati Uniti, fino alla California. Abitano le acque comprese tra 0 e 600 metri i profondit\u00e0. Prediligono fondali sassosi.\nPesca.\n\"Z. silenus\" \u00e8 pescata per l'alimentazione umana."}
{"id": "525464", "revid": "52358842", "url": "https://it.wikipedia.org/wiki?curid=525464", "title": "Miliardi", "text": ""}
{"id": "525467", "revid": "1573940", "url": "https://it.wikipedia.org/wiki?curid=525467", "title": "Upper Darby", "text": "Upper Darby \u00e8 un comune degli Stati Uniti d'America, nella contea di Delaware in Pennsylvania. \u00c8 uno dei sobborghi occidentali di Filadelfia. Il principale distretto commerciale attorno alla 69th Street, a pochi isolati di distanza dal confine con la Citt\u00e0 di Filadelfia."}
{"id": "525468", "revid": "81103", "url": "https://it.wikipedia.org/wiki?curid=525468", "title": "Gobisaurus domoculus", "text": "Il gobisauro (\"Gobisaurus domoculus\") \u00e8 un dinosauro corazzato del Cretacico inferiore della Cina.\nL'anchilosauride pi\u00f9 primitivo?\nDescritto per la prima volta nel 2001, questo dinosauro erbivoro \u00e8 conosciuto principalmente per un cranio rinvenuto nella formazione Ulansuhai (Mongolia Interna) della Cina, risalente forse all'Aptiano o all'Albiano. I resti postcranici rinvenuti non sono ancora stati descritti, ma il cranio permette di stabilire che il gobisauro era un grande dinosauro corazzato appartenente agli anchilosauridi, i \"carri armati viventi\" caratteristici del Cretaceo superiore.\nIn effetti, questo animale era uno dei primi rappresentanti della famiglia, e forse il pi\u00f9 primitivo: al contrario degli altri anchilosauridi veri e propri, che possedevano un cranio decisamente squadrato e pesantemente corazzato, il gobisauro aveva una testa allungata che mancava della solita corazza pesante. Per questo motivo \u00e8 ritenuto essere ancora pi\u00f9 primitivo del coevo \"Shamosaurus\", anch'esso posto alla base della famiglia degli anchilosauridi nella sottofamiglia degli shamosaurini."}
{"id": "525469", "revid": "22356", "url": "https://it.wikipedia.org/wiki?curid=525469", "title": "Gobisaurus", "text": ""}
{"id": "525470", "revid": "78273", "url": "https://it.wikipedia.org/wiki?curid=525470", "title": "Pentaconta", "text": ""}
{"id": "525476", "revid": "729019", "url": "https://it.wikipedia.org/wiki?curid=525476", "title": "Jos\u00e9 Mendes Cabe\u00e7adas", "text": "\u00c8 stato Presidente del Consiglio e Presidente della Repubblica dal 30 maggio al 19 giugno 1926.\nOnorificenze.\nPersonalmente \u00e8 stato insignito dei titoli di:"}
{"id": "525478", "revid": "1226", "url": "https://it.wikipedia.org/wiki?curid=525478", "title": "Anomalie genomiche", "text": ""}
{"id": "525480", "revid": "12109", "url": "https://it.wikipedia.org/wiki?curid=525480", "title": "Scienza della sicurezza", "text": "La scienza della sicurezza \u00e8 la disciplina che studia il rischio nelle sue varie forme, dirette ed indirette, con l'obiettivo di ridurlo fino ad annullarlo o controllarne le conseguenze. \nL'eliminazione completa del rischio \u00e8 matematicamente impossibile perch\u00e9 le variabili del rischio sono infinite ed imponderabili; \u00e8 per questa ragione che si parla di 'riduzione' del rischio.\nCaratteristiche generali.\nSi configura come materia multidisciplinare e ad essa fanno riferimento molte aree tematiche e molte \"sottodiscipline\". Ogni area tratta un aspetto particolare della vita della persona, creando un insieme organico di cognizioni e misure, al fine di produrre come risultato l'incolumit\u00e0 e il benessere (sicurezza) della persona e di conseguenza della collettivit\u00e0.\nA partire dall'analisi del rischio si perviene alla definizione di una prevenzione massima possibile: questa condizione a cui si perviene viene chiamato \"rischio accettabile\".\nLa sicurezza pu\u00f2 interessare le azioni dell'uomo direttamente (ad esempio nell'ambito della difesa personale) oppure indirettamente (ad esempio i suoi interessi, come nell'ambito della sicurezza finanziaria.)\nLa scienza della sicurezza.\nUna scarsa conoscenza della scienza della sicurezza presuppone che essa sia un argomento di contorno rispetto ad altre discipline. In realt\u00e0 essa \u00e8 una scienza assolutamente indipendente, ma accompagna sotto varie vesti moltissime discipline. La scienza della sicurezza presenta moltissime branche, poich\u00e9 in questo modo riesce ad interfacciarsi nel migliore dei modi alle varie discipline che sono correlate all'attivit\u00e0 umana. La sicurezza infatti deve in ogni momento circondare la persona e i luoghi in cui si svolge ogni sua attivit\u00e0.\nAlcune sottodiscipline della scienza della sicurezza sono:\nQuando si parla di scienza della sicurezza non si intendono solo delle sotto-branche della sicurezza. Ad esempio, l'ingegneria della sicurezza, anche se impiegata in diversi settori (automobili, case e strade), \u00e8 solo l'applicazione di studi e ricerche di tecnologie d'avanguardia per prevenire e proteggere da potenziali rischi sia nella sua singolarit\u00e0 che nella sua socialit\u00e0.\nLa scienza della sicurezza talvolta \u00e8 stata vista come un argomento specifico del commercialista o l'ISPESL o come un costo aggiuntivo. \u00c8 diffusa la credenza che la sicurezza sia compito degli altri, dello Stato, dei medici, della Polizia, delle istituzioni, invece il primo ad essere responsabile per la propria e l'altrui sicurezza \u00e8 la persona stessa.\nA livello internazionale ci sono tre termini per definire i concetti di sicurezza: \"safety\", \"security\" ed \"emergency\".\nConcetti chiave.\nLa protezione si distingue in \"collettiva\" e \"individuale\", \"attiva\" o \"passiva\". Le misure di protezione collettiva hanno priorit\u00e0 rispetto a quella individuale.\nLa protezione attiva \u00e8 quella che gli stessi operatori devono attivare (predisporre caschi, scarpe, estintori), mentre quella passiva interviene anche senza il comando umano (un esempio \u00e8 l'impianto sprinkler antincendio).\nLa gestione in normale esercizio \u00e8 quell'insieme di attivit\u00e0 come la formazione, l'informazione, le manutenzioni, le verifiche, le esercitazioni, gli adeguamenti normativi e le procedure.\nLa gestione in emergenza \u00e8 la messa in atto delle protezioni manuali, quindi le evacuazioni, le chiamate di emergenza, il contenimento, lo spegnimento, il confinamento e l'allontanamento.\nLa coscienza e la percezione.\nLa conoscenza e la coscienza del rischio sono il primo passo verso la sicurezza.\nSpesso si sa che c'\u00e8 un rischio perch\u00e9 ci \u00e8 stato detto, ma ci manca la percezione e la coscienza del \"rischio reale\"; per fare un esempio, si pu\u00f2 dire di non mettere la mano sul fuoco ai bambini, ma se almeno una volta non ne fanno esperienza non hanno la giusta percezione e coscienza.\nCi sono al contrario delle esperienze irreversibili come gli incidenti stradali; non si pu\u00f2 provare (fare esperienza) a correre guidando in stato di ebbrezza per essere coscienti del rischio reale, perch\u00e9 il danno fisico, sociale, morale, economico che ne deriva pu\u00f2 essere irrecuperabile.\nLa \"percezione del rischio\" coinvolge dei meccanismi di tipo psicologico: in genere la mente umana tende a valutare come \"pi\u00f9 rischiose\" le situazioni che hanno una maggiore gravit\u00e0 (ovvero le situazioni che possono provocare la morte), mentre tende a valutare come \"meno rischiose\" le situazioni a cui \u00e8 associata una gravit\u00e0 minore (ad esempio le situazioni che possono provocare un danno fisico non irreversibile).\nUn altro meccanismo psicologico che altera la percezione del rischio \u00e8 quello per cui generalmente si valutano come meno rischiose le condizioni di cui si ha il controllo: ad esempio in genere una persona tende ad essere meno preoccupata se \u00e8 la persona stessa a guidare rispetto alla situazione in cui l'autista \u00e8 una seconda persona.\nLa scienza della sicurezza quindi non tiene conto della percezione del rischio, bens\u00ec del rischio reale.\nIl ciclo della sicurezza.\nIl \"ciclo della sicurezza\" \u00e8 un \"ciclo virtuoso\" composto da tre momenti:\nIl miglioramento della sicurezza deve fondarsi su basi tecniche, normative, con confronti con altre realt\u00e0 e non soltanto dopo l'analisi e lo studio di un evento.\nLa situazione formativa in Italia.\nL'istituzione delle lauree in ingegneria della sicurezza risale a dopo l'anno 2000. \nIl decreto ministeriale 270/04 definisce la classe di laurea LM-26 Ingegneria della Sicurezza. Il ministero individua le macro aree:\nIn Italia, recependo una direttiva europea, la sicurezza sui luoghi di lavoro era stata imposta con la \"Legge 626\", poi abrogata e sostituita dal \"Testo Unico Sicurezza Lavoro\".\nEsistono altri corsi, uno di laurea di primo livello e uno di laurea specialistica della facolt\u00e0 di medicina e chirurgia, il primo in Tecniche della Prevenzione negli Ambienti e nei Luoghi di Lavoro e il secondo in Scienze delle Professioni Sanitarie della Prevenzione, che formano professionisti tecnici e manager della sicurezza, non ingegneri in ambito sanitario, destinati alla direzione tecnica dei \"servizi di prevenzione e protezione nelle aziende ospedaliere\" e dei \"servizi territoriali\" Servizio Prevenzione e Sicurezza degli Ambienti di Lavoro (SPRESAL), Servizio Igiene e Sanit\u00e0 Pubblica (SISP), e Servizio Igiene Alimenti e Nutrizione (SIAN)."}
{"id": "525484", "revid": "1031941", "url": "https://it.wikipedia.org/wiki?curid=525484", "title": "Sid\u00f3nio Pais", "text": "Docente di matematica e militare, fondatore del \"Sidonismo\", noto anche come \"Dezembrismo\".\nBiografia.\nNel 1888 inizi\u00f2 la sua carriera militare entrando nella scuola dell'esercito. Nel 1892 \u00e8 stato promosso tenente dell'artiglieria. Parallelamente, si laure\u00f2 in matematica nel 1898 presso l'Universit\u00e0 di Coimbra. Data di questo periodo la sua adesione alla Massoneria, nella loggia \"Estrela de Alva\", di Coimbra, col nome simbolico di \"Carlyle\". Nell'esercito arriv\u00f2 fino al grado di maggiore.\nEsponente dei repubblicani conservatori, dopo la costituzione della Prima Repubblica portoghese, ricopr\u00ec diversi incarichi politici: deputato alla costituente, dall'agosto 1911 ministro dello sviluppo nel governo di Jo\u00e3o Chagas e poi ministro delle finanze nel governo di Augusto de Vasconcelos. Ambasciatore del Portogallo a Berlino dall'agosto 1912, dove si stabil\u00ec fino al 9 marzo 1916, quando torn\u00f2 in Portogallo a seguito della dichiarazione di guerra tra i due paesi.\nFu promotore di un colpo di stato militare il 5 dicembre 1917. L'8 dicembre fu nominato presidente della giunta rivoluzionaria, l'11 dicembre primo ministro e ministro della difesa e delle colonie, e il 27 dicembre 1917 assunse la carica di presidente della Repubblica. Sidonio Pais si impegn\u00f2 per il salvataggio dei valori tradizionali, in particolare la Patria, e tent\u00f2 di governare in modo carismatico, abolendo i partiti politici tradizionali e fondando il \"Partido Nacional Republicano\", noto come partito sidonista, postul\u00f2 la creazione di un Senato corporativo, modific\u00f2 senza consultare il Congresso la legge elettorale, introducendo il suffragio universale diretto, e cambi\u00f2 le leggi esistenti sulla separazione tra Stato e Chiesa cattolica, riprendendone i rapporti, dopo la rottura che aveva avuto luogo con la proclamazione della repubblica.\nVinse le prime elezioni presidenziali a mandato universale diretto il 9 maggio 1918 e il suo incarico venne cos\u00ec legittimato.\nLe truppe portoghesi intanto furono sconfitte ad aprile 1918 nella battaglia del Lys dai tedeschi. A seguito di scioperi e contestazioni contro la guerra, decret\u00f2 lo stato di emergenza il 13 ottobre 1918, ma nemmeno la firma dell'armistizio l'11 novembre riusc\u00ec a placarli.\nDopo essere sfuggito a un primo attentato, il 14 dicembre 1918 fu assassinato per mano di Jos\u00e9 J\u00falio da Costa - un anarchico estremista - alla stazione ferroviaria di Rossio, a Lisbona.\nIl vuoto di potere lasciato dall'assassinio di Sidonio Pais port\u00f2 il paese ad una breve guerra civile tra monarchici e repubblicani, conclusasi il 13 febbraio 1919 con la sconfitta dei monarchici.\nPer caratterizzare il suo ruolo, unico nella storia politica del Portogallo, Fernando Pessoa lo qualific\u00f2 come \"Presidente-Re\"."}
{"id": "525485", "revid": "8596", "url": "https://it.wikipedia.org/wiki?curid=525485", "title": "Sid\u00f3nio Bernardino Cardoso Silva Pais", "text": ""}
{"id": "525486", "revid": "14149", "url": "https://it.wikipedia.org/wiki?curid=525486", "title": "Ellen Johnson-Sirleaf", "text": ""}
{"id": "525492", "revid": "260676", "url": "https://it.wikipedia.org/wiki?curid=525492", "title": "Torre Troyana", "text": "La Torre Troyana o Torre dell'orologio, \u00e8 uno dei simboli architettonici della citt\u00e0 di Asti. Situata accanto al Palazzo Ducale o del Governatore, prospiciente su piazza Medici, nel Rione San Secondo, \u00e8 inserita fra le strutture che compongono il mosaico dei \"Castelli Aperti\" del Basso Piemonte.\nNell'Ottocento la campana della torre segnava le ore e la ritirata per la notte. Era anche il segnale dell'apertura delle scuole. In tempi pi\u00f9 remoti, segnalava la chiusura delle botteghe e le punizioni che venivano comminate sulla pubblica piazza.\nL'architettura.\nAlta 44 metri, \u00e8 una torre alta a base quadrata di 5,90 metri per lato, a canna chiusa e liscia, terminante con tre fasce delimitate da cornici in pietra, su ogni lato delle quali si aprono ampie bifore. Termina con una merlatura \"ghibellina\" a coda di rondine e sopra di essa un pinnacolo sporgente in metallo a copertura dell'orologio ancora funzionante.\nLa costruzione.\nLa fondazione della parte basale avvenne tra la fine del XII secolo e gli inizi del successivo, secondo le tipologie costruttive tipiche del periodo; non sappiamo chi fossero gli antichi proprietari, con ogni probabilit\u00e0 esponenti dell'antico patriziato consolare sempre pi\u00f9 scalzato dal nuovo ceto dirigente cittadino, che fondava le proprie ricchezze sul commercio internazionale, sul cambio e sul prestito. Fu nella prima met\u00e0 del Duecento che la famiglia Troya, ricca stirpe di banchieri, rilev\u00f2 la torre ancora incompleta: verso il 1250 avvi\u00f2 la realizzazione dei tre piani di bifore, e in un periodo di poco successivo (tra il 1260 ed il 1280) la complet\u00f2 con il fastoso coronamento merlato \"a sporgere\". \nL'Incisa afferma che nel 1420 gli Asinari, che ne erano diventati i proprietari, ne fecero dono al Comune di Asti, con l'obbligo di installarvi l'orologio.\nIn realt\u00e0 \u00e8 certo che nella seconda met\u00e0 del XIV secolo la torre e la pertinente dei Troya furono inglobati nel nuovo grande palazzo in cui i duchi d'Orleans, nuovi signori della Citt\u00e0, stabilirono la sede dei Governatori di Asti e del suo Stato. Nel 1422 Filippo Maria Visconti, in qualit\u00e0 di reggente della Contea di Asti, trasfer\u00ec la residenza dei Governatori nel castello nuovo della cittadella, ed assegn\u00f2 al Comune l'uso del palazzo, in cui furono subito trasferite la sede del Consiglio di Credenza e degli uffici amministrativi. La torre Troyana divenne da allora torre civica: vi fu installato l'orologio gi\u00e0 esistente nella precedente torre comunale di piazza San Secondo (poi crollata nel 1680), e nel 1470 per proteggerne i meccanismi dalle intemperie, vennero chiuse le bifore e coperta la cima con l'attuale tetto a spiovente e con la guglia adibita a cella campanaria. L'uso pubblico della torre rimase anche dopo che la sede comunale fu nuovamente trasferita; nel 1560 Emanuele Filiberto di Savoia, conte di Asti, la donava definitivamente alla Citt\u00e0, che ne rimase ininterrotta proprietaria. Nel 1905, la torre sub\u00ec il primo restauro, con la riapertura delle bifore ed il consolidamento murario.\nLa campana.\nAnche se la presenza di una campana nella torre risale agli inizi del XV secolo, l'attuale campana del XVI secolo, \u00e8 tra le pi\u00f9 antiche del Piemonte e la pi\u00f9 antica tra quelle che svolgono ancora l'attivit\u00e0 di scandire le ore della giornata.\nSolamente la campana della chiesa di San Giorgio di Chieri (ora per\u00f2 musealizzata) \u00e8 pi\u00f9 antica, risalendo al 1452-1455.\nGli ordinati Comunali astesi del 1531 citano la fusione della nuova campana con riparazione dell'orologio. In un polittico di Gandolfino da Roreto del 1518, ora conservato nella collezione della Cassa di Risparmio di Genova, \u00e8 raffigurato il patrono della citt\u00e0 di Asti san Secondo che tradizionalmente sorregge nella mano sinistra la citt\u00e0. \nTra gli edifici \u00e8 facilmente riconoscibile la torre Troyana con tettuccio e pinnacolo come \u00e8 nella sua forma attuale a conferma dell'avvenuta copertura della campana e dell'orologio.\nLa campana ha una base di 120 cm di diametro ed un'altezza di 120 cm. Pesa circa 14 quintali ed ha l'intonazione in nota di MI.\nReca un'iscrizione in gotico fiorito in senso antiorario nel primo registro superiore: \nNel terzo registro superiore sono raffigurati l'arcangelo Michele, la Madonna con il Bambino, una Crocefissione con Madonna e San Giovanni e lo stemma della citt\u00e0 con la scritta \"AST\"; infine l'immagine della Piet\u00e0 di Cristo che si erge dal sepolcro."}
{"id": "525494", "revid": "729019", "url": "https://it.wikipedia.org/wiki?curid=525494", "title": "Jo\u00e3o do Canto e Castro", "text": ""}
{"id": "525495", "revid": "8596", "url": "https://it.wikipedia.org/wiki?curid=525495", "title": "Jo\u00e3o do Canto e Castro Antunes", "text": ""}
{"id": "525497", "revid": "125671308", "url": "https://it.wikipedia.org/wiki?curid=525497", "title": "Aura (medicina)", "text": "Laura, in medicina, definisce un insieme di sintomi di tipo neurologico caratterizzati da uno scotoma scintillante che precedono un attacco di emicrania o una crisi epilettica, causati da un'onda di depressione corticale.\nDescrizione.\nL'aura, che si presenta con uno scotoma scintillante, \u00e8 considerata un disturbo poligenetico complesso: si tratta di una sorta di \"tempesta cerebrale\", cio\u00e8 un'onda di intensa attivit\u00e0 delle cellule nervose che si diffonde attraverso una zona insolitamente ampia della corteccia, particolarmente focalizzata nelle aree che controllano la visione (occipitali), seguita da un'onda di inibizione neuronale diffusa.\nIn particolare, il neurone inibito normalmente \"scarica\" i neurotrasmettitori e quando la membrana \u00e8 depolarizzata subito si iperpolarizza per un breve istante; se il neurone resta eccessivamente iperpolarizzato o inibito, pu\u00f2 richiedere maggiore o minore energia se \u00e8 in fase eccitata o quiescente, e di conseguenza un flusso sanguigno superiore o inferiore a seconda dello stato in cui permane, scatenando un'onda elettrica progressiva; l'onda si propaga nella corteccia a una velocit\u00e0 tra i 2 e i 3 millimetri al minuto, e le anomalie visive che accompagnano l'aura si diffondono nei campi corticali a quella velocit\u00e0.\nL'aura \u00e8 caratterizzata da sensazioni estremamente spiacevoli che precedono un attacco di emicrania e che durano da 5 a 15 minuti, molto raramente (in questo caso si parla di aura prolungata) durano oltre i 30 minuti e fino a un'ora; in alcuni casi l'aura da emicrania pu\u00f2 ripetersi pi\u00f9 di una volta durante lo stesso attacco emicranico.\nLo scotoma scintillante si presenta sia lateralmente limitatamente a un solo emicampo, sia in entrambi i campi visivi e di conseguenza su tutta la visione stereoscopica.\nDurante l'aura non si avverte nessun dolore alla testa; si ha la comparsa nel campo visivo di una particolare sensazione luminosa che assume quasi sempre l'aspetto di un arco irregolare, linee spezzate o greche, o un tratto costituito dal susseguirsi di questi aspetti combinati, di densit\u00e0 fiammeggiante e liquida, con riflessi lampeggianti e sfrigolanti (ovvero \"scintillanti\") di colori blu, giallo, rosso, verde e bianco, solitamente a decorso progressivo partendo da delle linee spezzate (spettri di fortificazione) che, poi, tendono a connettersi fino a espandersi o allungarsi ad arco. In una fase acuta pi\u00f9 o meno lunga possono arrivare a occupare gran parte del campo visivo, per poi affievolirsi gradualmente e svanire (fase di \"fade-out\").\nL'attacco di emicrania si verifica solo dopo il termine dell'aura, ma raramente \u00e8 anche sotto forma di \"emicrania asintomatica\" e non porta ad alcun dolore o crisi; viene anche chiamata \"cefalea oftalmica sine cefalea\" o \"emicrania acefalgica\".\nLe prime insorgenze di aura sono sovente confuse con episodi ictali e possono dare luogo a intense reazioni emotive; tuttavia, la breve durata e la completa reversibilit\u00e0 sono importanti elementi da prendere in considerazione per identificare la natura benigna di tali manifestazioni.\nSintomi.\nI sintomi neurologici che caratterizzano l'aura sono:\nIn forma pi\u00f9 grave possono comparire anche questi sintomi:\nDi solito l'attacco di emicrania sar\u00e0 dalla parte opposta al lato dove si vede lo scotoma scintillante (se si vede solo in un emicampo).\nSe l'aura investe l'emisfero dominante vi possono essere manifestazioni fasiche, termine che descrive l'incapacit\u00e0 da parte del soggetto di produrre linguaggio verbale corrispondente alla sua volont\u00e0. In particolare, l'afasia che si osserva nell'emicrania \u00e8 di tipo espressivo (per coinvolgimento dell'area di Broca); questo significa che il soggetto \u00e8 consapevole del proprio deficit, \u00e8 in grado di comprendere ordini semplici e complessi, ma non ha un eloquio fluente. Il reperimento dei vocaboli \u00e8 alterato ed \u00e8 spesso presente una \"parafasia fonemica\", locuzione che identifica la trasposizione, l'alterazione, la delezione o la ripetizione di fonemi all'interno della stessa parola. Ad esempio il soggetto dice \"pomerte on piccaire d'acquo\" al posto di \"portami un bicchiere d'acqua\".L'aura pu\u00f2 perci\u00f2 essere definita come \"una disfunzione focale completamente reversibile\" e che pu\u00f2 essere:\nBench\u00e9 nella maggior parte dei casi sia solo \"visiva\", l'aura tende ad avere una progressione caratteristica; si ammette infatti una sua diffusione in senso rostrale (verso il naso), con coinvolgimento di aree corticali contigue. Per questo, in alcuni casi, l'aura pu\u00f2 divenire parestesica, termine che descrive la sensazione di intorpidimento, formicolio e perdita della sensibilit\u00e0 avvertita a livello di una mano e talora a livello di avambraccio e braccio fino a diffondersi, in alcuni casi, al volto e alla lingua. Quasi mai le parestesie vengono avvertite a livello del tronco o degli arti inferiori. Assai raramente si ha la progressione dell'aura verso le aree corticali deputate all'attuazione e programmazione del movimento, con deficit di forza (ipostenia) manifesto soprattutto a livello dell'arto superiore.\nCause.\nI fattori scatenanti e cause per i soggetti predisposti sono attualmente sconosciuti a livello di evidenze sperimentali. \u00c8 opinione comune attribuire un ruolo determinante a intensi stati di stanchezza psicofisica o emotiva (eccessivo lavoro mentale e/o fisico), stress visivo (pattern di luce persistente, luce intensa, abbagli), alimentazione (alcool, latticini, zuccheri, diabete, caffeina, \"pasti disordinati\", pesce affumicato, fagioli), composti chimici (farmaci, coloranti, fumo, nitrati, glutammato, tiramina), problemi di pressione sanguigna (insufficienza della circolazione vertebro basilare, ipotensione ortostatica), problemi ai recettori nervosi (crisi vaso vagali, lesioni demielinizzanti), altri problemi neurovegetativi (mancanza di sonno, anomala quantit\u00e0 di serotonina, ciclo mestruale), e numerosissimi altri tra cui odori, rumori, allergie ecc.\nStoria.\nIn passato definita emicrania \"accompagnata\" o emicrania \"complicata\", l'aura era stata indicata come causa dell'emicrania negli scritti del medico ottocentesco Edward Lieving; lo Scotoma scintillante dell'aura fu classificato per la prima volta col nome fortificazioni di Fothergill.\nIl termine \"aura\" \u00e8 stato usato per quasi duemila anni per descrivere le allucinazioni sensoriali prodrome di alcune crisi epilettiche; negli ultimi cento anni \u00e8 usato anche per descrivere l'avvio di molti episodi di emicrania e bench\u00e9 il biologo Aristide Le\u00e0o l'avesse osservato negli animali attorno al 1944, questo fenomeno \u00e8 stato collegato sperimentalmente all'emicrania solo di recente.\nAttualmente sono allo studio metodologie tecnologiche per la realizzazione di un piccolo dispositivo elettronico capace di brevi impulsi di stimolazione magnetica. L'idea \u00e8 che la stimolazione magnetica transcranica (SMT), possa interrompere la depressione corticale propagata."}
{"id": "525498", "revid": "729019", "url": "https://it.wikipedia.org/wiki?curid=525498", "title": "Drexel Hill", "text": "Drexel Hill \u00e8 un census-designated-place della Pennsylvania, presso il comune di Upper Darby, nella contea di Delaware. Fa parte dell'area metropolitana di Filadelfia."}
{"id": "525502", "revid": "224230", "url": "https://it.wikipedia.org/wiki?curid=525502", "title": "Ant\u00f3nio Jos\u00e9 de Almeida", "text": "Biografia.\nAlmeida studi\u00f2 medicina all'Universit\u00e0 di Coimbra divenendo poi medico. Durante il suo mandato come Ministro degli Interni (5 ottobre 1910-3 settembre 1911) fond\u00f2 l'Universit\u00e0 di Lisbona e l'Universit\u00e0 di Porto nel 1911. Dopo la proclamazione della repubblica, guid\u00f2 l'ala moderata del Partito Repubblicano opponendosi ad Afonso Costa. I moderati elessero come primo presidente della Repubblica Manuel de Arriaga, il 24 agosto 1911, sconfiggendo il candidato di Afonso Costa, Bernardino Machado. In seguito, Almeida fond\u00f2 il Partito Repubblicano Evoluzionista. Il 12 giugno 1916, divenne Primo Ministro del Portogallo e Ministro delle Finanze ad interim. Poi, il Partito Repubblicano Evoluzionista si fuse con l'Unione Repubblicana, il partito di Manuel de Brito Camacho, diventando cos\u00ec il Partito Repubblicano Liberale. Il 6 agosto 1919 Almeida fu eletto 6\u00ba presidente della Repubblica e fu l'unico presidente della prima repubblica a completare il mandato di quattro anni. Almeida \u00e8 anche ricordato per il suo viaggio in Brasile avvenuto nel 1922 in occasione del centenario dell'indipendenza del paese latino-americano, dove si distinse per le sue capacit\u00e0 oratorie.\nMassone, nel 1907 \u00e8 membro della loggia \"Montanha\", col nome simbolico di \"\u00c1lvaro Vaz de Almada\", nel 1929 fu eletto Gran maestro della massoneria portoghese, ma una grave malattia lo condusse ben presto alla morte lo stesso anno e non pot\u00e9 entrare in carica.\nOnorificenze.\nCome Presidente del Portogallo:\nPersonalmente \u00e8 stato insignito dei titoli di:"}
{"id": "525503", "revid": "767487", "url": "https://it.wikipedia.org/wiki?curid=525503", "title": "Euante (astronomia)", "text": "Euante, o Giove XXXIII, \u00e8 un piccolo satellite naturale di Giove scoperto nel 2001 da una squadra di astronomi dell'Universit\u00e0 delle Hawaii composta da Scott Sheppard, David Jewitt e Jan Kleyna. Al momento della scoperta ricevette la designazione provvisoria S/2001\u00a0J\u00a07.\nNell'agosto 2003 l'Unione Astronomica Internazionale gli ha attribuito il nome di Euante, madre presunta delle Grazie, figure della mitologia greca.\nParametri orbitali.\nIn base ai suoi parametri orbitali, Euante \u00e8 considerato un membro del gruppo di Ananke, costituito dai satelliti naturali di Giove irregolari caratterizzati da un moto retrogrado attorno al pianeta, da semiassi maggiori compresi fra i 19,3 e i 22,7 milioni di km e da inclinazioni orbitali prossime ai 150\u00b0 rispetto all'eclittica.\nOrbita intorno a Giove in 620 giorni e 14 ore, ad una distanza di 20,465 milioni di km, con un'inclinazione di 143\u00b0 rispetto all'eclittica e di 142\u00b0 rispetto all'equatore del pianeta; l'eccentricit\u00e0 orbitale \u00e8 stimata in 0,2001 o 0,232.\nParametri fisici.\nHa un diametro di circa 3 chilometri e la sua densit\u00e0 \u00e8 stimata in 2,6 g/cm3. \u00c8 presumibilmente composto di roccia silicea."}
{"id": "525504", "revid": "287204", "url": "https://it.wikipedia.org/wiki?curid=525504", "title": "Metriacanthosaurus parkeri", "text": "Metriacanthosaurus (il cui nome significa \"lucertola moderatamente spinosa\") \u00e8 un genere estinto di dinosauro teropode metriacanthosauride vissuto nel Giurassico medio, (Oxfordiano, circa 160 milioni di anni fa), in quella che oggi \u00e8 l'Inghilterra. L'unica specie ascritta a questo genere \u00e8 \"M. parkeri\".\nDescrizione.\nIl \"Metriacanthosaurus\" era un dinosauro carnivoro di medie dimensioni, il cui femore da solo arrivava a 80 centimetri. Dalla lunghezza del femore, il paleontologo Gregory S. Paul ha potuto stimare una lunghezza di circa 6-7 metri (26 piedi), per il peso di una tonnellata. L'anatomia dell'animale nel complesso era identica a quella degli altri grandi teropodi del Giurassico, dotato quindi di una grossa testa armata di lunghi denti seghettati, di zampe posteriori lunghe e muscolose, zampe anteriori pi\u00f9 corte ma armate di artigli e di una lunga coda robusta per controbilanciare il peso del corpo durante gli spostamenti. Ci\u00f2 che caratterizzava il \"Metriacanthosaurus\" e che ne a valso il nome sono le sue spine neurali allungate, che hanno fatto supporre agli scienziati che l'animale avesse una sorta di vela o cresta come il ben pi\u00f9 famoso \"Spinosaurus\". In realt\u00e0 recentemente si \u00e8 scoperto che le spine non sono affatto pi\u00f9 lunghe degli altri teropodi, e le loro dimensioni rientrano nella media di quella di dinosauri simili come \"Megalosaurus\", \"Sinraptor\" e \"Ceratosaurus\", smontando cos\u00ec il mito che l'animale avesse una qualche tipo di struttura sul dorso.\nClassificazione.\nOriginariamente si pensava che il \"Metriacanthosaurus\" fosse una specie del megalosauride \"Megalosaurus\", per cui fu battezzato \"Megalosaurus parkeri\". Solo in seguito si cap\u00ec che l'esemplare scoperto rappresentava un nuovo genere che venne infine ribattezzato come \"Metriacanthosaurus parkeri\" e classificato metriacanthosauride. Nel 1988, il genere \"Yangchuanosaurus\" fu sinonimizzato con \"Metriacanthosaurus\". Tuttavia, una revisione del 2007 sui dinosauri britannici condotta da Darren Naish e David Martill dichiar\u00f2 che i due dinosauri rappresentavano due generi distinti. Il \"Metriacanthosaurus\" \u00e8 inoltre il primo sinraptoride rinvenuto in Europa, sebbene un altro genere europeo potrebbe essere rappresentato dallo spagnolo \"Lourinhanosaurus\". Oltre a dare il nome alla famiglia dei Metriacanthosauridae, il \"Metriacanthosaurus\" fa anche parte della sottofamiglia dei Metriacanthosaurinae.\nDi seguito \u00e8 riportato un cladogramma, della famiglia dei Metriacanthosauridae, pubblicato nel 2012, da Matthew Carrano \"et al.\"\nStoria della scoperta.\nNel 1923, il paleontologo tedesco Friedrich von Huene, pubblic\u00f2 un documento sui dinosauri carnivori di Giurassico e Cretaceo europei. In questa sua pubblicazione, von Huene descrisse anche il campione OUM J.12144, che comprendeva ileo parziale, un femore e una parte delle spine dorsali, assegnandolo a una nuova specie di \"Megalosaurus\": \"Megalosaurus parkeri\". Il nome specifico onorava W. Parker che nel XIX secolo aveva raccolto i fossili vicino a Jordan's Cliff, a Weymouth. Queste ossa provenivano dagli strati superiori della Formazione Oxford Clay, risalente al Giurassico medio.\nNel 1932, riesaminando le osso von Huene concluse che si trattava in realt\u00e0 di una nuova specie di \"Altispinax\", chiamata \"A. parkeri\".\nNel 1964, lo scienziato Alick Walker decise che questi fossili erano troppo diversi da \"Altispinax\", in quanto mancava delle lunghe spine vertebrali, perci\u00f2 nomin\u00f2 il campione come un nuovo genere, \"Metriacanthosaurus parkeri\". Il nome generico, \"Metriacanthosaurus\", deriva dal greco antico e si compone delle parole \"metrikos\" ossia \"moderato\" e \"akantha\" ossia \"colonna vertebrale\" unito al termine \"saurus\", termine usato per indicare i dinosauri. Infatti nonostante l'assenza di qualunque struttura sul dorso, il \"Metriacanthosaurus\" prende il nome dalle sua vertebre, che sono pi\u00f9 alte di altri carnosauri, come \"Allosaurus\", ma pi\u00f9 corte rispetto ad altri dinosauri con spine vertebrali pi\u00f9 lunghe come \"Acrocanthosaurus\" e \"Spinosaurus\".\nNella cultura di massa.\nIl \"Metriacanthosaurus\" non appare mai fisicamente in nessun film o documentario, ma il suo nome viene visto in una scena del film \"Jurassic Park\", nella scena in cui Dennis Nedry ruba le fialette contenenti gli embrioni di dinosauri. In realt\u00e0 in questi film il genere \"Metriacanthosaurus\" viene confuso con il genere \"Yangchuanosaurus\", in quanto all'epoca si pensava ancora che i due generi fossero lo stesso animale. In una e-mail mandata a Spielberg e Crichton il paleontologo Holtz spiega che:\nDifatti nel film, l'animale viene identificato come \"Metriacanthosaurus shangyouensis\".\nUn'immagine promozionale di un \"Metriacanthosaurus\" \u00e8 apparsa sul sito promozionale di Jurassic World, ma l'animale non \u00e8 comparso nel film definitivo;\nIl \"Metriacanthosaurus\" compare nel videogioco Jurassic World Evolution, pubblicato nel 2018 da Frontier Developments e anche in Path of Titans nel Gennaio del 2019 da Alderon Games."}
{"id": "525505", "revid": "27723", "url": "https://it.wikipedia.org/wiki?curid=525505", "title": "Euanthe (astronomia)", "text": ""}
{"id": "525506", "revid": "287204", "url": "https://it.wikipedia.org/wiki?curid=525506", "title": "Frampol", "text": "Frampol \u00e8 un comune urbano-rurale polacco del distretto di Bi\u0142goraj, nel voivodato di Lublino.&lt;br&gt;Ricopre una superficie di 107,61 km\u00b2 e nel 2006 contava 6.497 abitanti.\nLa citt\u00e0 fu distrutta nel 1939 dalla Luftwaffe.\nA Frampol sono ambientati alcuni racconti scritti dal Premio Nobel Isaac Bashevis Singer, come \"Gimpel l'idiota\" e \"Il gentiluomo di Cracovia\"."}
{"id": "525508", "revid": "767487", "url": "https://it.wikipedia.org/wiki?curid=525508", "title": "La chiave a stella", "text": "La chiave a stella \u00e8 un romanzo di Primo Levi pubblicato nel 1978, che rinnova il filone della \"letteratura industriale\" in voga negli anni Sessanta.\nCon quest'opera Primo Levi si aggiudica il Premio Strega del 1979.\nTrama.\nIl romanzo \u00e8 composto da quattordici capitoli narrati in prima persona, ciascuno dei quali consiste di un episodio autonomo. In essi il narratore (che si pu\u00f2 identificare con l'autore) riferisce i racconti di Libertino Faussone, detto Tino, operaio specializzato nel montaggio di ponti, tralicci e gru. Faussone racconta casi ed eventi tratti principalmente dalle sue esperienze di lavoro; i colloqui tra il narratore e Faussone avvengono in una citt\u00e0 non nominata dell'Unione Sovietica, sul basso Volga, dove entrambi si trovano per lavoro e si sono incontrati.\nFaussone viene inviato in tutte le parti del mondo, dall'Alaska all'India, dall'Africa alla Russia, dove fa esperienze e vive avventure che a volte mettono a repentaglio la sua vita per la durezza del lavoro, sempre con i suoi attrezzi da montatore e la fiducia nelle proprie capacit\u00e0. Alla tranquillit\u00e0 di una vita sedentaria, sicura ma monotona, preferisce la variet\u00e0 del viaggio:\nAlla fine, \u00e8 il narratore/Levi a raccontare una sua avventura, in cui un cliente russo solleva una disputa su una partita di vernici apparentemente difettosa, e su come egli riesce a dimostrare la bont\u00e0 del prodotto.\nOrigine e caratteristiche.\nFin dagli anni sessanta Levi pensava di scrivere sul mondo del lavoro. Il \"seme\" di La chiave a stella si trova nel racconto \"Meditato con malizia\" pubblicato su \"La Stampa\" nel 1977, che diventer\u00e0 il primo capitolo del libro. Nel romanzo si riflettono le esperienze e gli incontri dell'autore, che pochi anni prima aveva compiuto diversi viaggi di lavoro a Togliattigrad. La citazione finale del libro, da \"Tifone\" di Joseph Conrad, suggerisce che Faussone sia il condensato degli incontri e delle esperienze di una vita.\nFaussone \u00e8 una sorta di personaggio epico che lotta contro le forze della natura con il solo bagaglio delle sue esperienze e delle sue abilit\u00e0. Per questo \"La chiave a stella\" \u00e8 un romanzo ottimista: Levi in questo suo primo romanzo di invenzione dimostra una straordinaria fiducia nell'uomo.\nIl lavoro in questo romanzo \u00e8 un attributo positivo per l'uomo: l'uomo che \"fa\", che \"agisce\", realizza se stesso ed \u00e8 con il lavoro che si nobilita anche nella sua parte spirituale. Faussone, uomo del fare, dimostra, raccontando al narratore, una profonda conoscenza degli uomini e una grande intelligenza riflessiva.\nIn queste pagine Primo Levi celebra il lavoro \"vero\", quello non di scrittore, con una frase significativa: \nLa lingua di Faussone \u00e8 colloquiale e quotidiana, caratterizzata dalla presenza di termini tecnici ed espressioni piemontesi e gergali, ed anche questo contribuisce a renderlo un personaggio vibrante e vivo."}
{"id": "525509", "revid": "27723", "url": "https://it.wikipedia.org/wiki?curid=525509", "title": "Euanthe", "text": ""}
{"id": "525510", "revid": "74801", "url": "https://it.wikipedia.org/wiki?curid=525510", "title": "Manuel Teixeira Gomes", "text": "\u00c8 stato il settimo Presidente della Repubblica dal 6 ottobre 1923 all'11 dicembre 1925.\nOnorificenze.\nPersonalmente \u00e8 stato insignito del titolo di:"}
{"id": "525511", "revid": "2194416", "url": "https://it.wikipedia.org/wiki?curid=525511", "title": "Census-designated place", "text": "La census-designated place (CDP, in italiano \"luogo ideato per il censimento\") designa una localit\u00e0 statunitense che lo United States Census Bureau distingue dai cosiddetti \"incorporated place\" (\"city\", \"town\", \"village\", \"borough\" ecc.): contrariamente a questi, non ha una forma di amministrazione comunale legalmente riconosciuta.\nDescrizione.\nGli \"unincorporated places\" (definizione generica di localit\u00e0 priva di amministrazione, in contrapposizione agli \"incorporated places\") statunitensi sono dunque all'ultimo livello della suddivisione territoriale ma, a parte qualche eccezione, sono soggetti direttamente all'amministrazione della contea della quale fanno parte. Dunque gli \"unincorporated places\" sottostanno al livello amministrativo provinciale e non a quello comunale anche se, negli Stati che le prevedono, possono essere sottoposti ad una \"township.\"\nLocalit\u00e0 con queste caratteristiche sono presenti nei censimenti degli Stati Uniti d'America sin dal 1850 ma \u00e8 dal 1980 che \u00e8 stata adottata la denominazione attuale, mentre dal 2000 \u00e8 stato eliminato il limite inferiore di abitanti necessario perch\u00e9 potessero essere censiti.\nNel censimento del 2000 \u00e8 risultato che 35.000.000 di statunitensi vivono in localit\u00e0 catalogate come \"census-designated places\". \u00c8 un dato che d\u00e0 un'idea dell'importanza di questi centri, per lo pi\u00f9 molto piccoli, ma che raggiungono anche dimensioni rilevanti.\nBench\u00e9 i CDP non abbiano confini ben fissati e la loro designazione, non solo in termini territoriali, possa cambiare da un censimento al successivo, una volta definiti sono categorizzati per fini statistici allo stesso livello degli \"incorporated place\". Nel New England per\u00f2, dove il territorio delle contee \u00e8 interamente ripartito in \"township\" che rappresentano in pratica i vari comuni delle stesse (un po' come avviene per i comuni italiani rispetto alle province), i CDP rappresentano nei fatti entit\u00e0 subcomunali (un po' come le frazioni italiane). Una situazione simile si ha in stati che hanno forme di amministrazione locale che come le \"town\" del New England coprono aree che definiscono una porzione del territorio della contea, slegandosi dal concetto di \"centro urbano\" tipico delle \"city\" o \"village\". \u00c8 il caso delle \"town\" dello Stato di New York e delle \"township\" del New Jersey, della Pennsylvania e del Michigan.\nIl censimento del 2010 contiene dati riguardanti i confini dei CDP molto pi\u00f9 accurati, anche grazie ad un programma specifico attivato nel 2008, il \"Participant Statistical Areas Program\" (PSAP), con il quale l'USCB ha invitato amministrazioni di tutti i livelli a fornire, anche con il coinvolgimento di privati, le correzioni ed integrazioni che ritenevano opportune.\nCriteri di definizione.\nFerme restando le peculiarit\u00e0 proprie appena definite, lo USCB elenca altre tipologie, criteri e caratteristiche utili per definire i CDP; tra queste:\nNelle indicazioni fornite per la redazione del censimento del 2010 si \u00e8 specificato che i CDP saranno considerati tutti come singole entit\u00e0, a meno che l'unione tra due o pi\u00f9 di essi risulti non solo da una difficile definizione dei confini, ma anche dall'aver verificato che sia comunemente riconosciuta come un'unica localit\u00e0."}
{"id": "525512", "revid": "22356", "url": "https://it.wikipedia.org/wiki?curid=525512", "title": "Metriacanthosaurus", "text": ""}
{"id": "525513", "revid": "838137", "url": "https://it.wikipedia.org/wiki?curid=525513", "title": "Euante", "text": ""}
{"id": "525515", "revid": "22356", "url": "https://it.wikipedia.org/wiki?curid=525515", "title": "Pierolapithecus", "text": ""}
{"id": "525516", "revid": "767487", "url": "https://it.wikipedia.org/wiki?curid=525516", "title": "Mexico (Pampanga)", "text": "Mexico \u00e8 una municipalit\u00e0 di Prima classe delle Filippine, situata nella Provincia di Pampanga, nella regione di Luzon Centrale.\nMexico \u00e8 formata da 43 baranggay:"}
{"id": "525519", "revid": "1745361", "url": "https://it.wikipedia.org/wiki?curid=525519", "title": "Adrastea", "text": ""}
{"id": "525525", "revid": "404449", "url": "https://it.wikipedia.org/wiki?curid=525525", "title": "Vincenzo Zaccheo", "text": "Biografia.\nDiplomatosi in ragioneria, svolge l'attivit\u00e0 di funzionario provinciale. Aderisce giovanissimo nel 1970 al Movimento Sociale Italiano di Giorgio Almirante, venendo eletto consigliere comunale di Latina, carica a cui verr\u00e0 riconfermato in tutte le successive elezioni.\nNel 1985 conquista il seggio di consigliere regionale del Lazio con il MSI-DN, fino al 1990.\nAlle elezioni politiche del 1994, tra le liste di Alleanza Nazionale \u00e8 eletto deputato alla Camera dei deputati, e verr\u00e0 rieletto anche nel 1996 e nel 2001.\nSindaco di Latina.\nAlle elezioni amministrative del 26 e 27 maggio 2002 viene eletto sindaco di Latina al primo turno con il 64,97% dei voti.\nAlle successive amministrative del 2007 vince il ballottaggio contro il candidato del centro-sinistra Maurizio Mansutti. Poco prima della sua elezione, la sua candidatura era stata messa in discussione da settori locali di Forza Italia e dell'UDC.\nDimissioni.\nIl 15 aprile 2010 \u00e8 stato sfiduciato dal consiglio comunale di Latina a seguito della pubblicazione, nel programma televisivo \"Striscia la notizia\", di un fuorionda in cui egli invitava Renata Polverini, neoeletta governatrice della regione Lazio, a \"\u00abNon appaltare a (Claudio, ndr) Fazzone\u00bb\", senatore del PdL di area forzista, coinvolto nei presunti scandali di origine mafiosa intorno al consiglio comunale di Fondi. Inoltre, nello stesso fuorionda, Zaccheo proferiva una frase di non facile discernimento, che nel programma televisivo venne inizialmente ricondotta ad una presunta raccomandazione per una propria figlia, ma non confermata nelle successive puntate.\nNuova candidatura a Latina.\nNel 2021 Zaccheo si candida nuovamente come sindaco di Latina, sostenuto dal centrodestra (Lega, Forza Italia, Fratelli d'Italia, UDC e Cambiamo!) e da due liste civiche, risultando essere il candidato pi\u00f9 votato al primo turno con il 48,3% accedendo, dunque, al ballottaggio con il sindaco uscente Damiano Coletta (35,6%).\nAl ballottaggio, Zaccheo perde la sfida con Coletta che ottiene il 54,9% dei consensi, contro il 45,1% di Zaccheo. Nonostante la sconfitta Zaccheo entra a far parte del consiglio comunale, in qualit\u00e0 di consigliere comunale di maggioranza, poich\u00e9 nonostante la sconfitta, al primo turno le liste di centrodestra hanno ottenuto oltre il 50%.\nProcedimenti giudiziari.\nNel febbraio 2017 viene indagato dalla Procura di Latina per il reato di concorso in truffa aggravata ai danni dello Stato, nell'ambito di una inchiesta sulla metropolitana leggera. Nel 2020 \u00e8 stato chiesto il rinvio a giudizio con le imputazioni di truffa aggravata ai danni dello Stato, abuso d'ufficio e falso. Nel gennaio 2021 il Tribunale di Roma ha dichiarato estinto il procedimento penale a suo carico per intervenuta prescrizione."}
{"id": "525527", "revid": "123713591", "url": "https://it.wikipedia.org/wiki?curid=525527", "title": "Libera universit\u00e0 di lingue e comunicazione IULM", "text": "La Libera universit\u00e0 di lingue e comunicazione IULM (o universit\u00e0 IULM) \u00e8 un'universit\u00e0 privata italiana di Milano, fondata nel 1968 dal francesista Silvio Federico Baridon, insieme al letterato e senatore a vita Carlo Bo.\n\u00c8 il primo ateneo in Italia ad avere istituito il corso di laurea in relazioni pubbliche.\nStoria.\nL'Ateneo fu fondato nel 1968 dalla Fondazione scuola superiore per interpreti e traduttori, su richiesta del professor Silvio Federico Baridon, come Istituto Universitario di Lingue Moderne (IULM).\nNel 1990 l'Ateneo istituisce la facolt\u00e0 di scienze della comunicazione e dello spettacolo. Nel 1997, l'istituto muta la sua denominazione, affiancando alla sigla originaria (acronimo di \"Istituto universitario di lingue moderne\") il sottotitolo \"Libera universit\u00e0 di lingue e comunicazione\". \nDallo statuto approvato nel 1998, l'ateneo ha assunto la denominazione \"Libera Universit\u00e0 di Lingue e Comunicazione IULM\", semplificato in \"Universit\u00e0 IULM\".\nStruttura.\nL'universit\u00e0 ha sede a Milano e Roma. Fino al 2010 aveva sede anche a Feltre, nell'antico palazzo Borgasio. Il corpo centrale della sede di Milano, progettato dall'ingegner Roberto Guiducci e dell'architetto Lorenzo Guiducci, \u00e8 stato ultimato nel 1993. A Milano ha sede anche la biblioteca, nata nel 1970 e dedicata a Carlo Bo. La sede di Roma \u00e8 situata nel centro della citt\u00e0, nella zona di Via del Corso.\nFacolt\u00e0.\nL'universit\u00e0 IULM \u00e8 organizzata in tre facolt\u00e0:\nDipartimenti.\nLa ricerca \u00e8 strutturata in tre principali dipartimenti:\nRettori.\nNel tempo si sono susseguiti i seguenti rettori:"}
{"id": "525528", "revid": "122667109", "url": "https://it.wikipedia.org/wiki?curid=525528", "title": "La visita della vecchia signora", "text": "La visita della vecchia signora (\"Der Besuch der alten Dame\") \u00e8 il titolo di un dramma di Friedrich D\u00fcrrenmatt scritto nel 1955 ed \u00e8 una fra le sue opere pi\u00f9 conosciute. L'opera tratta i temi della vendetta, della colpa individuale e collettiva, dell'onnipotenza del denaro e della corruzione morale collettiva.\nIl dramma si svolge nell'immaginaria cittadina di G\u00fcllen (\u201cletamaio\u201d in svizzero-tedesco), villaggio che fu un centro culturale di primo piano, ma in pochi decenni decadde in una situazione di abbandono e di crisi socio-economica.\nTrama.\nAll'inizio dell'azione la citt\u00e0 sta preparando le celebrazioni per l'arrivo di Claire Zachanassian, un tempo cittadina di G\u00fcllen e ora multimiliardaria, tornata a visitare il paese natio. Claire Zachanassian giunge nel paese con suo marito (durante lo spettacolo ne cambier\u00e0 diversi, che D\u00fcrrenmatt suggerisce siano interpretati sempre dallo stesso attore) e con un seguito a dir poco grottesco. Dopo alcuni convenevoli, annuncia ai concittadini la vera ragione della sua visita: in giovent\u00f9 rimase incinta dalla relazione avuta con il fidanzato Alfredo III, che per\u00f2 neg\u00f2 la paternit\u00e0 e corruppe due ubriaconi perch\u00e9 dichiarassero in tribunale di aver avuto rapporti con Claire Zachanassian.\nLa ragazza venne cacciata con disonore dal villaggio e bollata come prostituta. Dopo aver accumulato uno straordinario patrimonio con una serie di fortunati matrimoni, offre un miliardo di franchi a G\u00fcllen per l'omicidio di Alfredo III, che negli anni era diventato uno dei cittadini pi\u00f9 stimati della citt\u00e0. Gli abitanti rifiutano energicamente, ma iniziano presto ad acquistare beni costosi a credito, anche dal negozio dello stesso Alfredo III, come se si aspettassero l'arrivo di nuove risorse nel futuro.\nAlfredo III se ne rende conto ed inizia ad allarmarsi. Gli abitanti di G\u00fcllen iniziano lentamente ma inesorabilmente a mutare il loro atteggiamento di sostegno a suo favore. Diventa presto ovvio che l'unica strada per sostenere un tale livello di indebitamento \u00e8 la sua morte. Inizialmente ciascuno sembra sperare che avvenga qualche incidente. Claire Zachanassian da parte sua attende soltanto che gli abitanti prendano la loro decisione (scommette che anche la giustizia pu\u00f2 essere comprata e che gli abitanti cederanno).\nL'epilogo le d\u00e0 ragione. Anche l'ultimo baluardo dell'etica, il preside della scuola, cede. In un'ambigua assemblea popolare Alfredo III viene ucciso collettivamente, mentre il Borgomastro dichiara che giustizia \u00e8 finalmente stata fatta. Mentre Claire Zachanassian consegna l'assegno ai cittadini, il tono cupo dell'opera cambia divenendo quasi farsesco. Ironicamente \u00e8 proprio Claire Zachanassian a sembrare la meno soddisfatta per una vendetta attesa cos\u00ec a lungo.\nTemi principali.\nNonostante l'autore sottolinei spesso che \"La visita\" \u00e8 da interpretare principalmente come una commedia, \u00e8 difficile ignorare il tono cupo ed oscuro di moltissimi passaggi, e l'angoscia crescente di un Alfredo Ill braccato come un animale (il paragone \u00e8 infatti con una pantera). Il fondamentale messaggio sottostante l'opera \u00e8 che nella moderna societ\u00e0 capitalistica il denaro pu\u00f2 ottenere ogni cosa, come si evince dall'arrivo di Claire Zachanassian che, promettendo ricchezze, induce le persone ad odiare e persino ad uccidere, e si abusa del concetto di giustizia, distorcendolo in modo grottesco, tema che D\u00fcrrenmatt affronta in molti suoi lavori.\nPrima rappresentazione originale.\nLa prima rappresentazione originale ebbe luogo allo \"Schauspielhaus\" di Zurigo il 29 gennaio 1956, con la celebre attrice tedesca Therese Giehse nel ruolo della protagonista Claire Zachanassian.\nL'opera in musica.\nD\u00fcrrenmatt trasform\u00f2 in seguito il dramma in un libretto per musica. La partitura fu scritta dal compositore austriaco Gottfried von Einem. L'opera in 3 atti, con il medesimo titolo, and\u00f2 in scena per la prima volta alla Staatsoper di Vienna il 23 maggio 1971, con il mezzosoprano Christa Ludwig e il baritono Eberhard Waechter nei ruoli dei protagonisti, sotto la direzione di John Pritchard. (Della rappresentazione esiste una registrazione in 2 CD dell'etichetta Orpheo, con i medesimi interpreti).\nLa pi\u00e8ce \u00e8 stata inoltre il soggetto dell'ultimo musical del team creativo composto dal compositore John Kander e del paroliere Fred Ebb. Il musical, intitolato \"The Visit\" e su libretto di Terrence McNally, ebbe una lunga gestazione e dopo il debutto a Chicago nel 2001 fu rimaneggiato a lungo prima di debuttare a Broadway nel 2015. \"The Visit\" rimase in cartellone al Lyceum Theatre di Broadway dal marzo al giugno 2015 con la regia di John Doyle e un cast che annoverava Chita Rivera e Roger Rees nei ruoli rispettivamente di Claire Zachanassian e Alfredo III."}
{"id": "525531", "revid": "2194416", "url": "https://it.wikipedia.org/wiki?curid=525531", "title": "Scienze della comunicazione", "text": "Le scienze della comunicazione sono le scienze sociali che studiano la comunicazione umana. Le scienze coinvolte in questi studi sono numerose e si differenziano non solo per gli approcci, ma anche per le tipologie di fenomeni comunicativi che osservano. \nIn ambito accademico quando si parla di comunicazione si allude quasi sempre alle comunicazioni di massa (giornalismo, radio, televisione, cinema, nuovi media) e ai processi comunicativi di tipo istituzionale o professionale, cio\u00e8 la comunicazione pubblica (intesa come comunicazione della pubblica amministrazione), la comunicazione sociale e la comunicazione d'impresa, comprendente la pubblicit\u00e0, le pubbliche relazioni e alcuni segmenti del marketing. Di solito, invece, per riferirsi ai processi di comunicazione interpersonale si parla di \"scienze del linguaggio\".\n&lt;br&gt;\nDiscipline.\nSociologia.\nI fenomeni comunicativi, e in particolare mediatici, sono da sempre oggetto di interesse della sociologia. Se con la locuzione \"scienze della comunicazione\", al plurale, ci si riferisce all'insieme delle scienze sociali coinvolte nella ricerca in quest'\u00e0mbito, con \"\"scienza\" della comunicazione\" si intende la sociologia dei processi comunicativi. Il lavoro dei sociologi americani Melvin DeFleur e Sandra Ball-Rokeach, pubblicato in forma di manuale per la prima volta nel 1985, raccoglie i presupposti teorici fondamentali per lo studio della comunicazione ed \u00e8 considerato la base di tutti gli studi comunicazionali, anche se questi hanno origini pi\u00f9 remote, e cio\u00e8 nella sociologia di immediata derivazione marxista della scuola di Francoforte. Un'altra scuola famosa \u00e8 quella di Palo Alto, facente riferimento a Marshall McLuhan.\nUn altro importante modello teorico di approccio sociologico \u00e8 stato proposto da John Baptist Thompson in quella che in origine era la sua tesi di dottorato, nota in italiano con il titolo \"Mezzi di comunicazione e modernit\u00e0. Una teoria sociale dei media\". In tale saggio Thompson propone un modello teorico efficacissimo per comprendere l'influenza determinante che i media hanno sui comportamenti umani.\nAlla sociologia interessa il processo comunicativo in quanto tale, analizzando il suo concreto atteggiarsi nei contesti sociali, a livello micro (per il quale la teoria pi\u00f9 famosa \u00e8 la metafora teatrale di Erving Goffman) e a livello macro, e partendo dal presupposto che la comunicazione \u00e8 la principale attivit\u00e0 umana in quanto \u00abnon si pu\u00f2 non comunicare\u00bb.\nLa sociologia si occupa anche di tutti gli aspetti della comunicazione d'impresa: relazioni pubbliche, pubblicit\u00e0, \"corporate communication\", \"customer relationship management\" e, anche attraverso la metodologia della ricerca sociale (che si avvale di tecniche statistiche per la rilevazione dei dati e della sociologia per le analisi qualitative degli stessi), marketing analitico, strategico e operativo. Insieme con la scienza politica si occupa di comunicazione pubblica e sociale.\nConsiderando la definizione di Fred N. Kerlinger e Howard B. Lee, in base alla quale una teoria scientifica \u00e8 anche ci\u00f2 che consente di fornire spiegazioni e previsioni di fenomeni attraverso procedimenti logico-deduttivi e non sperimentali, la sociologia ha sistematizzato i modelli teorici di approccio agli studi comunicativi, prendendo in considerazione sia quelli di derivazione scientifico-sociale sia quelli filosofico-speculativi. Si possono distinguere fondamentalmente cinque grandi scuole di pensiero, che sono fondamentalmente le quattro grandi correnti della sociologia, a loro volta distinte in oggettiviste e soggettiviste, che applicano ai processi comunicativi la stessa visione complessiva e generale che hanno della realt\u00e0:\nPsicologia.\nUn contributo allo studio dei processi di comunicazione di massa proviene dalla psicologia cognitiva e dalla psicologia sociale. La psicologia si occupa principalmente di due elementi:\nI due elementi sono studiati soprattutto mediante approcci psicosociali, mentre dei comportamenti dei singoli individui in relazione ai loro effetti si occupano soprattutto i cognitivisti.\nSemiotica.\nLa semiotica \u00e8 la teoria dei segni. Essa, soprattutto nelle sue versioni strutturale, generativa e interpretativa, ha da sempre sviluppato il suo interesse speculativo verso la comunicazione, in ogni suo aspetto individuale e collettivo, inglobando il fenomeno nella pi\u00f9 ampia sfera della \"significazione\", ossia di tutto ci\u00f2 che gli esseri umani usano per dare senso a se stessi e al mondo: dalla verbalit\u00e0 delle lingue alle immagini, dalla gestualit\u00e0 allo spazio, dal corpo nella sua complessit\u00e0 a, soprattutto, una continua mescolanza e ibridazione di tutto ci\u00f2. Oggi la semiotica generativa trova spazio in molteplici \u00e0mbiti di riflessione e applicazione, soprattutto nel disegno industriale e nella comunicazione pubblicitaria e visiva.\nIn Italia, nonostante l'enorme influenza di Umberto Eco, la semiotica non gode in \u00e0mbito accademico di un riconoscimento univoco ufficiale. Gli insegnamenti di semiotica e semiologia (ad esempio Semiotica generale, Semiotica del testo, Semiotica narrativa) afferiscono quasi sempre al settore scientifico-disciplinare della filosofia del linguaggio (M-FIL/05, precisamente \"Filosofia e teoria dei linguaggi\"), pi\u00f9 raramente a quello dell'estetica (M-FIL/04), ma anche, specie quando si tratta di insegnamenti di semiotica delle arti e dello spettacolo, in settori del raggruppamento L-ART.\nAltri contributi.\nAltri contributi allo studio dei processi comunicativi vengono dai diversi rami della linguistica, dall'antropologia, dai \"cultural studies\", mentre le scienze dell'educazione e della formazione si occupano dell'educazione all'uso dei media nonch\u00e9, insieme con la psicologia e la stessa sociologia, dell'ottimizzazione dei processi comunicativi aziendali interni.\nLa scienza politica si occupa di studiare la nascita e l'evoluzione delle esigenze informative e di pubblicit\u00e0 degli atti parlamentari e della pubblica amministrazione, dell'\"e-government\", della multimedialit\u00e0 e dell'implementazione delle nuove tecnologie nella pubblica amministrazione, nonch\u00e9 di analizzare, osservare e implementare strategie di comunicazione politica. Studia altres\u00ec la libert\u00e0 informativa e pi\u00f9 in generale comunicativa in rapporto al sistema politico, non nel diritto, come fa la scienza giuridica, ma nel suo concreto atteggiarsi.\nLa storia si occupa della nascita e dell'evoluzione dei mezzi di comunicazione nel tempo e la storia sociale del cambiamento della societ\u00e0 in relazione alla loro introduzione, nonch\u00e9 del loro impatto sulle abitudini sociali in una prospettiva storica.\nLa geografia si occupa delle trasformazioni dello spazio dovute all'impatto di mezzi, strumenti e reti di comunicazione, tant'\u00e8 che negli ultimi anni si sta cominciando a sviluppare una branca della geografia antropica detta proprio geografia della comunicazione, derivata soprattutto dalla geografia economico-politica ma presentante forti assonanze con la geografia culturale.\nLa scienza giuridica si occupa della regolamentazione giuridica della comunicazione: per diritto dell'informazione solitamente si intende quella branca del diritto pubblico (in particolare costituzionale e amministrativo) che studia la normativa a proposito dei mezzi di comunicazione di massa, che, in alcuni ordinamenti, pu\u00f2 avere anche risvolti penalistici, con particolare riferimento alla tutela della personalit\u00e0, dell'onore, del decoro e della reputazione nonch\u00e9 ai reati politici e d'opinione. Anche il diritto privato per\u00f2 si occupa di comunicazione: il diritto dell'immagine e il diritto d'autore, sebbene trasversali, riguardano molto pi\u00f9 la sfera privatistica (e in particolare, per gli aspetti che riguardano la tutela degli interessi economici derivanti dallo sfruttamento dell'immagine e delle opere dell'ingegno, quella civilistica), come pure, pi\u00f9 in generale, la tutela giurisdizionale e non giurisdizionale degli interessi legittimi derivanti dall'uso dei mezzi di comunicazione.\nL'organizzazione delle imprese si occupa di management dei processi comunicativi aziendali.\nUlteriori contributi, soprattutto di tipo operativo, provengono dalla linguistica computazionale, campo di studi radicato e particolarmente sviluppato nell'Universit\u00e0 di Salerno, dove diedero vita al primo dipartimento di ricerca in scienze della comunicazione d'Italia proprio dei linguisti: Emilio d'Agostino, Tullio De Mauro, Annibale Elia.\nInfine anche l'antropologia si occupa di significazione, sebbene, a differenza della semiotica, in stretto rapporto con il contesto che studia correlativamente e non indipendentemente dal segno.\nIn Italia.\nAnche se il sito ufficiale dell'Universit\u00e0 di Bologna riporta che questa \u00e8 stata la prima universit\u00e0 a offrire un corso di laurea in Scienze della comunicazione, attivato nel 1992, , in realt\u00e0 le sedi pilota in cui fu istituito il corso di laurea, di cui alla tabella XL annessa al R.D. 1592/1933 come da modifica del 1989, furono le facolt\u00e0 di Lettere e filosofia delle universit\u00e0 di Salerno, Torino e Siena, ove il corso di laurea inizi\u00f2 a essere erogato nell'anno accademico 1990-1991. L'anno successivo si aggiunsero la facolt\u00e0 di Lettere e filosofia dell'ateneo felsineo, la facolt\u00e0 di Sociologia dell'Universit\u00e0 degli studi di Roma \"La Sapienza\" e la facolt\u00e0 di Scienze della formazione dell'Universit\u00e0 degli studi di Palermo. Era comunque gi\u00e0 attivo un insegnamento ufficiale di Teorie e tecniche delle comunicazioni di massa in numerose facolt\u00e0 di Scienze politiche, Sociologia e Lettere e filosofia di molti atenei italiani; il primo insegnamento di questo tipo era stato attivato una ventina d'anni prima presso la facolt\u00e0 di Scienze politiche \"Cesare Alfieri\" dell'Universit\u00e0 di Firenze."}
{"id": "525534", "revid": "1442080", "url": "https://it.wikipedia.org/wiki?curid=525534", "title": "Eustreptospondylus oxoniensis", "text": "L'eustreptospondilo (\"Eustreptospondylus oxoniensis\"), come il suo simile \"Piatnitzkysaurus\", era un dinosauro carnivoro vissuto nel Giurassico medio.\nUno scheletro ben conservato.\nI resti di questo dinosauro sono stati rinvenuti in Inghilterra, e a tutt'oggi rappresentano lo scheletro meglio conservato di grande dinosauro carnivoro del Giurassico inglese. Lo stesso \"Megalosaurus\", famoso per essere stato il primo dinosauro descritto scientificamente, \u00e8 noto per resti poco pi\u00f9 che frammentari. L'eustreptospondilo, invece, \u00e8 conosciuto per uno scheletro pressoch\u00e9 completo a cui mancano solo le estremit\u00e0 degli arti anteriori e parte del cranio. \nIl predatore delle isole.\nRispetto al suo \"cugino\" pi\u00f9 famoso, questo dinosauro era di costituzione pi\u00f9 leggera e di dimensioni minori: raggiungeva i 6 metri di lunghezza, i 2,4 di altezza e pesava probabilmente 500-600\u00a0kg. Nonostante ci\u00f2, era comunque un carnivoro dalla mole rispettabile, che scorrazzava per i boschi e le pianure dell'Europa del Giurassico medio: a quel tempo, il Vecchio Continente era costituito da una serie di isole sparse (a causa della tettonica a zolle che a quel tempo sollev\u00f2 il fondo marino e allag\u00f2 le terre emerse pi\u00f9 basse). \nL'eustreptospondilo possedeva un cranio robusto, una coda rigida e allungata, due zampe posteriori robuste e armate di artigli e due anteriori corte. Nella serie della BBC nuota da un'isola all'altra.\nUn incubo tassonomico.\nNel 1832, Hermann von Meyer descrisse i resti, molto parziali, di un animale che chiam\u00f2 \"Streptospondylus altdorfensis\", proveniente dal Giurassico medio della Francia. Dieci anni dopo, tocc\u00f2 a sir Richard Owen descrivere un'altra specie del genere, basata su una sola vertebra rinvenuta in Inghilterra, che denomin\u00f2 \"Streptospondylus cuvieri\". Questo resto, trovato nei pressi di Oxford, and\u00f2 perduto. Pi\u00f9 di un secolo dopo, Alick Donald Walker descrisse uno scheletro completo trovato tempo prima, che denomin\u00f2 \"Eustreptospondylus oxoniensis\" per distinguerlo dai resti incompleti scoperti dai colleghi dell'Ottocento. In precedenza, lo scheletro era stato attribuito al genere \"Megalosaurus\" e poi alla specie \"Streptospondylus cuvieri\".\nL'incubo tassonomico non era finito: dopo ulteriori confusioni riguardanti l'attribuzione o meno al genere \"Streptospondylus\", nel 2000 Rauhut riscontr\u00f2 che le differenze tra \"Eustreptospondylus\" e un genere di megalosauride poco noto, \"Magnosaurus\", erano minime, e nel 2003 propose una sinonimia con quest'ultimo genere. In questo modo, il nome corretto della specie dovrebbe essere \"Magnosaurus oxoniensis\". Altri paleontologi tuttavia non sono d'accordo e i due generi sono ancora ritenuti essere distinti."}
{"id": "525539", "revid": "339392", "url": "https://it.wikipedia.org/wiki?curid=525539", "title": "D.M.", "text": ""}
{"id": "525542", "revid": "83531", "url": "https://it.wikipedia.org/wiki?curid=525542", "title": "Gian Battista Brocchi", "text": "Contribu\u00ec a elevare a scienza lo studio dei fossili visti come indicatori di determinate fisionomie ed et\u00e0 dei terreni che li contenevano.\nDescrisse le miniere e la struttura geologica del Bresciano e del Val di Fassa, dando un valido contributo alla metallurgia e alla chimica metallurgica.\nImportanti le raccolte botaniche effettuate sia nel Bresciano sia negli altri luoghi da lui visitati.\nBiografia.\nStudi\u00f2 giurisprudenza e teologia all'Universit\u00e0 di Padova ma si interess\u00f2 presto di scienze naturali: geologo e paleontologo, si occup\u00f2 anche di mineralogia, botanica e zoologia.\nFu professore di storia naturale al Liceo di Brescia dal 1801 al 1808, anno in cui fu chiamato nell'amministrazione napoleonica del Regno d'Italia come Ispettore delle miniere e si trasfer\u00ec a Milano. Brocchi mantenne questo incarico fino allo scioglimento del Consiglio delle Miniere nel 1814 e pubblic\u00f2 tre trattati mineralogici su alcune valli lombarde e sudtirolesi; suo il \"Trattato mineralogico e chimico sulle miniere di ferro del Dipartimento del Mella\" (Brescia 1808).\nTra 1811 e 1819 comp\u00ec frequenti viaggi di indagine naturalistica e soprattutto geologica in varie regioni d'Italia interessandosi in particolare ai terreni vulcanici di Lazio e Campania.\nNel 1821 visit\u00f2 anche Carnia e Carinzia.\nDal 1822 dedic\u00f2 i suoi studi all'Egitto, alla Siria e al Sennar dove mor\u00ec.\nTributi.\nGli \u00e8 stato dedicato un liceo a Bassano del Grappa, il Liceo G.B. Brocchi, edificato nel palazzo appartenuto allo scienziato, presenta affreschi di Jacopo Da Ponte.\nUn busto di Gian Battista Brocchi verr\u00e0 donato dello scienziato e naturalista barone Achille De Zigno, padovano, al Museo di Geologia di Bologna, in occasione del \"Secondo Congresso Internazionale di Geologia\" l\u00ec tenutosi nel 1881. La citt\u00e0 di Padova gli ha intitolato una via.\nBibliografia.\n\"Dello Stato Fisico del Suolo di Roma (Memoria per servire d'illustrazione alla carta geognostica di questa citt\u00e0),\" opera del 1820, Stamperia De Romanis, Roma"}
{"id": "525547", "revid": "9316", "url": "https://it.wikipedia.org/wiki?curid=525547", "title": "Arcidiocesi di M\u00e9xico", "text": ""}
{"id": "525553", "revid": "122687686", "url": "https://it.wikipedia.org/wiki?curid=525553", "title": "L'ora di tutti", "text": "L'ora di tutti \u00e8 un romanzo della scrittrice italiana Maria Corti, pubblicato nel 1962, ispirato alle vicende della battaglia di Otranto, con la quale i Turchi espugnarono nel 1480 la citt\u00e0 salentina, che all'epoca era uno dei porti pi\u00f9 importanti della regione.\nIl romanzo segue, con gli occhi e le parole di cinque personaggi coinvolti nella storia, il dipanarsi delle varie fasi della battaglia, dall'assalto alla valorosa resistenza alla resa finale. Il romanzo \u00e8 quindi suddiviso in cinque racconti reciprocamente intrecciati. Ogni racconto \u00e8 narrato in prima persona dai vari protagonisti, e sono legati a varie vicende (la battaglia contro il nemico comune, la difesa della propria citt\u00e0 e dei propri valori, ecc.).\nProtagonisti.\nPersonaggi ai quali \u00e8 dedicato un capitolo:\nPersonaggi minori: \nErrori e curiosit\u00e0.\nNell'opera si riscontrano errori e incongruenze storiche:\nNel libro si fa solo un piccolo riferimento all'altro capitano Giovanni Antonio Delli Falconi, anche lui morto eroicamente nella battaglia contro i turchi."}
{"id": "525556", "revid": "4711", "url": "https://it.wikipedia.org/wiki?curid=525556", "title": "Milwaukee, Wisconsin", "text": ""}
{"id": "525557", "revid": "1863966", "url": "https://it.wikipedia.org/wiki?curid=525557", "title": "Guerra di Otranto", "text": "La guerra di Otranto (o sacco di Otranto o battaglia d'Otranto ) \u00e8 stata un'operazione militare che ha comportato l'assedio, la conquista, il saccheggio e la liberazione della citt\u00e0 di Otranto nel 1480-1481, quando un esercito ottomano, in realt\u00e0 diretto a Brindisi, ma dirottato pi\u00f9 a sud da un forte vento di tramontana, attacc\u00f2 la citt\u00e0 salentina, allora appartenente agli aragonesi. Lo sbarco avvenne su una spiaggia a nord di Otranto che prese il nome proprio da questo avvenimento: ancor oggi si chiama baia dei Turchi.\nLa citt\u00e0 fu posta sotto assedio per circa due settimane e i suoi abitanti si rifugiarono all'interno delle mura resistendo e respingendo con vigore le offese. A scatenare l'assedio e le crudelt\u00e0 dell'esercito turco comandato dall'abile condottiero Ahmet Pasci\u00e0 fu l'uccisione da parte dei difensori di Otranto dell'ambasciatore turco inviato per negoziare la resa, cosa ritenuta sacra dai turchi. Al comando delle truppe scelte dei Giannizzeri e sparando colpi di artiglieria di una grandezza mai vista prima riuscirono ad aprire una breccia. Gli otrantini, per la maggior parte male armati e non avvezzi al combattimento, non riuscirono a contenere la furia degli invasori soccombendo sotto i colpi di scimitarra. I bambini pi\u00f9 fortunati e molte giovani donne furono presi e portati in Turchia, altri furono violentati e uccisi con le donne, altri ancora dovettero subire tremende mutilazioni.\nAl termine della battaglia, il 14 agosto 1480 furono decapitati sul colle della Minerva 800 otrantini (maschi dai 14 anni in su) che si erano rifiutati di rinnegare la religione cristiana: sono ricordati come i santi Martiri di Otranto, le cui reliquie sono custodite nella cattedrale del paese. Sono stati canonizzati come santi martiri nel 2013.\nIn seguito alla battaglia e all'invasione degli ottomani, and\u00f2 distrutto il monastero di San Nicola di Casole, che ospitava allora una delle biblioteche pi\u00f9 ricche d'Europa.\nAntefatto.\nMaometto II, a circa un trentennio dalla presa di Costantinopoli (1453) disponeva di una flotta e un esercito sempre pi\u00f9 efficaci in grado da minacciare l'Europa e tale era anche la sua artiglieria capace di produrre consistenti devastazioni.\nSu questa base aveva provato a liberarsi dei Cavalieri di Rodi, aveva fallito nel suo intento e alla ricerca di nuove guerre aveva posto fra i suoi obiettivi Rodi l'ultima isola nemica che resisteva, circondata dai possessi del sultano.\nNel maggio del 1480 la flotta turca fece rotta ancora una volta su Rodi, e Ferrante di Napoli sped\u00ec due grosse navi in soccorso ai cavalieri gerosolimitani. Ordin\u00f2 che le due galee battessero bandiera veneziana, acciocch\u00e9 raggiungessero indisturbate l'isola. Invece, la Repubblica di Venezia non soltanto s'accorse dello stratagemma, ma temendo ritorsioni da parte degli ottomani, s'affrett\u00f2 ad inviare a Costantinopoli una delegazione speciale affinch\u00e9 denunciasse al Sultano l'inganno di Ferrante e ribadisse la neutralit\u00e0 di Venezia nel conflitto contro gli Ospedalieri.\nRodi tuttavia non era l'unico obiettivo di Maometto II: aveva infatti in progetto di far salpare una seconda flotta approntata a Valona e di attaccare il reame di Napoli, scovando il pretesto in presunti diritti turchi sull'eredit\u00e0 dei principi di Taranto. Indipendentemente dalla sua manifesta volont\u00e0 di realizzare il sogno di espugnare Roma, Maometto II intendeva inoltre punire Ferrante per l'aiuto da questi fornito ai Cavalieri di Rodi e agli insorti albanesi.\nLa crisi italiana di quegli anni favoriva d'altronde i turchi. Gli Stati italiani divisi tra loro non avrebbero contrapposto nell'immediato alcuna forza politico-militare. I turchi sapevano inoltre che le armate aragonesi e pontificie erano impegnate dal 1478 contro Firenze, e in questo quadro generale concepirono il proposito di occupare un lembo strategico del Salento, come testa di ponte e spina nel fianco delle potenze cristiane.\nIn aggiunta, il 25 gennaio 1479 la Serenissima e Maometto II avevano sottoscritto la pace, ponendo fine alla guerra turco-veneziana. Fiaccata da un conflitto durato quasi diciassette anni e affrontato pressoch\u00e9 da sola, Venezia aveva dimostrato una ferma intenzione di mantenere una politica tenacemente neutrale nel Levante, anche quando venne a conoscenza, nell'agosto del 1479, del progetto della Sublime Porta di sbarcare sulla costa salentina. Inoltre, il pasha di Valona, Ahmed, al quale era stato affidato il comando dell'operazione, aveva perfino chiesto alla Serenissima di unirsi all'attacco contro Ferrante, il quale, nel 1477 in pieno conflitto turco-veneziano, non aveva esitato a sottoscrivere un accordo con Maometto II, in base al quale i porti del Sud sarebbero stati aperti alle navi ottomane purch\u00e9 il loro impiego militare fosse esclusivamente mirato contro Venezia. La Signoria tuttavia rifiut\u00f2 l'accordo e allo stesso tempo, per\u00f2, tacque la notizia tenendola nascosta a Roma e a Napoli.\nIl 2 luglio 1480, il Senato scriveva al capitano generale Vittore Soranzo come avesse ricevuto le sue quattro lettere, l'ultima datata 24 giugno 1480 da Corf\u00f9, cos\u00ec come un resoconto di Marco de Mello. Da questi dispacci la Serenissima aveva appreso non soltanto della partenza da Costantinopoli della flotta ottomana, ma anche di come essa si fosse divisa in due squadre, una diretta a Rodi e l'altra verso l'Adriatico. Il Senato istru\u00ec dunque Soranzo di sorvegliare le coste veneziane e di tenere pronta la flotta, ingaggiando battaglia soltanto in caso d'aggressione da parte dei turchi. Se invece la flotta ottomana avesse tirato dritto in Puglia, Soranzo doveva limitarsi a continuare la sua pattuglia nel Golfo oppure approdare a Corf\u00f9, a seconda della necessit\u00e0, evitando categoricamente ogni scontro. Una flotta di 28 galee turche, come previsto, sost\u00f2 a Modone con la richiesta di viveri e di libero accesso fino alla Puglia. Il capitano generale Soranzo, raggiunti gli ottomani con le sue galee, s'accord\u00f2 di procurare loro dei biscotti. Dopodich\u00e9, le galee turche salparono alla volta di Valona, attraversando il canale di Corf\u00f9, monitorati per\u00f2 dai veneziani che li seguivano attentamente da dietro per poi separarsi a Corf\u00f9. E da l\u00ec la flotta del Soranzo si lev\u00f2 una seconda volta per continuare a seguire da lontano le 70 galee ottomane, quando queste infine partirono alla volta di Otranto.\nL'occupazione turco-ottomana di Otranto.\nL'arrivo dell'armata.\nL'armata turca attravers\u00f2 dunque il canale d'Otranto di notte e, il 28 luglio 1480, a causa di una portentosa tramontana, si ritrov\u00f2 davanti a Otranto, porto facile da espugnare e pi\u00f9 vicino alla costa albanese. Otranto era una citt\u00e0 ricca e fiorente ma mal fortificata nei confronti di un attacco portato dalle artiglierie turche. Comandante della flotta turca era Gedik Ahmet Pasci\u00e0, noto come Giacometto, rinnegato greco o forse albanese, che era stato uno dei primi fra coloro che avevano istruito i Turchi sull'arte della navigazione. Gedik Ahmet Pasci\u00e0 era stato da poco nominato 'sancak bey', governatore del sangiaccato (cio\u00e8 parte di una provincia) di Valona.\nLa sua flotta era imponente. Stando alle varie fonti storiche essa era composta da un numero compreso tra le 70 e le 200 navi nominalmente capaci di trasportare tra i 18.000 e i 100.000 uomini: cifre in continua oscillazione nelle stime anche a seconda della classificazione di ciascuna imbarcazione poich\u00e9 le armate marittime, oltre alle navi da guerra, includevano una serie di legni minori che andavano dalla nave da trasporto sino alla piccola barca di appoggio. Per approssimazione, la flotta doveva disporre in fatto di navi da guerra di 90 galee, 40 galeotte e altre 20 navi, per un totale quindi di circa 150 imbarcazioni. \u00c8 pi\u00f9 credibile quindi un numero trasportabile pari a 18.000 uomini.\nIl 28 luglio, presso i laghi Alimini, dalla flotta turca sbarcarono 16.000 uomini (nella zona oggi chiamata baia dei Turchi). Nei primi momenti dello sbarco si scontrarono in isolate scaramucce con i soldati della guarnigione otrantina che cercava di bloccarli mentre scendevano dai navigli. Tuttavia, i soldati pugliesi furono messi alle strette dal continuo accrescersi delle forze turche e costretti a riparare nelle mura. Akhmet invi\u00f2 un primo messaggero, di nome Turcman o Turciman, a trattare con gli idruntini: gli propose il permesso di lasciare la citt\u00e0 senza colpo ferire a patto che prima abiurassero pubblicamente la fede in Cristo. Il popolo insorse contro il mediatore, che per\u00f2 scamp\u00f2 al linciaggio e comunic\u00f2 al Pasci\u00e0 il rifiuto di Otranto alla conversione. Un secondo messaggero, forse latore di un ultimatum, non riusc\u00ec nemmeno ad avvicinarsi a Otranto perch\u00e9 fu trafitto da una freccia alle porte della citt\u00e0.\nL'assedio.\nA quel punto, portate a terra le artiglierie, Ahmet Pasci\u00e0 cominci\u00f2 l'assedio. Il 29 luglio la guarnigione e tutti gli abitanti abbandonarono il borgo in mano ai Turchi per ritirarsi nel castello che ne costituiva la cittadella. Gi\u00e0 il giorno successivo al primo attacco i Turchi, occupato il borgo, compivano razzie nei casali vicini.\nA difendere Otranto c'erano solo 2.000 uomini guidati dai capitani Francesco Zurlo e Giovanni Antonio Delli Falconi; la citt\u00e0 sguarnita e mal difesa, non avrebbe potuto contenere a lungo l'impeto dell'artiglieria turca, ma volle resistere comunque. Quando Ahmet Pasci\u00e0 pretese la resa dai difensori, questi rifiutarono immediatamente. Zurlo sdegnosamente respinse la proposta di Ahmet\u00a0\u2013 la vita in cambio della resa\u00a0\u2013 e in risposta le artiglierie turche martellarono immediatamente con il loro fuoco la citt\u00e0. Subito partirono dei messaggeri per avvisare il re di Napoli, che si apprest\u00f2 ad inviare richieste d'aiuto ai regni cristiani.\nLa cittadella otrantina era sprovvista di cannoni e le sue mura vennero incessantemente colpite dalla formidabile artiglieria ottomana. Gli otrantini opposero un'eroica resistenza; durante la notte e nella situazione pi\u00f9 disperata, il popolo guidato da Ladislao De Marco, si raccolse nella cattedrale e qui giur\u00f2 di resistere sino all'ultimo.\nLe truppe musulmane si erano divise in due gruppi. Di questi uno proseguiva il bombardamento e l'assedio e l'altro, separato in piccoli reparti, dilagava nel territorio saccheggiando, devastando, facendo molti schiavi e sconfinando anche a Lecce e Taranto.\nLa difesa si protrasse disperatamente per due settimane, ma rest\u00f2 vana l'attesa dei soccorsi di Ferrante, re di Napoli, e del di lui figlio Alfonso duca di Calabria. In effetti, per\u00f2, agli appelli del re risposero il cugino Ferdinando il Cattolico e il Regno di Sicilia, in quel tempo guidato dal Vicer\u00e9 Gaspare de Spes. Si cominciarono ad ammassare navi nei porti per creare una flotta cristiana, ma occorreva pi\u00f9 tempo per prepararsi alla guerra.\nLa caduta di Otranto.\nLa resistenza eroica.\nL'11 agosto, dopo 15 giorni d'assedio, Ahmet ordin\u00f2 l'attacco finale, durante il quale riusc\u00ec a sfondare. I Turchi entrarono nella citt\u00e0 attraverso la \"Porticella\", il pi\u00f9 piccolo ingresso a Otranto posto sul lato nord-est delle mura. In breve il castello fu espugnato. Il grande divario di forze aveva deciso l'esito dell'assedio.\nFrancesco Zurlo era stato gravemente ferito al braccio in un assalto del giorno precedente, ci\u00f2 nonostante si fece trovare con le armi in pugno dietro alla breccia. Dopo un'eroica resistenza, mor\u00ec combattendo insieme al figlio (quest'ultimo secondo un'altra versione venne preso prigioniero). Dopo di lui accorse Giovanni delli Falconi con i propri uomini, e anch'egli soccombette dopo una breve difesa. I cittadini si difesero fino all'ultima strada, e gli ultimi superstiti si asserragliarono nella cattedrale insieme al clero.\nLe crudelt\u00e0 dei turchi sugli otrantini.\nIl racconto delle crudelt\u00e0 commesse dagli assalitori sugli otrantini impressionarono l'intera Europa. Dopo aver fatto irruzione nella Cattedrale, i turchi trucidarono i religiosi presenti, compreso l'arcivescovo Stefano Agricoli (detto Stefano Pendinelli), che fu decapitato (o secondo altre fonti impalato) e la cui mitria fu condotta a spregio per la citt\u00e0.\nTutti i maschi maggiori di quindici anni furono uccisi, i neonati sgozzati, mentre le gestanti furono costrette ad abortire. Le donne, insieme ai bambini e alle bambine, furono violentate, quindi costrette ad uno stato di nudit\u00e0 prolungata. Successivamente, ridotte in schiavit\u00f9, dovettero servire ai bisogni dei turchi nelle faccende quotidiane. Alcuni testimoni sostengono che solo le pi\u00f9 belle furono risparmiate, insieme ai bambini, per essere inviate a Valona e quindi essere vendute sui mercati da schiavi, mentre le altre furono ben presto uccise.\nStando ad alcune stime i morti furono 6.000 (inclusi quelli periti nei combattimenti e per effetto dei bombardamenti delle grosse artiglierie).\nGli Ottocento martiri.\nAl termine del massacro, gli uomini superstiti erano circa ottocento. Il 14 agosto Ahmet li fece legare e trascinare sul vicino colle della Minerva. Impose loro di convertirsi all'islam, o di pagare un riscatto per la propria liberazione, promettendogli salva la vita, ma l'anziano cimatore di panni Antonio Pezzulla, detto Primaldo, esort\u00f2 i compatrioti a mantenersi fedeli a cristo. La maggioranza di costoro, dopo aver assistito allo strazio delle proprie famiglie, prefer\u00ec la morte e il martirio, cosicch\u00e9 Ahmet ne ordin\u00f2 la decapitazione.\nTutte queste persone vennero riconosciute martiri dalla Chiesa e venerati come beati martiri idruntini. La maggior parte delle loro ossa si trova in sette armadi di legno collocati nella Cappella dei Martiri, ricavata nell'abside destro della cattedrale di Otranto; sul Colle della Minerva fu costruita la chiesetta a loro dedicata, Santa Maria dei Martiri. Tra gli 800 martiri idruntini, si ricorda in particolare la figura di Macario Nachira, monaco basiliano di Uggiano la Chiesa.\nLa spedizione per liberare Otranto.\nI turchi, occupata Otranto, la utilizzarono come base per scorrazzare indisturbati in tutta la Puglia fino al Gargano. La reazione aragonese, una volta caduta la citt\u00e0, rallent\u00f2, anche perch\u00e9 Venezia persisteva nella sua neutralit\u00e0, acquistata dopo una lunga guerra (nella quale, rimasta sola contro i turchi ottomani, aveva pochi anni prima firmato una tregua perpetua), e gli altri Stati italiani erano interessati pi\u00f9 alle guerre in terraferma che sul mare. Da questo indugiare i Turchi ricavarono il tempo per fortificare Otranto secondo concetti difensivi avanzati.\nFerrante, mentre a fine agosto era riuscito a radunare una flotta a Messina con l'aiuto di catalani e siciliani, a met\u00e0 dello stesso mese aveva richiamato dalla Toscana il figlio Alfonso. Questi era in quella regione con gran parte dell'esercito e avrebbe potuto dirigersi su Otranto per la via degli Abruzzi. Perci\u00f2 a fine agosto 1480 Ahmet Pasci\u00e0 comp\u00ec una manovra diversiva per disorientare Alfonso. Attacc\u00f2 dal mare, con 70 navi, la citt\u00e0 di Vieste nel Gargano e la mise ferro e fuoco. Il 12 settembre i Turchi incendiavano la chiesetta di Santa Maria di Merino, posta a sette chilometri da Vieste. Questa chiesa era quanto rimaneva dell'antico borgo e custodiva al suo interno la Madonna di Merino, opera in tiglio dei secoli XIV-XV, immagine oggetto di venerazione in tutto il territorio di Vieste e meta di frequenti pellegrinaggi.\nSaldo sulle sue posizioni, nell'ottobre del 1480 Gedik Ahmet Pasci\u00e0 ripass\u00f2 il Canale di Otranto con gran parte delle sue truppe dopo aver ripetutamente devastato con continue scorrerie i territori di Lecce, Taranto e Brindisi. Lasci\u00f2 a Otranto solo una guarnigione di 6.500 fanti e 500 cavalieri. La sua decisione era dettata soprattutto dalla difficolt\u00e0 di non poter mantenere tutto l'inverno un esercito enorme in armi; inoltre, avendo fortificato Otranto, poteva bastare una guarnigione pi\u00f9 ridotta.\nSi stava ricompattando la parte antiturca. Una crescente pressione veniva dalle forze aragonesi finanziate dal denaro fiorentino e supportate attivamente da Sisto IV che proclam\u00f2 la crociata contro i Turchi.\nEra tuttavia certo che il pasci\u00e0 pensasse di trascorrere l'inverno nell'Impero per ripassare lo stretto l'anno dopo. Restava il mito dell'invincibilit\u00e0 turca e per tutto l'inverno il terrore in Italia fu altissimo e proliferarono le voci di un abbandono di Roma da parte del Papa.\nL'arrivo dell'esercito cristiano.\nCon l'arrivo della buona stagione, l'aragonese acceler\u00f2 le operazioni di assedio grazie agli aiuti ottenuti dagli Stati italiani che infine si resero conto del pericolo per la loro sopravvivenza rappresentato dall'occupazione turca.Il primo maggio si mise il campo presso Otranto con imponenti apparati difensivi studiati da Ciro Ciri, detto Ciro di Castel Durante, \"maestro ingegnere\" inviato dal duca di Urbino, e dal francese Pietro d'Orfeo.\nSternatia fu il quartier generale delle truppe aragonesi di Napoli al comando di Giulio Antonio Acquaviva, duca di Atri e conte di Giulianova e Conversano. Quest'ultimo il 7 febbraio 1481 effettu\u00f2 un'uscita di perlustrazione con un gruppo di dodici uomini, ma nelle vicinanze di Serrano cadde in un'imboscata tesa dai turchi che il giorno prima avevano saccheggiato Soleto e rientravano a Otranto. Il suo corpo decapitato rimase in arcione sul suo cavallo che lo riport\u00f2 indietro, al castello di Sternatia. L'azione di Acquaviva in compenso port\u00f2 fama e notoriet\u00e0 al suo casato, che per essa venne investito dal re di Napoli, Ferrante, dell'attributo reale D'Aragona, ereditato a partire dal figlio Andrea Matteo, il quale fu pure impegnato, nel maggio 1481, nella liberazione di Otranto.\nNei suoi stati, Sisto IV aveva armato ad Ancona 5 galee. Invi\u00f2 inoltre il cardinale Savelli a Genova per noleggiare altre 20 unit\u00e0. Da Genova riusc\u00ec a ottenere molte galee, 74 secondo Pastor, ma pi\u00f9 probabilmente 24, come attesta Giustiniani. Il 30 giugno 1481 le galee si radunavano alla foce del Tevere, ove si svolse un rapido concistoro al termine del quale venne destinato comandante il nobile genovese Paolo Fregoso, gi\u00e0 arcivescovo, doge, pirata e infine cardinale. Dopo l'investitura ufficiale, Fregoso il 4 luglio salp\u00f2 da Civitavecchia e a Napoli si riun\u00ec alla squadra del reame, comandata da Galeazzo Caracciolo, condottiero (da distinguere dal nipote omonimo, il calvinista Galeazzo Caracciolo) e alle milizie del re d'Ungheria. L'armata fu inoltre ampliata dalle altre galee portoghesi e napoletane convogliate prima a Roma, quindi prosegu\u00ec per l'Adriatico, mentre da terra Alfonso di Calabria si preparava con un grosso esercito ad assediare Otranto di cui 15.000 uomini e 3.000 cavalieri.\nL'abbandono dell'impresa per la morte di Maometto II.\nLa citt\u00e0 era stretta d'assedio, sia per terra sia per mare, dove continuava a ingrossarsi la flotta cristiana.\nA risolvere la situazione fu la morte del cinquantaduenne sultano Maometto II, avvenuta tra il 3 e il 4 maggio 1481. L'avvenimento decise le sorti dell'assedio e fu accolto con sollievo da parte dei cristiani, poich\u00e9 la successione del sultano ottomano aveva aperto le ostilit\u00e0 tra i di lui figli Bayezid e Cem. In conseguenza era sorta una nuova crisi per l'impero turco, per il vuoto politico creatosi, e Ahmet venne richiamato in patria.\nA Otranto l'esercito ottomano, privo di rinforzi e pressato dagli eserciti e dalle milizie cristiane, sub\u00ec il 23 agosto un violentissimo attacco che provoc\u00f2 nelle due parti notevoli perdite umane.\nI turchi furono costretti dopo una disperata resistenza a cedere, e Ahmet Pasci\u00e0 accett\u00f2 una resa dignitosa. Il 10 settembre 1481 riconsegn\u00f2 la citt\u00e0 al duca Alfonso di Calabria, arrendendosi onorevolmente e tornando a Valona: i turchi restituivano una citt\u00e0 ridotta a un cumulo di macerie, nella quale erano sopravvissuti solo 300 abitanti.\nGedik Ahmet Pasci\u00e0 non abbandon\u00f2 mai del tutto il suo sogno di conquiste nella penisola: fu anche per questo che tra i due figli del sultano in lotta fra loro appoggi\u00f2 subito Bayezid II e gli chiese il supporto per la spedizione in Italia. Bayezid per\u00f2 non fidandosi di lui lo richiam\u00f2 a Costantinopoli dove lo fece imprigionare. Quando Bayezid divenne sultano, diede l'ordine di assassinare Ahmet, ordine eseguito il 18 novembre 1482 a Edirne.\nI preparativi per la spedizione contro i Turchi.\nIl re di Napoli invi\u00f2 a Sisto IV l'ambasciatore Francesco Scales il quale, assieme all'oratore Aniello Arcamone, espose il pericolo incombente su tutta la cristianit\u00e0 e soprattutto sulle terre della Chiesa e sulla stessa persona del pontefice qualora i Turchi avessero invaso il Regno di Napoli.\nLa caduta e il massacro di Otranto suscitarono viva emozione tra i cristiani; ma anche i timori di una possibile invasione, per cui alla corte pontificia qualcuno arriv\u00f2 addirittura a proporre il trasferimento della corte papale ad Avignone.\nSisto IV riprese in mano la situazione. Concluse la pace con Firenze, per la quale pertanto l'attacco musulmano significava salvezza, e, fattosi promotore di una tregua tra i vari stati italiani, pubblic\u00f2 una bolla con il bando di crociata cui invit\u00f2 tutti i principi cristiani. Sisto IV costituiva cos\u00ec un'alleanza di Genova con Firenze, con il re d'Ungheria e i duchi di Milano e Ferrara.\nGli aiuti promessi dalla cristianit\u00e0 tardavano ad arrivare ed erano evidenti le disparit\u00e0 tra le forze in campo. L'inverno del 1481 passava nelle vane promesse di aiuti, mentre gli Ottomani ricevevano via mare rinforzi; alcune scaramucce nell'entroterra e sulle acque non sembravano decidere le sorti dell'occupazione: i turchi rimanevano saldamente padroni della citt\u00e0, nonostante gli attacchi che si facevano sempre pi\u00f9 frequenti.\nAl momento di realizzare la crociata sopraggiunse una serie di defezioni, lasciando il Papa e Ferrante soli nell'impresa: Bologna era propensa ad armare solamente una triremi. Il re d'Inghilterra Edoardo IV, che mirava alla Scozia ed aveva da poco archiviato la guerra delle due rose, si ritir\u00f2 dalla Lega. Luigi XI di Francia lasci\u00f2 intravedere deboli disponibilit\u00e0 da parte sua.\nVenezia, reduce da un conflitto lungo sedici anni contro gli stessi turchi, non rispose all'appello optando per la neutralit\u00e0. Questa scelta inevitabilmente guadagn\u00f2 alla Serenissima aspre critiche e calunnie, accusandola di aver pianificato lo sbarco dei turchi in combutta col suo alleato Lorenzo de' Medici. Certamente ambedue avevano molto da guadagnarci: tacendo sui piani della Sublime Porta, Venezia indeboliva Napoli e si vendicava dei danni inflittele da Ferrante durante la crisi dinastica cipriota e la guerra turco-veneziana, quando il re aveva concesso i porti pugliesi agli ottomani come basi militari d'appoggio contro la flotta veneziana. Lorenzo, dal canto suo, si vedeva liberato della presenza in Toscana delle truppe del duca di Calabria Alfonso d'Aragona, il quale abbandon\u00f2 precipitosamente Siena alla volta di Otranto. A sostegno, per\u00f2, dell'esistenza di tale congiura veneto-fiorentina non esistono prove concrete, teorizzandola i cronisti in base a vari indizi, fra cui il commento dell'ambasciatore veneziano a Roma Zaccaria Barbaro \u2013 \"tuta Italia ha ad esser obligata al Turcho, perch\u00e9 s'el non havesse dato impaxo ad questo Re, sua M.t\u00e0 seria signore de Sena, et intendeva de farse Re de Italia\" \u2013 riferito per\u00f2 pi\u00f9 al ritiro di Alfonso dalla Toscana che al massacro di Otranto.\nAlle critiche s'aggiunse anche la coniazione di una medaglia commemorativa commissionata da Lorenzo in onore del sultano, la quale non riporta per\u00f2 alcun riferimento alle vicende otrantine. Lorenzo il 30 novembre 1480 dichiar\u00f2 pubblicamente che il popolo fiorentino avrebbe preferito cadere \"ne le mane del turcho che lassare le sue terre ne le mani de' Senesi et de li loro nimici\", dichiarando che non avrebbe inviato alcun aiuto a re Ferrante se questi prima non gli avesse restituite le terre tolte. Questo agire parve a Ferrante un insolente ricatto, cosicch\u00e9 a fine dicembre dette ad intendere che la sua alleanza con Firenze e Milano doveva considerarsi sciolta. Infine, dopo aver visto fallire le trattative di pace con Venezia e col Turco e trovandosi a corto di denaro, nel marzo del 1481 Ferrante decise di restituire\u00a0\u2013 dopo oltre due anni\u00a0\u2013 le terre ai fiorentini. Ci\u00f2 comport\u00f2 per lui la perdita dell'amicizia dei senesi, ma la restaurazione della lega con Firenze e Milano e l'invio di un contributo di 20.000 fiorini da parte di Lorenzo.\nVenezia, preoccupata della sgradita presenza ottomana nell'Adriatico e al contempo decisa ad evitare ad ogni costo un nuovo conflitto, stringer\u00e0 la maglia difensiva della sua flotta sul Golfo, come testimoniano i dispacci dal 9 agosto in poi al capitano generale Vittore Soranzo. Sia il Magnifico che la Serenissima dimostrarono infine grande sollievo nell'apprendere la notizia del ritiro dei turchi da Otranto a seguito della morte di Maometto II. Va infatti considerato come nessuno dei due si fosse figurato una vera e propria occupazione della citt\u00e0 salentina, giudicando l'impresa ottomana una semplice incursione atta al saccheggio e alla dispersione della flotta napoletana.\nLe esortazioni di Sisto IV per proseguire la spedizione.\nSisto IV, affidandosi anche all'intercessione dei Protomartiri francescani, si compliment\u00f2 con Fregoso e lo esort\u00f2 a proseguire per Valona, citt\u00e0 che intendeva riconquistare con l'aiuto albanese. Caracciolo concordava con il disegno papale di attacco in Albania e distruzione della flotta turca, ma Fregoso non volle muoversi da Otranto. In seno alla sua armata erano sorte grosse dispute sulla ripartizione del bottino e sul mancato invio della paga lamentato dai capitani, e a completare la crisi erano giunti alcuni casi di peste, per cui i proprietari delle galee genovesi non ne vollero sapere di proseguire l'impresa. Fregoso falsific\u00f2 gli ordini papali e comunic\u00f2 il suo rientro al re di Napoli; per Sisto IV, che considerava il momento delle discordie tra Cem e Bayezid come opportuno per terminare l'impresa, fu un vero colpo.\nFregoso non si cur\u00f2 affatto della disciplina. Tra l'altro lo pressava il bisogno di rientrare a Genova dove proprio allora aveva occasione di recuperare il dogato. Giunto a Civitavecchia continu\u00f2 a rifiutare le proposte di un papa disposto anche a vendere il pontificio vasellame d'argento e a impegnare la mitria pur di ottenere i finanziamenti necessari a pagare i soldati e proseguire la guerra; si rivel\u00f2 irremovibile e l'armata fu sciolta. Le speranze del papa si infransero: delle galee promesse dal re di Portogallo e di quelle annunciate da Ferdinando d'Aragona, futuro Ferdinando il Cattolico, non si vide neppure l'ombra.\nNella cultura di massa.\nLe vicende della battaglia vennero narrate in varie opere da:"}
{"id": "525558", "revid": "4711", "url": "https://it.wikipedia.org/wiki?curid=525558", "title": "Milwaukee (Wisconsin)", "text": ""}
{"id": "525560", "revid": "1781703", "url": "https://it.wikipedia.org/wiki?curid=525560", "title": "Trisagion", "text": "Il Trisagion (\"tre volte santo\") (chiamato anche Trisagion angelico) \u00e8 un inno usato in maniera comune nella liturgia delle Chiese orientali cattoliche e ortodosse e presente anche nella Chiesa latina.\nTesto.\nIl testo greco con la traslitterazione:\n\u1f0d\u03b3\u03b9\u03bf\u03c2 \u1f41 \u0398\u03b5\u03cc\u03c2, \u1f0d\u03b3\u03b9\u03bf\u03c2 \u1f30\u03c3\u03c7\u03c5\u03c1\u03cc\u03c2, \u1f0d\u03b3\u03b9\u03bf\u03c2 \u1f00\u03b8\u03ac\u03bd\u03b1\u03c4\u03bf\u03c2, \u1f10\u03bb\u03ad\u03b7\u03c3\u03bf\u03bd \u1f21\u03bc\u1fb6\u03c2.\n\u0386\u03b3\u03b9\u03bf\u03c2 \u03bf \u0398\u03b5\u03cc\u03c2, \u03ac\u03b3\u03b9\u03bf\u03c2 \u03b9\u03c3\u03c7\u03c5\u03c1\u03cc\u03c2, \u03ac\u03b3\u03b9\u03bf\u03c2 \u03b1\u03b8\u03ac\u03bd\u03b1\u03c4\u03bf\u03c2 \u03b5\u03bb\u03ad\u03b7\u03c3\u03bf\u03bd \u03b7\u03bc\u03ac\u03c2. (\u03c4\u03c1\u03af\u03c2)\nAgios o Theos, agios ischyros, agios athanatos, eleison imas. (tris)\nIl testo turoyo con la traslitterazione:\n\u0729\u0730\u0715\u073a\u071d\u072b\u0730\u072c \u0710\u0730\u0720\u0733\u0717\u0733\u0710 \u0729\u0730\u0715\u073a\u071d\u072b\u0730\u072c \u071a\u0732\u071d\u0720\u072c\u0742\u0733\u0722\u0733\u0710 \u0729\u0730\u0715\u073a\u071d\u072b\u0730\u072c \u0720\u0733\u0710 \u0721\u0733\u071d\u073d\u0718\u072c\u0742\u0733\u0710(\u0715\u0710\u0728\u071b\u0720\u0712\u072c\u072c \u071a\u0720\u0733\u0726\u0730\u071d\u0722)\u0710\u0736\u072c\u0742\u072a\u0730\u071a\u0721\u0725\u0720\u0730\u071d\u0722\u0700 (\u072c\u0720\u0733\u072c \u0729\u0733\u072a\u0710\nQadishat Aloho, Qadishat hayelthono, Qadishat lo moyutho, (destlebtt hlofayn) ethram'layn \"(tloth qore)\".\n La parte fra parentesi, tradotta in Italiano, vuol dire: \"crocifisso per noi\", chiaro riferimento alla deit\u00e0 del Figlio, sostenuta anche dalla cristianit\u00e0 siro-ortodossa.\nTesto latino:\nSanctus Deus, Sanctus fortis, Sanctus immortalis miserere nobis \"(ter)\". \nTesto arabo:\n\u0642\u062f\u0648\u0633 \u0627\u0644\u0644\u0647\u060c \u0642\u062f\u0648\u0633 \u0627\u0644\u0642\u0648\u064a\u060c \u0642\u062f\u0648\u0633 \u0627\u0644\u0630\u064a \u0644\u0627 \u064a\u0645\u0648\u062a \u0627\u0631\u062d\u0645\u0646\u0627 \nQuddusun Allah! Quddusun al-qawi! Quddusun al-adhi, la yamut irhamna.\nTraduzione italiana (testo del Venerd\u00ec Santo):\nSanto Dio, Santo forte, Santo immortale, abbi piet\u00e0 di noi. \"(tre volte)\"\nTraduzione italiana (testo in uso ai Trinitari):\nDio santo, Dio forte, Dio immortale, abbi piet\u00e0 di noi. \"(tre volte)\"\nUso.\n\u00c8 cantato durante la liturgia immediatamente prima del \"Prokeimenon\" e della lettura dell'Epistola nelle Chiese maronita cattolica e greca cattolica melchita. Viene cantato in aramaico (dialetto siriaco), in arabo o in greco.\nNel rito bizantino \u00e8 cantato nella Divina Liturgia di san Giovanni Crisostomo, sempre prima del \"Prokeimenon\".\nNella Chiesa latina, il \"Trisagion\" compare nella liturgia del Venerd\u00ec Santo, che deriva dall'antica Liturgia dei presantificati comune anche al rito bizantino. Inoltre \u00e8 usato nella coroncina alla Divina Misericordia, propagata da santa Faustina Kowalska.\nIl \"Trisagion\" \u00e8 anche la preghiera ufficiale dell'ordine dei trinitari. La traduzione in italiano del \"Trisagion\" usata dai trinitari \u00e8 per\u00f2 diversa da quella usata nella liturgia del Venerd\u00ec Santo e sembra stravolgere il significato della preghiera per forzarne l'interpretazione trinitaria secondo cui Dio santo sarebbe il Padre, Dio forte il Figlio e Dio immortale lo Spirito Santo.\nOrigine.\nIl \"Trisagion\" \u00e8 un'estensione della lode a YHWH che troviamo in Isaia e in Apocalisse .\nLa frase \"Dio santo, Dio potente, Dio immortale, abbi piet\u00e0 di noi\" appare per la prima volta in uno scritto del patriarca Proclo (434-446): erano gli anni in cui cominciavano ad apparire le eresie. L'inno nacque quindi in funzione anti-ariana.\nSan Giovanni Damasceno riferisce che il \"Trisagion\" fu insegnato dagli angeli a un bambino che si trovava in estasi."}
{"id": "525562", "revid": "599013", "url": "https://it.wikipedia.org/wiki?curid=525562", "title": "Dn", "text": ""}
{"id": "525565", "revid": "1656773", "url": "https://it.wikipedia.org/wiki?curid=525565", "title": "Pierina Morosini", "text": "Biografia.\nL'infanzia.\nPierina Morosini nacque il 7 gennaio 1931 da Rocco e Sara Noris a Fiobbio (Valle del Lujo), una piccola frazione nel Comune di Albino in provincia di Bergamo, e fu battezzata il giorno seguente nella nuova chiesa parrocchiale con il nome di Pierina Eugenia. Primogenita di nove fratelli, visse fino al 1933 nella cascina \"Stalle\" per poi trasferirsi con la famiglia nella casa modesta e isolata in localit\u00e0 \"Cedrina Alta\" (Fiobbio).\nIl 10 gennaio 1937, a soli 6 anni, ricevette la S. Cresima dalle mani del Vescovo di Bergamo, Mons. Adriano Bernareggi. La celebrazione si svolse ad Albino. Nel maggio dell'anno seguente fece la Prima Comunione nella Chiesa parrocchiale di Fiobbio. Fin da piccola cominci\u00f2 ad aiutare la mamma in tutte le faccende domestiche.\nL'Azione Cattolica e il lavoro.\nNel 1942 entr\u00f2 a far parte dell'Azione Cattolica aspirante a conoscere la figura di Maria Goretti, la piccola martire delle Paludi Pontine, che su indicazione di Papa Pio XII venne proposta come modello di virt\u00f9 cristiane per le nuove generazioni. Il 18 marzo 1946, poco pi\u00f9 che quindicenne, fu assunta nel Cotonificio Honegger di Albino, un'azienda di circa 1300 dipendenti. Qui cominci\u00f2 a lavorare prima come addetta alle pulizie del reparto e dei telai, poi come apprendista e aiutante delle altre operaie, infine divenne operatrice ai telai. Nell'aprile dello stesso anno, durante un ricovero ospedaliero dovuto a un incidente sul lavoro, conobbe padre Luciano Mologni, del Convento dei Frati Minori Cappuccini di Albino, che sarebbe diventato il suo padre spirituale. \nNel 1947 divenne delegata dell'Azione Cattolica e catechista delle Piccolissime e Beniamine nella parrocchia di Fiobbio. In questo periodo manifest\u00f2 alla mamma il desiderio di farsi suora ma venne distolta da questo proposito in quanto il suo lavoro e la sua presenza erano necessari alla famiglia. Dal 25 al 30 aprile dello stesso anno partecip\u00f2 al pellegrinaggio a Roma organizzato in occasione della beatificazione di Maria Goretti. L'8 dicembre, festa dell'Immacolata, profess\u00f2 i voti privati di castit\u00e0, povert\u00e0 e obbedienza. \nNel 1948 approfond\u00ec il suo impegno spirituale e il suo servizio alla Chiesa. Si iscrisse all'Apostolato della Riparazione e alle Figlie di Maria. Indoss\u00f2 lo scapolare carmelitano e ader\u00ec al Terz'Ordine francescano.\nNel 1950 prov\u00f2 ancora una volta a chiedere ai genitori il permesso di entrare tra le Suore delle Poverelle di Bergamo, ma anche questa volta ricevette un fermo diniego. Continu\u00f2 senza soste il suo impegno in famiglia, sul lavoro e a servizio della parrocchia; divent\u00f2 zelatrice dell'Opera San Gregorio Barbarigo che aiuta il seminario diocesano di Bergamo.\nLa morte.\nIl 4 aprile 1957, tornando a casa dopo il lavoro, sul sentiero che attraversa il bosco venne aggredita e ferita a morte da un giovane che lei cerc\u00f2 dapprima di richiamare alla morale e al quale poi non riusc\u00ec a sfuggire. Il fratello la trov\u00f2 esanime a terra con una ferita alla testa. Fu portata all'ospedale di Bergamo, dove mor\u00ec il 6 aprile, a soli 26 anni, senza aver ripreso conoscenza. Sul luogo del ritrovamento fu trovata una pietra sporca di sangue. I medici conclusero che la ragazza era stata aggredita e colpita alla nuca con un sasso che le aveva fratturato il cranio, probabilmente nel corso di un tentativo di stupro.\nSul luogo del martirio tra Albino e la casa di Pierina, divenuto ben presto una meta di pellegrinaggi, \u00e8 stata costruita prima una lapide commemorativa e poi, dopo la beatificazione, una piccola cappella a ricordo dell'eroico sacrificio.\nIl culto.\nL'8 dicembre 1975 il vescovo di Bergamo, Mons. Clemente Gaddi, avvi\u00f2 la causa di beatificazione di Pierina Morosini. Nei giorni 9 e 10 aprile 1983 venne effettuata la ricognizione della salma, prevista dal processo di beatificazione, quindi il corpo della Morosini venne trasferito dal vicino cimitero di Fiobbio alla chiesa parrocchiale e posto in un sarcofago di marmo bianco dopo aver subito un processo di conservazione.\nBeatificazione.\nIl 4 ottobre 1987 Pierina Morosini venne beatificata a Roma da papa Giovanni Paolo II, mentre si celebrava il settimo Sinodo universale dei vescovi, dedicato al tema \"Vocazione e missione dei laici nella Chiesa e nel mondo\", alla presenza della madre, Sara Noris, e dei fratelli e sorelle. Dopo la beatificazione il corpo di Pierina \u00e8 stato posto sotto l'Altare Maggiore della chiesa parrocchiale di Fiobbio, in un reliquiario dello scultore Claudio Nani.\nGli anni successivi.\nIl Museo MBPM.\nTra le varie iniziative nate in occasione del 50\u00ba anniversario della morte e il 20\u00b0 della beatificazione di Pierina, il 28 ottobre 2007 \u00e8 stato inaugurato il nuovo museo, ideato e progettato dall'architetto bergamasco Edoardo Milesi.\nNel Museo MBPM la breve vita di Pierina \u00e8 raccontata lungo un percorso, un cammino di fede legato ai suoi luoghi e agli eventi, lungo nel quale il visitatore \u00e8 guidato dalle frasi che la beata amava appuntare sui suoi quaderni \u2013 quasi a prepararsi a un destino annunciato \u2013 riuscendo a percepire il suo distacco per le cose terrene desiderosa solo di seguire il percorso indicatole da Ges\u00f9 e riservatole da Dio. Il percorso cronologico museale parte indifferentemente dalla sua vita quotidiana \u2013 ingresso dalla chiesa parrocchiale \u2013 o dalla sua morte terrena e si conclude in un luogo di luce. Il museo si trova al pian terreno della casa parrocchiale e vi si pu\u00f2 accedere direttamente anche dalla chiesa. Vi sono conservati gli indumenti e gli oggetti quotidiani della beata, gli scritti e i documenti del processo di beatificazione e una sezione dedicata agli eventi intercorsi negli ultimi anni a ricordo della beatificazione come le tre staffette Roma-Fiobbio del Gruppo Beata Pierina Morosini nel 1997, nel 2007 e nel 2012.\nCentro Beata Pierina Morosini.\nIl 2 maggio 2009 a Fiobbio \u00e8 stato inaugurato dal Vescovo di Bergamo, Mons. Francesco Beschi, il nuovo Centro Beata Pierina Morosini che accoglie i pellegrini che si recano a Fiobbio sulle orme della Beata.\nLa nuova campana.\nIl 30 settembre 2012, nel 25\u00ba anniversario della beatificazione, alla presenza del vescovo di Bergamo Francesco Beschi, \u00e8 stata inauguarta la nuova campana del concerto di Fiobbio dedicata alla Beata Pierina Morosini in sostituzione della terza, data 1946, ormai compromessa da una crepa. La campana pesa quasi cinque quintali, accordata in Sol; \u00e8 stata benedetta il 12 agosto 2012 durante la festa patronale di Sant'Antonio di Padova da mons. Arturo Bellini, gi\u00e0 Direttore dell'Opera Barbarigo, che si adoper\u00f2 per la beatificazione e la peregrinazione dell'urna contenente le spoglie della beata in tutta la provincia di bergamasca nel 1987. Oltre alla data e al riferimento al 25\u00ba anno dalla beatificazione, secondo l'usanza si \u00e8 posta una preghiera: \"Confirma nos in fide!\" (Confermaci nella fede!), riferimento all'Anno della Fede 2012/2013."}
{"id": "525572", "revid": "1318658", "url": "https://it.wikipedia.org/wiki?curid=525572", "title": "Dispersione della luce", "text": ""}
{"id": "525575", "revid": "125843442", "url": "https://it.wikipedia.org/wiki?curid=525575", "title": "Lavagnese 1919", "text": "L'Unione Sportiva Dilettantistica Lavagnese 1919, meglio nota semplicemente come Lavagnese, \u00e8 una societ\u00e0 calcistica italiana con sede a Lavagna (GE) e nata nel 1919. Milita in Serie D dalla stagione 2002-2003 e disputa le gare interne allo Stadio Edoardo Riboli di Lavagna.\nStoria.\nLe origini.\nNel 1907 si costitu\u00ec a Lavagna la Societ\u00e0 Giovane Sport che assorb\u00ec il Comitato per i festeggiamenti del XX Settembre (originatosi dopo il 1870 a ricordo della presa di Porta Pia) con prevalenti attivit\u00e0 rivolte all'atletica leggera, pesante e al ciclismo. Di l\u00ec a poco sorse il Circolo Giovanile, tra i due sodalizi non correva buon sangue per motivi campanilistici, ma nel 1919 i riflessi della guerra terminata vittoriosamente contribuirono a suscitare un reciproco desiderio di affratellarsi al fine di potenziare lo sport cittadino.\nNel 1914 e nel 1915 vennero ad esempio disputate alcune gare amichevoli contro la Ruentes Rapallo e contro l'Ardita Juventus da prima dalla Giovane Sport e poi da una fantomatica Pro Lavagna nata probabilmente dai primi esperimenti di unione cittadina.\nNel 1919 sempre pi\u00f9 frequenti le gare amichevoli disputate dal Circolo Giovanile Lavagna: il 27 aprile contro il 90\u00ba Fanteria Chiavari, il 4 maggio contro la Stella Sportiva di Zoagli (2-0), il 18 maggio contro la Ruentes Rapallo (1-2) e il 25 maggio contro l'Entella Chiavari (2-5).\nIn un primo tempo la data di nascita della Unione Sportiva Lavagnese sembrava essere il 15 luglio 1918, ma da testimonianze umane e in mancanza di un vero documento ufficiale precedente, la data fu fissata nel 19 giugno 1919.\nLa Serie C.\nNel 1948 raggiunse il primo traguardo importante: terza nel girone B della Serie C Nord. Secondo il regolamento la prima squadra di ogni girone, poi diventate due a fine stagione, aveva diritto all'ingresso nella nuova C gestita dalla Lega Nazionale: arrivando terza la Lavagnese non centr\u00f2 l'obiettivo salvezza. Da quel momento inizi\u00f2 un periodo buio per la Lavagnese, che inizi\u00f2 a disputare i campionati inferiori quali Promozione Interregionale e Prima Categoria.\nGli anni in Serie D.\nDal 2002-2003 partecipa consecutivamente al campionato dilettantistico di Serie D, e gli anni successivi si classific\u00f2 12\u00aa, 3\u00aa, 6\u00aa, 13\u00aa e 8\u00aa.\nNella stagione 2007-2008 la Lavagnese disput\u00f2 un ottimo campionato finendo al 4\u00ba posto che garant\u00ec la qualificazione ai play-off per arrivare in Serie C2. I play-off non furono favorevoli alla squadra bianconera che perse per 1-0 la semifinale contro la Pro Belvedere Vercelli, finendo cos\u00ec la sua stagione.\nLa stagione 2008-2009 si apr\u00ec bene per i liguri che, dopo 6 giornate si ritrovarono terzi in campionato a pari punti con il Derthona (2\u00ba) e a un solo punto dalla Biellese (1\u00aa), ma si rivel\u00f2 un fuoco di paglia dato che la Lavagnese non riusc\u00ec a mantenere questo ritmo e si dovette accontentare di una salvezza con il 10\u00ba posto finale.\nNella stagione 2011-2012 si qualific\u00f2 come 5\u00aa nella stagione regolare, partecipando ai play-off del girone e vincendoli grazie ad uno 0-1 sul campo del Chieri e uno 0-4 su quello del Santhi\u00e0, accedendo alla fase nazionale per la prima volta nella sua storia. L'avventura nei play-off si concluse al quarto turno con la sconfitta per 1-0 contro il Cosenza Calcio.\nNelle successive due stagioni arriv\u00f2 alla seconda fase dei play-off mentre nel 2014-2015 si classific\u00f2 9\u00aa in Serie D con la bandiera Gabriele Venuti che a fine stagione si ritir\u00f2 dal calcio giocato all'et\u00e0 di 37 anni dopo 20 anni di attivit\u00e0 di cui 11 alla Lavagnese. Nell'ottobre dello stesso anno annunci\u00f2 il ritiro un altro grande del calcio locale: Paolo Livellara, difensore classe 1980 con alle spalle 5 stagioni e 133 presenze e 9 gol con la maglia bianconera e che andr\u00e0 ad allenare gli esordienti bianconeri. \nLa stagione 2015-2016 fu la migliore in Serie D per la Lavagnese che raggiunse il 3\u00ba posto assoluto alle spalle di Sporting Bellinzago e Caronnese perdendo proprio contro quest'ultima la finale play-off. Nonostante la Lavagnese fosse la prima ripescabile delle non aventi diritto e molte di queste non accettarono il ripescaggio, il team del Presidente Compagnoni conferm\u00f2 la categoria e disput\u00f2 il 15\u00ba campionato consecutivo in Serie D.\nNell'estate del 2016, dopo 7 stagioni in bianconero e la conquista della qualificazione a 4 edizioni dei play-off nazionali, le strade di mister Andrea Dagnino e della Lavagnese si divisero. Il nuovo tecnico per la stagione 2016-2017 venne cos\u00ec individuato in Luca Tabbiani, ex enfant prodige del Genoa con una grande esperienza da calciatore tra i professionisti, che avr\u00e0 il compito di ripartire da zero. Il primo obiettivo stagionale dichiarato fu la salvezza tranquilla ma, con il passare del tempo e l'amalgamarsi della squadra, il team bianconero raggiunse ugualmente i play-off. In seguito all'ottimo lavoro di mister Tabbiani e del suo staff, alcune societ\u00e0 di rilievo si interessano al tecnico ex Genoa, pertanto la societ\u00e0 decide di affidare la panchina all'ex capitano Gabriele Venuti che nelle ultime due stagioni aveva prima centrato la qualificazione ai play-off di girone con la Juniores Nazionale e poi coadiuvato Andrea Dagnino come collaboratore tecnico e Luca Tabbiani come allenatore in seconda; suo collaboratore \u00e8 Paolo Livellara (giunto in finale con gli Allievi Regionali leva 2000) che allener\u00e0 anche gli Juniores con vice il capitano della prima squadra Giacomo Avellino. A settembre la squadra venne rinforzata con l'arrivo degli svincolati Silvano Raggio Garibaldi (fratello gemello di Stefano, ex portiere dei bianconeri) e Simone Basso (gi\u00e0 alla Lavagnese nel 2005-2006).\nLa stagione 2017-2018 sar\u00e0 per\u00f2 una delle peggiori da quando la societ\u00e0 ha disputato la Serie D; dopo una buona partenza il team di Venuti si ritrover\u00e0 a novembre in testa alla classifica ma, dopo alcuni scontri diretti persi, al giro di boa la Lavagnese stazion\u00f2 al 7\u00ba posto con 27 punti in 17 gare. Il girone di ritorno si trasformer\u00e0 per\u00f2 in un incubo con buone prestazioni ma risultati deludenti mettendo insieme in 17 gare solo 14 punti. Nelle ultime quattro giornate per dare un segnale la societ\u00e0 esoner\u00f2 Gabriele Venuti e promosse Gianni Nucera da vice a responsabile tecnico. Complice la stanchezza fisica e mentale, il mister pro tempore non riusc\u00ec a fare meglio e il campionato si concluse tra l'amarezza generale al 13\u00ba posto.\nL\u201911 maggio 2018 venne annunciato come nuovo tecnico Luca Tabbiani, gradito ritorno dopo la parentesi con il Savona; con il mister genovese la Lavagnese condusse un campionato tranquillo chiudendo al 10\u00ba posto.\nLa successiva stagione i bianconeri festeggiarono il Centenario. Sulla panchina sedetre ancora Gianni Nucera. La stagione sar\u00e0 una delle pi\u00f9 travagliate per i colori bianconeri perch\u00e9, complici alcuni fattori anche estranei al terreno di gioco, i ragazzi di mister Nucera si ritroveranno il 15 dicembre ultimi in classifica con soli 11 punti. Tuttavia, anche grazie agli acquisti di Jonathan Rossini e Pietro Tripoli, con 16 punti in 7 giornate la Lavagnese risal\u00ec fino alla 12\u00aa posizione con un punto di vantaggio sulla zona retrocessione al momento della sospensione dei campionati per la pandemia di Covid 19 il 23 febbraio 2020.\nLa stagione 2020/2021 vide riconfermare alla guida del team mister Gianni Nucera al quale venne affiancato Vincenzo Ranieri, allenatore della Juniores Nazionale. La stagione non si apr\u00ec nel migliore dei modi: la pandemia di Covid-19 imperversava a livello mondiale ma la LND decise di far ripartire il campionato tra mille incertezze, il team bianconero lott\u00f2 tenacemente e mantenne una posizione di centro classifica fino al termine del girone di andata raccogliendo 28 punti nelle prime 19 giornate. Dopo una serie di sconfitte consecutive la societ\u00e0 decise quindi di sollevare dall'incarico mister Nucera e di affidare la guida della squadra al vice Ranieri che traghetter\u00e0 il team con grande professionalit\u00e0 e impegno ma scarsa fortuna fino all'arrivo di Cristiano Masitto il 2 marzo 2021. Da tale data il mister di Camisano Vicentino otterr\u00e0 28 punti in 16 gare con 8 vittorie, 4 pareggi e 4 sconfitte chiudendo la stagione al 9\u00ba posto assoluto per poi lasciare a fine stagione per tornare al Campodarsego, sempre in Serie D nel girone C trentino-veneto-friulano, portandosi dietro i giovani ex Entella Mobilio, Oneto e Alluci.\nContemporaneamente a mister Masitto, la societ\u00e0 e il Direttore Sportivo Simone Adani decisero consensualmente di non proseguire il loro rapporto dopo 7 stagioni. Nella stessa serata la societ\u00e0 annuncer\u00e0 l\u2019ex allenatore bianconero Andrea Dagnino come nuovo Direttore Generale e Gianluca Fasano come nuovo allenatore per la 20\u00aa stagione consecutiva in Serie D dei liguri. La Lavagnese fin\u00ec intanto al centro dei riflettori quando il 16 luglio la disciplinare della FIFA inflisse al club tigullino e al Valdivara 5 Terre uno stop di 4 sessioni di mercato e una multa di 4.000 franchi svizzeri per aver assecondato negli anni lo Spezia di Gabriele Volpi tesserando calciatori minorenni provenienti dalla sua scuola calcio nigeriana di Abuja (vedi Umar Sadiq, David Okereke e altri) per poi cederli al club spezzino una volta diventati maggiorenni. A dicembre il capitano Giacomo Avellino, da 12 stagioni al Riboli, superer\u00e0 quota 400 presenze con la maglia bianconera, record di sempre per il sodalizio di Compagnoni. Il 17 febbraio 2022 mister Fasano verr\u00e0 esonerato con la squadra al penultimo posto con 17 punti e il giorno seguente verr\u00e0 richiamato Nucera il quale al debutto vincer\u00e0 il derby con il Sestri Levante (2-1). \nCampi di gioco.\nDal 1919: il primo campo di gioco dell'Unione Sportiva Lavagna fu la spianata antistante la stazione ferroviaria, l'attuale Piazza Torino.\nDal 29 novembre 1923: Piazza Vittorio Veneto, fu a partire da tale data che il comune ne concesse all'US Lavagnese l'utilizzo, non soltanto per le partite di calcio, ma anche per quelle di tamburello, lancio del giavellotto, lancio del disco e per le esibizioni del coro cittadino lavagnese.\nAnni '20 e '30: l'US Lavagnese disput\u00f2 incontri amichevoli e alcuni tornei circondariali chiedendo spesso ospitalit\u00e0 alla vicina Chiavari sui terreni di Corso Dante (fra il 1921 e il 1933).\nIl 25 ottobre 1936 venne sottoscritta la convenzione tra il Comune di Lavagna e un benefattore cittadino che aveva fatto fortuna in Venezuela, il commendatore Edoardo Riboli per la costruzione a suo carico del Campo Sportivo del Littorio.\nDal 1\u00ba novembre 1939: le formazioni calcistiche lavagnesi si esibirono sul Campo Sportivo del Littorio in seguito intitolato ad Edoardo Riboli. La cerimonia ufficiale alla quale intervennero tutte le autorit\u00e0 cittadine assieme al benefattore commendator Edoardo Riboli, venne seguita dalla partita inaugurale disputata fra il Genova 1893 A e il Genova 1893 B e terminata col punteggio di 10-1.\nNella stagione sportiva 1945-46 la US Lavagnese gioc\u00f2 il Campionato di Prima Divisione sul terreno del Comunale di Chiavari, il Riboli era infatti inagibile per l'occupazione subita nel periodo bellico da parte dei soldati alleati che lo usarono come area di sosta per i loro carri armati.\nNel 1969 lo stadio venne dotato di impianto di illuminazione (il primo del comprensorio del Tigullio), i passaggi pedonali vennero asfaltati e l'insieme delle strutture verniciato.\nDal 2002, anno della promozione in Serie D, il manto del Riboli \u00e8 in sintetico.\nLa Super Ball Vis.\nParadosso calcistico tutto lavagnese fu quello che si verific\u00f2 nel 1934 quando in una Lavagna priva di calcio e di un campo regolare, si afferm\u00f2 a livello nazionale ed internazionale un'azienda, la Super Ball Vis, che avrebbe fornito di l\u00ec a un anno i nuovi palloni ufficiali per la Serie A, la nazionale azzurra di Vittorio Pozzo, la Coppa Internazionale e la Coppa Europa per Club; eppoi per tanti anni ancora per numerose manifestazioni sportive, come le Olimpiadi del 1952 in Finlandia e del 1960 a Roma.\nIl pallone \"Condor\" aveva una circonferenza di 68 cm ed un peso compreso tra i 400 e i 440 grammi.\nLa Super Ball Vis, azienda con sede a Lavagna, che durante la guerra produsse anche scarpe militari, alla ripresa dell'attivit\u00e0 agonistica offr\u00ec il Condor per le sfide domenicali della Lavagnese al Riboli. Si narra persino che i nuovi palloni venissero usati come merce di scambio nelle trattative di mercato con altre societ\u00e0: l'Entella ne chiese 7 nel 1946 per passare ai cugini bianconeri il giocatore Consonni.\nA partire dagli anni '70 la contemporanea comparsa sul mercato di multinazionali del settore (Adidas in primis) costrinse ad un adeguamento delle strutture dell'azienda con il passaggio ad un nuovo assetto societario, il trasferimento della sede a San Salvatore di Cogorno e in tempi pi\u00f9 recenti la vendita del marchio, tuttora esistente, ad una ditta specializzata.\nColori, simboli e inno.\nColori.\nI colori sociali dell'Unione Sportiva Lavagnese sono il bianco e il nero. La divisa classica \u00e8 sempre stata composta da una maglia a strisce verticali bianconere pi\u00f9 o meno larghe, abbinata a calzettoni neri con righe bianche e calzoncini neri. Unica eccezione la maglia bianco celeste dell'A.C.Lavagna del 1990. La seconda maglia \u00e8 variata negli anni ed \u00e8 stata rosa nel 1935, rosa con una banda verticale bianconera nel 1963, blu con una banda obliqua bianca nel 1973, gialla nel 1990, arancio nel 2000, nera nel 2015 e rossa dal 2018.\nSimboli.\nLa storica palla da calcio Superball Vis sotto le date del 1919 e del 2019 inserita in uno scudo piccolo all'interno dello scudo grande formato da 5 strisce nere verticali (rappresentanti i 5 sestieri in cui \u00e8 divisa la citt\u00e0: Borgo, Cavi, Moggia, Ripamare, Scafa) su fondo bianco.\nStadio.\nDal 1919 il primo campo di gioco della U.S. Lavagnese fu la spianata antistante la Stazione Ferroviaria, l'attuale Piazza Torino. Dal 29 novembre 1923 il Comune concesse all'Unione l'utilizzo di Piazza Vittorio Veneto per le partite di calcio, di tamburello, di lancio del giavellotto, di lancio del disco e per le esibizioni del coro cittadino lavagnese. Dal 1\u00ba novembre 1939 le formazioni calcistiche lavagnesi si esibirono sul campo sportivo del Littorio, in seguito intitolato ad Edoardo Riboli. Nel 1969 lo stadio venne dotato di impianto di illuminazione (il primo del comprensorio nel Tigullio), i passaggi pedonali vennero asfaltati e l'insieme delle strutture verniciato. Nel 2002, anno della promozione in serie D, il manto del Riboli \u00e8 stato trasformato in sintetico di ultima generazione ad opera del Comune di Lavagna diventando il primo sintetico per 11 giocatori in Liguria.\nLo stadio presenta le seguenti caratteristiche:\nSociet\u00e0.\nSe la Lavagnese \u00e8 diventata in pochi anni un esempio da seguire nell' \u00e9lite dilettantistica del calcio nazionale e della Liguria, gran parte dei meriti vanno sicuramente addotti al presidentissimo Stefano Compagnoni, uomo che ha saputo interpretare e rappresentare nel migliore dei modi il passato prossimo, il presente e il futuro della societ\u00e0 bianconera. In poche stagioni, grazie alla politica della programmazione e della valorizzazione di tutte le componenti umane ed economiche, la Lavagnese \u00e8 riuscita a trasformarsi da una delle tante semplici realt\u00e0 locali a sodalizio organizzato, che ha saputo coinvolgere grazie alla passione, al dinamismo e alle innegabili capacit\u00e0 del suo nocchiero, tutte le componenti cittadine rendendole \"orgogliose di essere lavagnesi\". Direttore sportivo della squadra bianconera \u00e8 dal giugno 2014 Simone Adani, di Correggio, ex calciatore professionista tra le altre di Saronno, Forl\u00ec, Gualdo, Vigor Lamezia e Itala San Marco. Dalla stagione in corso \u00e8 stata assorbita la ASD Golfo del Tigullio, societ\u00e0 calcistica di puro settore giovanile portando in dote il responsabile per la gestione del settore giovanile e scuola calcio Mirco Del Santo e due ex calciatori professionisti come Simone Basso, nuovo responsabile del settore giovanile e scolastico, e Luca Cavallo, nuovo responsabile della scuola calcio bianconera. Dalla stagione 2019-2020 i nuovi responsabile dell'Academy bianconera sono Marco Dasso ed Ernesto Damiano."}
{"id": "525578", "revid": "254059", "url": "https://it.wikipedia.org/wiki?curid=525578", "title": "Castel Fahlburg", "text": "Castel Fahlburg (o col desueto nome italianizzato \"Castel Valle\") \u00e8 un castelletto medievale nell'abitato di Prissiano, frazione di Tesimo (BZ).\nFu costruito sicuramente nel XIII secolo: le prime testimonianze sono del 1280, quand'era di propriet\u00e0 della famiglia Zobl. Pass\u00f2 poi nel corso dei secoli ai Werberg e agli Schlandersberg, finch\u00e9 - attorno al 1600 - fu acquistato dai conti Brandis. Attorno alla met\u00e0 del secolo lo fecero rinnovare completamente, dandogli l'aspetto attuale. Gli affreschi (di Stefan Kessler) e le stufe di maiolica risalgono a quel periodo (e sono state restaurate negli ultimi decenni).\nFu residenza di villeggiatura, ma serv\u00ec anche come palazzo di giustizia. Tra queste mura Jakob Andr\u00e4 Brandis (1569-1629) scrisse la \"Geschichte der Landeshauptleute von Tirol\" (\"Storia dei principi del Tirolo\"), considerata la prima opera di storiografia tirolese.\n\u00c8 ancora di propriet\u00e0 della famiglia Brandis, che affitta le sale in occasione di feste e matrimoni."}
{"id": "525581", "revid": "76963", "url": "https://it.wikipedia.org/wiki?curid=525581", "title": "Awda Abu Tayi", "text": "Biografia.\nConvinto dal colonnello Thomas Edward Lawrence a unirsi alla rivolta, \u02bfAwda e gli altri membri della sua trib\u00f9 furono fondamentali per la conquista nel luglio del 1917 della cittadina, attualmente giordana, di \u02bfAqaba e, nell'ottobre del 1918, della stessa Damasco, dove poi sorse l'effimero Regno Arabo di Siria, guidato da Fay\u1e63al. Lawrence, nei suoi \"Sette pilastri della saggezza\", definisce \u02bfAwda il \"pi\u00f9 grande guerriero dell'Arabia settentrionale\". \u02bfAwda era inizialmente al soldo dei turchi ottomani, ma mut\u00f2 alleanza, unendosi a Lawrence e alla rivolta araba, diventando un fervido sostenitore del movimento d'indipendenza arabo.\nDopo il collasso del governo arabo a Damasco, egli si ritir\u00f2 tuttavia nel suo rifugio nella steppa, costruendo un moderno palazzo grazie all'impiego di schiavi turchi da lui catturati. Nel 1924, prima che lo stesso venisse completato, mor\u00ec tuttavia per cause naturali.\nTrasposizione cinematografica.\n\u00c8 stato ricordato da David Lean che, nel suo film del 1962 \"Lawrence d'Arabia\", ne fece interpretare la figura da Anthony Quinn, particolarmente efficace nel rappresentare la sua complessa personalit\u00e0 di beduino, di patriota e di uomo dai forti sentimenti. Famosa la sua battuta in cui, alla sottolineatura del suo amore per l'oro, egli rispose che ne reclamava non tanto per s\u00e9, quanto per la sua gente, affermando: \u00abSono un fiume per il mio popolo!\u00bb e che sosteneva la rivolta araba non tanto per l'oro che riceveva dal Regno Unito ma, con buona dose di furberia, \u00abper il suo piacere\u00bb."}
{"id": "525585", "revid": "1782831", "url": "https://it.wikipedia.org/wiki?curid=525585", "title": "Gokuj\u014d seitokai", "text": " \u00e8 un manga di Mattaku Mo-Suke, pubblicato a capitoli sulla rivista \"Dengeki Comic Gao!\" da febbraio 2005 a dicembre 2006 e in seguito raccolto in tre volumi da Media Works. Nello stesso anno di inizio ne \u00e8 stata tratta una serie televisiva anime di 26 episodi prodotta da Konami e J.C.Staff e trasmessa su TV Tokyo da aprile a settembre 2005.\nTrama.\nLe vicende di \"Gokuj\u014d seitokai\" si svolgono presso l'istituto Miyagami Gakuen, un liceo per sole ragazze guidato dal \"Consiglio studentesco detentore della massima autorit\u00e0\" o pi\u00f9 semplicemente \"Consiglio studentesco Gokuj\u014d\". L'istituto Miyagami Gakuen \u00e8 una scuola piuttosto giovane. \u00c8 stata infatti fondata da Jinguji Kanade, attuale presidentessa del Consiglio studentesco Gokuj\u014d oltre che studentessa della scuola. Kanade, erede dell'antica e rinomata famiglia giapponese Jinguji, ha dato vita al liceo per poter realizzare il suo sogno, ovvero creare un luogo dove sia garantito a tutti un profondo senso di libert\u00e0 e la possibilit\u00e0 di realizzare i propri desideri. La presenza degli adulti \u00e8, pertanto, quasi del tutto nulla e il liceo \u00e8 autogestito dagli studenti, mentre tutta l'autorit\u00e0 \u00e8 nelle mani di Kanade.\nLa protagonista \u00e8 Rando Rino una ragazzina che, dopo la morte della madre, viene accolta nella scuola grazie alla raccomandazione di Mr. Poppit, suo amico di penna. Ma proprio quando tutto sembra mettersi per il meglio e Rino pu\u00f2 finalmente trasferirsi nella penisola dove sorge la scuola, un incendio distrugge la sua nuova casa e Rino rimane da sola con il pupazzo Pucchan, meditando sull'impossibilit\u00e0 di frequentare il liceo e sul suo futuro. Sar\u00e0 proprio il Consiglio studentesco Gokuj\u014d, di cui Rino diventer\u00e0 segretaria, a garantirle la possibilit\u00e0 di rimanere e portare a termine i propri studi.\nPersonaggi.\nConsiglio studentesco.\nIl Consiglio studentesco Gokuj\u014d \u00e8 il massimo esempio della libert\u00e0 che Kanade ha voluto creare nella scuola. Esso \u00e8 diviso in quattro gruppi: i membri esecutivi, il gruppo d'assalto, l'infiltrazione e i responsabili ai veicoli. Il suo scopo \u00e8 quello di risolvere tutti i problemi che ruotano intorno alla scuola, organizzare gli eventi pi\u00f9 importanti e gestire il bilancio del liceo.\nMembri esecutivi.\nKanade \u00e8 la presidentessa del Consiglio studentesco Gokuj\u014d e al contempo la fondatrice dell'istituto Miyagami, di cui si occupa insieme alle sue due vicepresidentesse, Kinjo Nanaho (a capo del gruppo di assalto) e Ginga Kuon (a capo dell'infiltrazione). In quanto membro della famiglia Jinguji, \u00e8 anche colei che dovr\u00e0 rappresentare la sua famiglia alla morte del nonno, dal quale ha ereditato la capacit\u00e0 di comunicare le proprie emozioni telepaticamente. Sin dalle prime battute della storia, Kanade dimostra un forte attaccamento nei confronti di Rino, che cresce con l'evolversi della vicenda. Nel fandom yuri, gli ultimi episodi dell'anime, dove viene approfondito il rapporto esistente fra le due, sono letti in chiave tipicamente subtext, a tradire un legame che va oltre la semplice amicizia.\nRino \u00e8 a tutti gli effetti la protagonista della serie. Entra casualmente a far parte del Consiglio studentesco Gokuj\u014d come segretaria, nei primi episodi dell'anime e solo dopo si verr\u00e0 a sapere come tale ingresso fosse in realt\u00e0 voluto dalla presidentessa Kanade. Infatti, sebbene non ne sia a conoscenza, anche Rino appartiene alla famiglia Jinguji e come Kanade ha ereditato forti capacit\u00e0 psioniche. Rino \u00e8 sempre accompagnata da Pucchan, un pupazzo dal quale non si separa mai.\nMayura \u00e8 la contabile del Consiglio studentesco Gokuj\u014d. La vediamo sempre occupata nel tentativo di far quadrare i bilanci, per porre rimedio alle iniziative delle sue compagne che non sembrano interessate al budget della scuola.\nAssalto.\nLa \u00e8 l'organo interno al Consiglio studentesco Gokuj\u014d che si occupa della sicurezza della scuola. \u00c8 composta da: Nanaho, Sayuri, Rein e Kaori.\nNanaho \u00e8 il capo del gruppo d'assalto del Consiglio studentesco Gokuj\u014d oltre, ovviamente, ad essere una delle due vicepresidentesse al fianco di Kanade. La sua arma, come membro del gruppo d'assalto, \u00e8 rappresentata da uno yo-yo che Nanaho usa per colpire dalla distanza i propri avversari. Di lei si sa che a discapito dell'aspetto fortemente mascolino, ha un carattere sensibile e ama collezionare bambole e peluche. Con il trascorrere degli eventi, si apprende del legame esistente fra la famiglia Jinguji e la famiglia Kinjo e di come da sempre i membri di quest'ultima si siano occupati della protezione dell'antica famiglia giapponese. Esattamente come i suoi fratelli, anche Nanaho fu associata ad un Jinguji da proteggere, Kanade, e sebbene in principio rifiutasse il suo destino, ben presto fra le due nacque un profondo legame e da allora Nanaho non si \u00e8 pi\u00f9 separata dalla presidentessa del Consiglio. Nel fandom yuri, i suoi sentimenti per Kanade sono ritenuti palesi, sebbene nella serie non sia presente nulla che sembri testimoniare o smentire questo punto di vista. Va comunque detto che Nanaho \u00e8 spesso vittima pi\u00f9 o meno volontaria delle sue compagne e viene spesso fatta passare per un uomo. In alcuni episodi vengono anche sollevati dubbi, sempre dagli altri membri del consiglio, sulle sue preferenze sessuali.\nSayuri \u00e8 il membro dell'assalto pi\u00f9 talentuoso dopo Nanaho. Fa parte della famiglia Hida, da sempre dedita alle arti marziali, e nella scuola usa come arma una katana di legno, o bokken. Di lei sappiamo che il suo talento \u00e8 tale che durante un duello con il maestro Kimizuka riusc\u00ec ad utilizzare, in maniera del tutto inconsapevole, una tecnica di combattimento da sempre associata alla sua famiglia, ma la cui pratica era stata proibita da anni in quanto ritenuta letale. Precipitata nel baratro dei sensi di colpa, fu proprio Kanade a salvarla garantendo a lei, e alla sua amica d'infanzia Rein, un futuro nella scuola.\nRein fa parte del gruppo d'assalto esattamente come Sayuri, con la quale \u00e8 cresciuta insieme, ed utilizza come arma le sue carte da gioco, che lancia come se fossero dei coltelli. Orfana di madre, fu abbandonata in tenera et\u00e0 dal padre, giocatore d'azzardo da cui ha ereditato il vizio per le scommesse. Di lei si prese cura proprio la famiglia Hida, ed \u00e8 per questo che Rein \u00e8 tanto legata a Sayuri.\nKaori \u00e8 l'ultimo membro del gruppo d'assalto e a differenza delle altre non usa armi per combattere, piuttosto si batte a mani nude. Kaori \u00e8 compagna di classe di Ayumu e Rino e nei confronti di questa prova un forte sentimento di gelosia a causa delle attenzioni riservatele da Kanade. Nei confronti di Kanade, d'altrocanto, Kaori sembra aver sviluppato un forte stato di dipendenza emotiva. Le sue \"fantasie\" in tal proposito lasciano ben poco spazio all'interpretazione e sono evidentemente yuri.\nInfiltrazione.\nLa , conosciuta anche semplicemente come l'infiltrazione, \u00e8 specializzata nella raccolta delle informazioni riguardanti tutti coloro che si muovono intorno alla scuola. Simile ad una squadra d'intelligence, lavora nell'ombra e i suoi membri sono specializzati soprattutto nell'arte dello spionaggio.\nKuon \u00e8 il capo dell'infiltrazione, oltre ad essere \u2013 con Nanaho \u2013 l'altra vicepresidentessa al fianco di Kanade. Di lei si sa veramente poco e solo con il trascorrere degli episodi si apprender\u00e0 come in realt\u00e0 sia una spia in missione per indagare sui poteri segreti della famiglia Jinguji. Tuttavia, il suo attaccamento nei confronti di Kanade sembra essere molto forte e sincero, cosa questa che le causer\u00e0 non pochi problemi di coscienza, per la difficolt\u00e0 di scegliere fra i propri doveri e i suoi stessi sentimenti. Di per contro, Kanade sembra assolutamente consapevole della missione di Kuon e nel pieno rispetto dei principi su cui ha fondato la scuola \u2013 garantire a tutti la possibilit\u00e0 di realizzare i propri sogni \u2013 far\u00e0 il possibile per costringere Kuon a rimanere nel liceo ed indagare sui suoi poteri, qual che sia il prezzo da pagare nel caso Kuon dovesse riuscire a scoprire la verit\u00e0.\nSeina, di solito Seina-senpai, \u00e8 l'unico membro della squadra d'infiltrazione, oltre a Kuon, la cui identit\u00e0 \u00e8 resa nota sin dall'inizio della serie. Seina \u00e8 calma e posata, sempre disponibile e capace. Veglia di nascosto sull'operato di Kuon per volere di Kanade, per tenere nascosta al resto del Consiglio la verit\u00e0 a proposito del capo dell'infiltrazione. Solo pi\u00f9 tardi, con il procedere degli eventi, si scoprir\u00e0 come in realt\u00e0 anche Seina sia una Jinguji, che tuttavia ha dovuto abbandonare il proprio cognome non avendo ereditato poteri particolari dalla famiglia di origine.\nKotoha \u00e8 il membro dell'infiltrazione pi\u00f9 talentuoso. La sua identit\u00e0 rimane segreta per buona parte della serie, fin quando la situazione nel Consiglio studentesco Gokuj\u014d non diventa tale da esigere la sua presenza attiva. Inconsapevole della verit\u00e0 su Kuon, si trover\u00e0 ad indagare proprio sulla vicepresidentessa del Consiglio, trovando per\u00f2 sulla sua strada Seina. Solo la consapevolezza di come sia la stessa presidentessa Kanade a volere che Kuon rimanga nella scuola e nel Consiglio sembrer\u00e0 appianare le divergenze Kotoha e Kuon, giunte intanto ai ferri corti.\nAyumu \u00e8 la migliore amica di Rino, nonch\u00e9 sua compagna di classe. Anche lei fa segretamente parte della squadra d'infiltrazione e solo tardi nella serie si scoprir\u00e0 come alcuni suoi atteggiamenti (ad esempio spingere Rino a candidarsi come capo classe per poter entrare nel Consiglio studentesco) siano in realt\u00e0 iniziative della presidentessa Kanade. Ayumu lavora spesso in coppia con Kotoha, sfruttando le sue abilit\u00e0 di ninja al servizio del Consiglio Gokuj\u014d, sebbene da tempo abbia rinnegato la sua vita come membro del clan ninja Oume, preferendo comportarsi come una semplice studentessa liceale.\nVeicoli.\nCyndi \u00e8 l'unico membro della squadra Veicoli. \u00c8 uno dei personaggi pi\u00f9 atipici della serie: di origini americane, si esprime in un ibrido imbarazzante fra inglese e giapponese. \u00c8 anche la causa degli incubi peggiori di Mayura, finendo con il distruggere un'auto ogni qual volta si ritrova al volante. Ha una cotta per Pucchan.\nAltri.\nMinamo \u00e8 la sorellina minore di Seina. Esattamente come la maggiore, anche lei pur essendo una Jinguji non ha ereditato alcun potere dell'antica famiglia giapponese. Entra a far parte del Consiglio studentesco Gokuj\u014d come membro ad honorem. Soffre di anemia.\nPucchan \u00e8 il pupazzo senziente che da sempre accompagna Rino. Solo tardi nella serie si scoprir\u00e0 come in realt\u00e0 Pucchan sia il fratello maggiore di Rino, morto bambino e la cui anima continua a vivere in questa forma. Pucchan \u00e8 anche colui che ha ereditato il massimo potere dei Jinguji e che pertanto prender\u00e0 il posto di Kanade come futuro rappresentante della famiglia.\nColonna sonora.\nSigla d'apertura.\nEsistono diverse versioni della sigla di apertura. Nella prima, dietro le sagome di Kuon e Seina vi sono due ombre scure non identificabili. Dall'episodio 16 in avanti, l'ombra a destra prende forma e si rivela essere Kotoha. Dall'episodio 21 in avanti, anche l'ombra a sinistra prende forma nelle sembianze di Ayumu."}
{"id": "525590", "revid": "198277", "url": "https://it.wikipedia.org/wiki?curid=525590", "title": "Francisco Govinho Lima", "text": "Caratteristiche tecniche.\nGiocatore.\n\u00c8 un centrocampista maggiormente dotato dal punto di vista fisico che non tecnico.\nCarriera.\nGiocatore.\nEsordisce con il , con cui gioca 6 partite nella S\u00e9rie A del campionato brasiliano fino al 1996, quando passa al . In Turchia resta fino al 1998 giocando 58 partite e segnando 3 gol, prima di trasferirsi allo . In Svizzera colleziona 32 presenze e 7 reti.\nPer la stagione 1999-2000 \u00e8 acquistato dal : nel campionato d'esordio in Italia, mette a segno un gol in massima serie, nella gara vinta in casa contro la per 2-0. Il 17 ottobre 1999, nella gara con la , sostituisce tra i pali Chimenti dopo l'espulsione, avendo il Lecce gi\u00e0 effettuato tutte e tre le sostituzioni consentite. Nella stagione seguente \u00e8 al , sempre nella massima serie italiana.\nNel 2001 si trasferisce alla , con cui vince la Supercoppa italiana. Rimane nella capitale per un quadriennio, venendo spesso impiegato come titolare da Capello. L'esperienza romana \u00e8 tuttavia segnata anche da un grave episodio, risalente all'estate 2003: il giocatore rimane infatti coinvolto in un incidente stradale, attribuito al suo presunto stato di ebbrezza. Il fatto spinge la societ\u00e0 a cercarne la cessione, addirittura a titolo gratuito: malgrado un principio d'accordo con il , l'offerta non si concretizza. Lima resta dunque in giallorosso sino alla fine della stagione 2003-2004, in cui viene impiegato con grande frequenza da Fabio Capello. Colleziona in totale 131 presenze senza gol con il club della capitale..\nNel 2004 \u00e8 ceduto al , con cui vince il campionato russo (2004) e la Supercoppa di Russia (2005), giocando 41 partite di campionato. Nel gennaio 2006 viene mandato in prestito al , dove resta fino all'estate dello stesso anno prima di trasferirsi a parametro zero alla , con cui gioca solamente 7 partite di campionato.\nRimasto senza squadra dopo qualche mese, nel gennaio 2007 firma un contratto di sei mesi con il , che viene rinnovato anche per la stagione successiva. Con i lombardi colleziona 56 presenze e segna 3 gol.\nNella sessione estiva del calciomercato 2008 lascia il Brescia dopo la scadenza del contratto per accasarsi al , negli Stati Uniti d'America con cui gioca 14 partite.\nDa gennaio 2009 inizia ad allenarsi con il , che ne ufficializza l'ingaggio il 20 gennaio. Con gli ionici colleziona solo 14 presenze. Nell'agosto 2009 firma per il Racale, societ\u00e0 militante nel campionato di Promozione pugliese.\nNel gennaio 2010 fa ritorno in patria al , poi in altre due squadre di Manaus, il e il , prima di un primo ritiro dall'attivit\u00e0 agonistica, avvenuto all'et\u00e0 di 40 anni.\nNella stagione 2016-2017 torna a calcare i campi di calcio con la maglia dell'. club di Eccellenza pugliese rappresentante l'omonima cittadina del Salento, terra alla quale Lima \u00e8 rimasto molto legato dopo l'esperienza da calciatore del Lecce.\nAllenatore.\nSempre in Puglia, nel 2018, fa la sua prima esperienza da allenatore. L'annuncio arriva nel mese di giugno da parte dell'Uggiano Calcio, club militante nel campionato di Promozione pugliese.\nNel giugno 2019 gli viene affidata la panchina della Deghi Calcio, squadra esordiente nel campionato di Eccellenza pugliese, ma l'esperienza si conclude con l'esonero gi\u00e0 nel settembre dello stesso anno.\nStatistiche.\nPresenze e reti nei club.\n\"Statistiche aggiornate al 3 maggio 2009.\""}
{"id": "525591", "revid": "3963150", "url": "https://it.wikipedia.org/wiki?curid=525591", "title": "Francisco Lima", "text": ""}
{"id": "525595", "revid": "775372", "url": "https://it.wikipedia.org/wiki?curid=525595", "title": "Giorgio Santuz", "text": "Biografia.\nDi professione insegnante, ha ricoperto la carica di presidente dell\"'Ente Friuli nel mondo\" e della societ\u00e0 Autovie Venete.\nDeputato democristiano dal 1972 al 1992, ha ricoperto la carica di sottosegretario agli esteri nei governi Andreotti V, Cossiga I e Fanfani VI, ai lavori pubblici nei governi Forlani, Spadolini I e II, al tesoro nel Fanfani V, all'industria, commercio e artigianato nel governo Craxi II, nonch\u00e9 ministro della funzione pubblica nel governo Goria e Ministro dei trasporti nel governo De Mita.\n\u00c8 stato menzionato nel libro La Casta (pag 208-209) in relazione ad un patteggiamento proprio per una vicenda legata ad Autovie Venete.\nIl 13 giugno 1992 ha ricevuto un avviso di garanzia per una indagine relativa a tangenti per l'aeroporto Malpensa nell'ambito della inchiesta mani pulite."}
{"id": "525596", "revid": "30610", "url": "https://it.wikipedia.org/wiki?curid=525596", "title": "B\u00f3dog Beck", "text": "Beck fu affascinato dalle api gi\u00e0 da ragazzo. Giovanissimo raccoglieva da solo il miele delle sue arnie. La sua passione per le api sarebbe durata tutta la vita, e lo avrebbe portato ad una profonda esplorazione di tutti gli aspetti del loro mondo.\nPrest\u00f2 servizio nell'esercito austro-ungarico durante la prima guerra mondiale, alla fine della quale emigr\u00f2 negli Stati Uniti, trasferendosi a New York.\nAll'inizio degli anni '30 si afferm\u00f2 come medico tra l'\u00e9lite della parte nord-orientale della citt\u00e0.\nNonostante lavorasse come medico generico in un locale ospedale, il Saint Mark, il suo primo amore era stato l'apiterapia, e fu a questa disciplina che si dedic\u00f2 assiduamente fino alla morte.\nNel 1935 pubblic\u00f2 il libro \"Bee Venom Therapy\", con l'ambizioso obiettivo di presentare sistematicamente tutto ci\u00f2 che si sapeva sull'apiterapia, sia a livello teorico che pratico.\nBeck si fece carico di raccogliere l'esperienza dei colleghi di tutto il mondo e delle varie epoche. Molti articoli furono rintracciati tra la letteratura scientifica, altri tra la stampa, molti casi gli furono inviati da apicoltori che riempirono un questionario distribuito da alcune riviste specializzate.\nBeck afferm\u00f2 nel libro come a suo dire il veleno d'api potesse funzionare nei casi di reumatismi, artrite, artrosi e dolori muscolari, con le relative controindicazioni e con la necessit\u00e0 di effettuare dei test allergologici preventivi.\n\"Bee Venom Therapy\" fu pubblicato per la prima volta da un editore di New York, \"D. Appleton Century Company\".\nIl libro fu successivamente ristampato solamente nel 1981, dall'osteopata L. A. Doyle, di Osage (Stati Uniti, Iowa). Da allora il libro \u00e8 stato ristampato diverse volte."}
{"id": "525600", "revid": "767487", "url": "https://it.wikipedia.org/wiki?curid=525600", "title": "Tootsie", "text": "Tootsie \u00e8 un film del 1982 diretto da Sydney Pollack. Narra la storia di un attore talentuoso ma disoccupato, interpretato da Dustin Hoffman, costretto ad adottare una nuova identit\u00e0 di donna per ottenere la parte in un film.\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al sessantaduesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al sessantanovesimo posto. Nel 2000 l'American Film Institute lo ha inserito al secondo posto nella classifica delle migliori cento commedie americane di tutti i tempi.\nTrama.\nNew York. Michael Dorsey \u00e8 un valido e preparato attore di teatro, ma a causa del suo ostico carattere e dei suoi maniacali perfezionismi interpretativi, entra spesso in conflitto con registi e produttori tanto che, nonostante continui a cercare lavoro, ad ogni audizione non gli viene mai assegnata una parte e quindi per mantenersi \u00e8 costretto a lavorare come cameriere in un ristorante, occupazione che condivide con Jeff Slater, suo compagno di appartamento e aspirante drammaturgo, che per\u00f2 non ha il denaro necessario per produrre una commedia da lui scritta, dal titolo \"Ritorno a Love Canal\".\nOltre a Jeff, Michael intende aiutare anche l'amica Sandy, un'aspirante attrice con problemi caratteriali e di depressione, adusa a crollare ogni volta che deve provare una parte. Prima di un'audizione per una serie televisiva, alla quale la accompagna, Michael scopre casualmente che un altro attore \u00e8 stato ingaggiato per la parte del protagonista nella commedia \"Il servo di scena\", parte che gli era stata promessa dal suo manager George Fields; appresa la notizia Michael si reca immediatamente nell'ufficio di George per chiedere spiegazioni e l'agente \u00e8 costretto a rivelargli che, a causa del suo carattere, nessuno, da Broadway a Hollywood, gli dar\u00e0 pi\u00f9 lavoro ed inoltre che non ha intenzione di finanziare la commedia scritta da Jeff.\nRicevuta l'ennesima delusione, Michael, sapendo che il ruolo femminile per il quale Sandy ha sostenuto infruttuosamente l'audizione, \u00e8 quello della direttrice di ospedale con caratteristiche di donna attempata e dal temperamento autoritario, si presenta travestito da donna con il nome di Dorothy Michaels e, con un atteggiamento decisamente \"mascolino\" e polemico, riesce ad impressionare la produttrice Rita Marshall ed il regista Ron Carlisle tanto da ottenere la parte. Egli ne informa subito George che, incredulo, manda il contratto alla produzione della serie, mentre Jeff, superata l'iniziale sorpresa, \u00e8 contento della possibilit\u00e0 che Michael gli offre.\nL'avventura inizia e Michael/Dorothy ottiene un grande successo, la serie aumenta gli ascolti, Dorothy appare sulle copertine delle riviste pi\u00f9 prestigiose ed arriva il denaro per finanziare la commedia di Jeff; tutto sembra andare bene ma, accanto al successo, affiorano tutte le problematiche che derivano dalla sua doppia vita: a causa di un equivoco egli \u00e8 \"costretto\" ad iniziare una relazione con Sandy, successivamente si innamora di Julie Nichols, un'attrice della serie ma amante delusa del regista che, inoltre, gli presenta suo padre Les che si innamora di Dorothy tanto da chiedergli di sposarlo. La situazione sembra diventare critica e Michael, dopo avere saputo che la produzione gli ha rinnovato il contratto per un altro anno, chiede a George un sistema per uscire da quel ginepraio ma l'agente \u00e8 costretto a rispondergli che non esistono scappatoie.\nL'amore per Julie \u00e8 per\u00f2 sempre pi\u00f9 forte e questo induce Michael a rivelare la sua identit\u00e0 durante una puntata andata in onda in diretta a causa di un incidente di montaggio e, tra lo sconcerto generale, tutto il paese e tutte le persone coinvolte nella sua vicenda privata vengono improvvisamente a scoprire il grande \"inganno\" che si \u00e8 svolto per tutto quel periodo. Julie sembra la pi\u00f9 colpita e, dopo avere troncato con il suo amante, non intende comunque pi\u00f9 vedere Michael ma il suo amore la porter\u00e0 a rivedere la sua posizione ed a decidere di vivere un nuovo rapporto con lui.\nProduzione.\nLe riprese del film furono effettuate interamente nella citt\u00e0 di New York tra il 1\u00ba aprile e il 28 agosto 1982.\nAndy Warhol, figura predominante del movimento della Pop art americana, appare in un cameo con Dustin Hoffman.\nCitazioni.\nNel film del 2017 \"Chiamami col tuo nome\", diretto da Luca Guadagnino e ambientato negli anni ottanta, si pu\u00f2 trovare, insieme a quello del film dello stesso anno \"La cosa\", un poster italiano del film.\nAccoglienza.\nIncassi.\nRealizzato con un budget di 21 milioni di dollari, il film incass\u00f2 solo in Nord America oltre 177 milioni di dollari. Fu il secondo pi\u00f9 alto incasso dell'anno dopo \"E.T. l'extra-terrestre\".\nCritica.\nIl film venne accolto con ottime critiche. Su Metacritic ha un punteggio di 87 su 100, mentre su Rotten Tomatoes registra una valutazione pari allo 89% delle recensioni professionali favorevoli.\nRoger Ebert scrisse che la pellicola non ha \"paura di mescolare l'assurdit\u00e0 con la seriet\u00e0, la critica sociale con la farsa, e un po' di sincera tenerezza in mezzo alle risate\"."}
{"id": "525601", "revid": "64035", "url": "https://it.wikipedia.org/wiki?curid=525601", "title": "Rose Mc Gowan", "text": ""}
{"id": "525602", "revid": "1442080", "url": "https://it.wikipedia.org/wiki?curid=525602", "title": "Leo Franco", "text": "Carriera.\nClub.\nCresciuto nelle giovanili dell'Independiente, esordisce in prima squadra nella stagione 1995-1996. Nell'estate 1997 viene ceduto in prestito agli spagnoli del M\u00e9rida. Terminato il prestito, viene ceduto a titolo definitivo al Maiorca. Nel 2004 passa a titolo definitivo all'Atl\u00e9tico Madrid. Nel 2009 si trasferisce in Turchia, firmando un contratto con il Galatasaray. Il 19 luglio 2010 \u00e8 ceduto al Real Saragozza. Il 3 agosto 2014 torna in Argentina, firmando un contratto con il San Lorenzo. Il 24 giugno 2015 viene ingaggiato dall'Huesca, squadra spagnola militante in Segunda Divisi\u00f3n. Al termine della stagione decide di ritirarsi.\nNazionale.\nHa partecipato al campionato del mondo 2006 con la nazionale argentina, scendendo in campo solo nella quinta partita, durante i quarti di finale contro la , a seguito dell'infortunio del titolare Roberto Abbondanzieri. Ha collezionato in totale, oltre a sei presenze nell'Argentina under-20, 5 presenze con la nazionale maggiore.\nStatistiche.\nPresenze e reti nei club.\n\"Nelle seguenti statistiche non sono incluse le presenze nelle seconde squadre.\""}
{"id": "525603", "revid": "599013", "url": "https://it.wikipedia.org/wiki?curid=525603", "title": "\u00d3scar Ustari", "text": "Carriera.\nClub.\nPrimi anni: Independiente.\nLa sua prima squadra \u00e8 stato l'Independiente Rivadavia, dove ha giocato fino all'et\u00e0 di 14 anni.\n\u00c8 passato poi al Club Atl\u00e9tico Independiente dove ha partecipato alle varie selezioni giovanili. La tragica morte del portiere titolare Lucas Molina diede un forte impulso alla carriera calcistica di Ustari.\nDopo aver giocato e vinto il nei Paesi Bassi \u00e8 stato aggregato nella prima squadra dell'Club Atl\u00e9tico Independiente ed a seguito della partenza di Carlos Navarro Montoya ha disputato il Campionato di calcio Argentino 2005. Tuttavia, su esplicita richiesta dell'allenatore Julio C\u00e9sar Falcioni fu ingaggiato un portiere pi\u00f9 esperto, Bernardo Leyenda dal Banfield, ma dopo nove partite Ustari divent\u00f2 titolare, debuttando il 5 ottobre 2005 contro il Newell's Old Boys, fornendo una prestazione convincente. Per i tre anni successivi, sotto la guida del nuovo allenatore Jorge Burruchaga, fu il titolare della squadra.\nIl 10 giugno 2007, in una gara di campionato, realizza il suo primo e finora unico gol della sua carriera, battendo un rigore contro il Quilmes. Ha giocato la sua ultima partita con l'Independiente, il 16 giugno 2007, in un match contro il Gimnasia La Plata.\nGetafe.\nL'11 luglio 2007 si \u00e8 stato trasferito al Getafe CF per 8 milioni di euro. Dopo essere stato presentato ufficialmente il 12 luglio, si \u00e8 unito al raduno prestagionale con la sua nuova squadra. All'inizio della Liga Spagnola \u00e8 il secondo portiere della squadra, ma per un infortunio di Roberto Abbondanzieri, Ustari debutta il 26 settembre del 2007, in una partita di campionato contro il Valencia, persa con il punteggio di 2-1.\nRicopre il ruolo di titolare anche in altri match, nelle gare della Coppa del Re gioca titolare mentre nella Liga e la UEFA viene scelto Abbondanzieri. In seguito si alterna con l'altro portiere del Getafe: Jordi Codina. e non riesce a collezionare alcuna presenza. Al termine della stagione si svincola.\nBoca Juniors.\nIl 22 luglio 2012 torna in Argentina per giocare nelle file del Boca Juniors.\nAlmer\u00eda e Sunderland.\nIl 18 luglio 2013 viene ingaggiato a titolo definitivo dall'Almer\u00eda. Con gli spagnoli non colleziona alcuna presenza e il 21 gennaio 2014 viene ufficializzato il suo trasferimento in Inghilterra, al Sunderland, con cui firma un contratto per sei mesi.\nNewell's Old Boys.\nIl 5 luglio 2014 viene ufficializzato il suo ritorno in Argentina, al Newell's Old Boys, in cui milita per due stagioni.\nAtlas.\nNel gennaio 2016 si trasferisce a titolo definitivo all'Atlas.\nNel novembre 2017 \u00e8 vittima di un infortunio durante il rinvio: la diagnosi \u00e8 stata la frattura del tendine rotuleo.\nNazionale.\nNel 2003 \u00e8 stato il portiere titolare dell'Argentina Under-17 nel Campionato sudamericano di calcio Under-17 giocato in Bolivia.\n\u00c8 stato il portiere dell'Argentina Under-20, che ha vinto il Mondiale di Calcio Under-20 nel 2005.\nHa partecipato ai Mondiali di calcio 2006 con la nazionale maggiore, pur non avendo collezionato alcuna presenza in questa manifestazione in quanto terzo portiere. \u00c8 stato l'unico dei 23 convocati a non scendere in campo. Ha vestito la maglia numero 23.\nFu chiamato dal commissario tecnico della Nazionale, Alfio Basile, per la Copa Am\u00e9rica 2007, ma dovette rinunciare per un infortunio.\nHa debuttato da titolare il 22 agosto del 2007, in una amichevole che termin\u00f2 con una sconfitta per 2-1 contro la Norvegia.\nNel 2008 ha fatto parte dalla Nazionale Under-23 che ha vinto la medaglia d'oro nel torneo maschile di calcio dei Giochi Olimpici di Pechino 2008.\nHa collezionato un'altra presenza in nazionale maggiore il 20 settembre 2012, in Brasile-Argentina, terminata 2-1 per i padroni di casa.\nStatistiche.\nPresenze e reti nei club.\n\"Statistiche aggiornate al 6 dicembre 2016.\""}
{"id": "525604", "revid": "1094066", "url": "https://it.wikipedia.org/wiki?curid=525604", "title": "Gabriel Heinze", "text": "Possiede sia il passaporto tedesco che quello italiano.\n\u00c8 soprannominato \"El Gringo\".\nCaratteristiche tecniche.\nDifensore centrale o terzino sinistro arcigno e grintoso, che eccelleva nel tackle, nell'anticipo e nel colpo di testa. Del suo modo di giocare e stare in campo Heinze ha rivelato: \"\u00abIo non sono mai stato un calciatore forte, ma ce l'ho sempre messa tutta: il mio compito era correre e faticare, poi altra gente era deputata a vincere le gare con una giocata. \u00c8 il concetto di squadra: non devi sentirti sminuito se il tuo compito \u00e8 pi\u00f9 faticoso e meno appariscente, semplicemente devi cercare di essere il migliore a farlo\u00bb\".\nCarriera.\nClub.\nGli esordi.\nDi padre tedesco e madre italiana (siciliana di Troina), inizi\u00f2 la sua carriera in patria con il Newell's Old Boys. Nella stagione 1997-1998 pass\u00f2 al Real Valladolid, in cui non disput\u00f2 alcuna partita; pertanto, in quella successiva, fu ceduto in prestito allo Sporting Lisbona, per poi rientrare al club spagnolo, dove rimase per altri due anni. Al termine della stagione 2000-2001 si trasfer\u00ec al Paris Saint-Germain, dove ha collezionato pi\u00f9 di 100 presenze in tre stagioni, vincendo la Coppa di Francia 2003-2004.\nManchester United.\nNel giugno 2004 venne acquistato dal Manchester United per 6,9 milioni di sterline, debuttandovi nel settembre 2004 nell'incontro di FA Premier League 2004-2005 contro il Bolton Wanderers (finito 2-2), in cui realizz\u00f2 anche un gol.\nIl 14 settembre 2005, durante la partita di UEFA Champions League 2005-2006 contro il Villarreal, sub\u00ec un duro infortunio scontrandosi con Jan Kromkamp, che gli comport\u00f2 la lesione del legamento crociato del ginocchio e che lo costrinse a saltare l'intera stagione calcistica 2005-2006; prima di quella partita, aveva messo a segno 2 gol nel ritorno del preliminare di Champions League contro il Debreceni VSC, vinto per 3-0.\nNell'ultima stagione disputata con il Manchester United, ha realizzato un gol nel \"replay\" del quinto turno di FA Cup 2006-2007 contro il Reading, vinto per 3\u20132 ed ha indossato la fascia di capitano nelle ultime 2 partite della FA Premier League 2006-2007 contro e West Ham United.\nReal Madrid.\nIl 22 agosto 2007 venne ingaggiato per 12 milioni di euro dal , con cui esord\u00ec il 2 settembre 2007 contro il Villarreal, subentrando al posto di Ra\u00fal. Il 30 marzo 2008 mise a segno il suo primo gol con il Real Madrid nella partita di campionato contro il . Nei due anni trascorsi nella capitale spagnola ha vinto la Primera Divisi\u00f3n e la Supercoppa di Spagna.\nOlympique Marsiglia.\nIl 30 luglio 2009 ha firmato un contratto di due anni con l'Olympique Marsiglia. Alla sua prima stagione con il club francese ha segnato 2 gol nella UEFA Champions League 2009-2010 (il primo contro il e il secondo contro lo ) ed ha vinto la Ligue 1 e la Coppa di Lega francese. Giunto in scadenza di contratto, il 27 maggio 2011 annuncia in una conferenza stampa che al termine della stagione avrebbe lasciato il club francese, e tutto questo avviene precisamente il 6 giugno 2011.\nRoma.\nIl 22 luglio 2011 \u00e8 stato ingaggiato a parametro zero dalla che ha battuto la concorrenza del Bologna. Al giocatore vanno 0,6 milioni di euro netti a stagione fino al 30 giugno 2012. Il contratto, inoltre, prevede che in caso in cui il giocatore raggiunga le 25 presenze in maglia giallorossa, questo si rinnover\u00e0 automaticamente per un altro anno.\nEsordisce con la maglia della Roma l'11 settembre 2011 nella gara casalinga contro il Cagliari persa per 1-2. Rescinde il contratto con la compagine capitolina il 10 agosto 2012.\nRitorno al Newell's Old Boys.\nIl giorno seguente alla rescissione del contratto che lo legava alla Roma, viene ufficializzato il suo trasferimento al Newell's Old Boys, facendovi cos\u00ec ritorno in patria nella squadra in cui \u00e8 cresciuto calcisticamente. Il 21 marzo 2014 annuncia il suo ritiro dal calcio giocato a fine stagione.\nNazionale.\nHa debuttato nella Nazionale di calcio dell'Argentina il 30 aprile 2003 in un'amichevole contro la , vinta per 3-1. L'anno successivo ha ottenuto la medaglia d'oro al torneo olimpico di calcio ad Atene.\nDue anni dopo venne convocato per il campionato del mondo 2006, in cui gioc\u00f2 4 partite, con l'Argentina eliminata ai quarti di finale dalla Germania.\nHa partecipato alla Copa Am\u00e9rica 2007, perdendo nella finale contro il e mettendo a segno un gol di testa su calcio di punizione tirato da Juan Rom\u00e1n Riquelme nella semifinale contro il .\nNel maggio 2010 il commissario tecnico della Selecci\u00f3n, Diego Armando Maradona, lo ha inserito nella lista dei 23 convocati per il campionato del mondo 2010 in Sudafrica. Il 12 giugno 2010, nella gara d'esordio del torneo, ha segnato la rete che ha determinato la vittoria per 1-0 contro la , con un colpo di testa in tuffo su un calcio d'angolo calciato da Juan Sebasti\u00e1n Ver\u00f3n.\nAllenatore.\nIl 14 giugno 2015 diventa il nuovo allenatore del Godoy Cruz, con cui firma un contratto di diciotto mesi.\nDopo aver allenato l\u2019Argentinos Juniors e per tre anni il Velez Sarsfield, il 18 dicembre 2020 viene assunto come allenatore dell'. Il 18 luglio 2021 viene esonerato a causa dello scarso rendimento (2 vittorie nelle ultime 13 partite) e del litigio con la stella della squadra Josef Martinez."}
{"id": "525606", "revid": "73134", "url": "https://it.wikipedia.org/wiki?curid=525606", "title": "Teoria del ciclo vitale", "text": ""}
{"id": "525608", "revid": "1442080", "url": "https://it.wikipedia.org/wiki?curid=525608", "title": "Gabriel Milito", "text": "Durante la sua carriera, ha vinto un campionato argentino (Apertura 2002), 3 campionati spagnoli consecutivi (2009, 2010 e 2011), 2 Coppe del Re (2004 e 2009), 3 Supercoppe di Spagna (2004, 2009 e 2010), 2 UEFA Champions League (2009 e 2011), una Supercoppa europea (2009) e 1 mondiale per club (2009).\nCon la nazionale argentina ha preso parte alla Confederations Cup del 2005, al mondiale del 2006 e a 2 Coppe America (2007 e 2011).\n\u00c8 soprannominato \"El Mariscal\" (in lingua italiana \"il maresciallo\").\nBiografia.\n\u00c8 fratello dell'ex attaccante Diego Milito, come lui \u00e8 originario di Terranova da Sibari, in provincia di Cosenza, ed argentino da due generazioni.\nCaratteristiche tecniche.\nDifensore centrale, veniva talvolta impiegato come terzino sinistro.\nCarriera.\nGiocatore.\nClub.\nIndependiente e Real Saragozza.\nInizia a giocare per il club dell'Independiente, nel luglio 2003, Milito stava per essere acquistato dal , ma la squadra spagnola ha respinto il giocatore dopo i risultati medici che hanno mostrato come non pienamente recuperato l'infortunio al ginocchio. Cos\u00ec firma per il Real Saragozza.\nBarcellona.\nIl 10 luglio 2007, il ha raggiunto un accordo di trasferimento con il per 18,5 milioni di euro e il 19 luglio, superate le visite mediche firma un contratto quadriennale del valore di 4 milioni di euro all'anno.\nHa fatto il suo debutto con il il 2 settembre 2007 contro l', il suo primo gol arriva il 24 novembre in una partita di campionato contro il .\nNella stagione 2008-09 per colpa di un problema al legamento crociato posteriore del ginocchio destro fu costretto a saltare completamente la stagione.\nDopo essere stato messo da parte per quasi due anni (602 giorni), finalmente tornato in campo disputando l'amichevole contro in Kuwait. Il 5 gennaio 2010 ha fatto il suo ritorno in campo in una partita ufficiale giocando la gara di andata della Coppa del Re contro il termina 1-2 ai danni del Barcellona. Cinque giorni dopo riappare nel campionato giocando gli ultimi sette minuti andando a sostituire Carles Puyol nella partita contro il .\nL'11 novembre 2010 \u00e8 andato a segno nella vittoria del Barcellona per 5-1 in casa contro , subendo tuttavia uno strappo al polpaccio che lo ha tenuto ai box fino a gennaio. Poco impiegato nei mesi seguenti, a fine aprile 2011 si \u00e8 infortunato nuovamente al polpaccio nel corso dell'incontro perso 2-1 contro la chiudendo anzitempo la stagione.\nRitorno all'Independiente.\nIl 4 agosto 2011, rescinde il contratto con il , e firma con l', dopo essere stato accostato numerose volte al .\nIl 12 giugno 2012 annuncia il ritiro dall'attivit\u00e0 agonistica al termine del campionato di Clausura 2012.\nNazionale.\nGabriel Milito gioca anche per la nazionale argentina, il cui esordio \u00e8 datato nel 2000, all'et\u00e0 di 20 anni. Con la sua nazionale \u00e8 arrivato secondo alla Coppa America del 2007, perdendo 3-0 contro il Brasile.\nIl 1\u00ba giugno 2011 viene inserito insieme al fratello Diego dal C.T. Batista nella lista dei 26 pre-convocati in vista della Coppa America di luglio.\nAllenatore.\nInizia ad allenare le riserve dell' fino alle dimissioni del 28 novembre 2014. Il 17 aprile 2015 \u00e8 nominato allenatore dell'. Il 10 dicembre, al termine del campionato, \u00e8 esonerato. Il 20 maggio 2016 torna all'Independiente, stavolta come allenatore della prima squadra. Nel 2017-2018 allena l\u2019 in Cile. \nIl 12 marzo 2019 torna all\u2019.\nStatistiche.\nPresenze e reti nei club.\n\"Statistiche aggiornate al 13 dicembre 2011.\""}
{"id": "525609", "revid": "1442080", "url": "https://it.wikipedia.org/wiki?curid=525609", "title": "Lionel Scaloni", "text": "Biografia.\nIn possesso del doppio passaporto, Scaloni ha origini italiane della zona di Ascoli Piceno.\nCaratteristiche tecniche.\nSoprannominato \"El Toro\" (\"Il Toro\") per via della sua forza fisica e per la grinta che trasmetteva in campo, ricopriva il ruolo di terzino destro. Nella sua carriera ha giocato anche come esterno di centrocampo e come mediano davanti alla difesa anche come terzino sinistro e come difensore centrale.\nCarriera.\nGiocatore.\nClub.\nInizia la propria carriera professionistica a 16 anni nel campionato di calcio argentino nel Newell's Old Boys.\nNel 1995 viene acquistato dai rosso-bianchi dell'Estudiantes, squadra in cui rimarr\u00e0 solo fino al 1997. Infatti nella stagione 1997-1998 approda in Europa, nel campionato spagnolo al Deportivo la Coru\u00f1a, squadra con cui ha vinto il campionato spagnolo nel 2000. Rimarr\u00e0 nella squadra spagnola per nove stagioni, totalizzando 297 presenze e ben 24 gol.\nAl termine di quest'ultima esperienza nel 2006 finisce a Londra, sponda West Ham. L'esperienza nella Premier League dura solo un breve periodo, infatti ritorna a giocare in Spagna al Racing Santander portando le sue presenze nel campionato spagnolo a 358 mentre i gol a quota 26.\nNella stagione 2007-2008 la Lazio lo acquista a parametro zero, mettendolo a disposizione del tecnico riminese Delio Rossi. Dopo sei mesi, il 25 gennaio 2008, passa in prestito per un anno e mezzo al Real Mallorca. Nel giugno del 2009 torna alla Lazio mettendosi a disposizione del neo-tecnico Ballardini. Nella stagione 2010-2011 viene utilizzato dall'allenatore biancoceleste Edy Reja come esterno di fascia destra e soprattutto come sostituto del difensore romeno \u0218tefan Radu, titolare sulla fascia sinistra di difesa. Realizza il suo primo gol in Serie A il 31 marzo 2012 nella sconfitta esterna contro il (3-1), con un tiro deviato da fuori area.\nIl 29 gennaio 2013 viene acquistato a titolo definitivo dall'Atalanta. Il giocatore stipula un contratto con la squadra bergamasca fino al giugno 2014. Fa il suo esordio con la squadra neroazzurra nella partita vinta per 2-1 contro il Palermo, il 2 febbraio. Chiude la stagione con 7 presenze; nella stagione 2013-2014 gioca invece 5 partite, tutte in campionato; nella stagione 2014-2015, invece, gioca 4 partite (2 in Serie A e 2 in Coppa Italia) con in panchina Stefano Colantuono, per poi giocare un'ulteriore partita (gli ultimi 25 minuti dell'ultima giornata di campionato contro il Milan, a salvezza gi\u00e0 acquisita) con Edy Reja.\nIl 30 giugno 2015 si svincola dalla societ\u00e0 orobica, decidendo di ritirarsi dal calcio giocato.\nNazionale.\nHa vinto nel 1997 un titolo mondiale con la Nazionale Under-20 argentina allenata da Jos\u00e9 Pekerman.\nIn seguito ha vestito la maglia della Nazionale argentina 7 volte, debuttando il 30 aprile 2003, nella partita Argentina-. \u00c8 stato convocato per i Mondiali di calcio 2006 in Germania, dove ha giocato una partita.\nAllenatore.\nUna volta ritiratosi dal calcio giocato, Scaloni entra a far parte della squadra di osservatori dell'Atalanta, sua ultima squadra da calciatore.\nIl 12 ottobre 2016 viene scelto da Jorge Sampaoli, allenatore del Siviglia, per ricoprire il ruolo di assistente.\nIl 2 giugno 2017 segue Sampaoli nella sua nuova esperienza con la nazionale argentina. Dopo l'esonero del commissario tecnico, avvenuto nell'agosto del 2018, Scaloni viene scelto per la sua sostituzione \"ad interim\". A fine novembre, dopo 3 vittorie, 1 pareggio e 1 sconfitta con il Brasile, Scaloni viene confermato fino alla Copa Am\u00e9rica 2019 dove arriva terzo battendo il Cile nella finalina. Il 30 luglio di quell\u2019anno, dopo 9 vittorie, 2 pareggi e 4 sconfitte, la Federcalcio argentina lo conferma fino al . L'11 Luglio 2021 vince la Copa Am\u00e9rica battendo i padroni di casa del Brasile in finale.\nStatistiche.\nStatistiche da allenatore.\nNazionale nel dettaglio.\n\"Statistiche aggiornate al 30 giugno 2018.\""}
{"id": "525610", "revid": "1543377", "url": "https://it.wikipedia.org/wiki?curid=525610", "title": "Commodore Computer Club", "text": "Commodore Computer Club \u00e8 stata una rivista mensile italiana d'informatica dedicata ai computer Commodore, pubblicata da MiniSystems Italia (poi divenuta Systems Editoriale, e infine Systems Comunicazioni) e creata da Michele Di Pisa.\nLo stesso Di Pisa ne ha poi mantenuto il ruolo di Direttore Responsabile affidando la Direzione Esecutiva ad Alessandro de Simone.\nStoria.\nLa testata \u00e8 nata nel settembre 1982, come supplemento alla rivista \"Computer\", la prima rivista informatica italiana distribuita in edicola.\nDal numero 9 scompare la dicitura di supplemento. Dal numero 85 (25 giugno 1991), venuti meno gli accordi di carattere legale con la Commodore, ha cambiato nome in \"Computer Club\" e dal numero 89 (25 novembre 1991) si \u00e8 fusa con la testata \"Personal Computer\" diventando \"Personal Computer Club\". In quest'occasione ha cambiato anche formato, passando da spillato a in brossura con costola rigida. In seguito la direzione \u00e8 passata totalmente nelle mani di Michele di Pisa. La pubblicazione \u00e8 definitivamente cessata nel 1995.\nPrima di chiudere, la rivista ha vissuto una nuova incarnazione nel 1995 con \"inter.net\", dando vita a una realt\u00e0 che ha ricalcato in buona parte i successi di \"Commodore Computer Club\". Nel 2003 \"inter.net\" venne sostituita da \"Open Source\".\nArgomenti.\nPur dichiarando in testata di rivolgersi agli home computer Commodore, la rivista in realt\u00e0 si dedic\u00f2 in larghissima parte ai soli possessori di Commodore 64, snobbando o addirittura ironizzando sui meno diffusi, ma comunque presenti, possessori di Commodore 16 e Plus/4 (macchine successive al C64 e con caratteristiche di programmazione pi\u00f9 avanzate), nonostante la stessa Commodore Italiana spingesse per supportarli. Per tale motivo veniva all'epoca scherzosamente soprannominata \"Commodore 64 Computer Club\".\nTale scelta si rivel\u00f2 pi\u00f9 tardi deleteria per la stessa rivista, tanto che il tentativo di passaggio all'Amiga (macchina totalmente diversa sia per prezzo che per target utente) ebbe scarso successo. La drastica decisione di non parlare pi\u00f9 del C64 presa nell'ultimo periodo ne decret\u00f2 invece l'abbandono dei lettori.\nPrimo Giovedini.\nDal numero 55 al numero 74, nella parte inferiore dell'inserto centrale, vennero pubblicate le avventure a fumetti di Primo Giovedini, un pilota di aereo militare le cui storie sono ambientate in un mondo virtuale all'interno della memoria di un computer.\nIl personaggio venne inventato da Marco Mietta. Andrea Paolini contribu\u00ec alla striscia pubblicata sul numero 63, e Barbara De Toffoli a quelle pubblicate dal numero 64 al numero 74.\nPersonaggi in copertina.\nSulla copertina di alcuni numeri della rivista sono apparsi alcuni personaggi noti dell'epoca. Tra gli altri: Dario Baldan Bembo \"(CCC n. 1)\", Federica Moro \"(CCC n. 2)\", Mike Bongiorno \"(CCC n. 3)\", Gaetano Scirea, Giovanni Galli, Fernando De Napoli \"(CCC n. 35)\", Grace Jones \"(CCC n. 52)\", Cristina D'Avena \"(CCC n. 53)\", Jennifer Jason Leigh \"(CCC n. 58)\", Suzanne Somers \"(CCC n. 62)\", Dolph Lundgren \"(CCC n. 69)\"."}
{"id": "525614", "revid": "26244", "url": "https://it.wikipedia.org/wiki?curid=525614", "title": "Computer Club", "text": ""}
{"id": "525615", "revid": "599013", "url": "https://it.wikipedia.org/wiki?curid=525615", "title": "Fabricio Coloccini", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n. Molto forte nel gioco aereo, nella forza fisica e nella resistenza, possiede anche grande intuito nell'area avversaria.\nCarriera.\nClub.\nDi lontane origini italiane, Coloccini inizi\u00f2 la sua carriera nell'Argentinos Juniors, ma esord\u00ec nel calcio professionistico con il Boca Juniors (1998). L'anno seguente, dopo aver vinto il torneo Apertura, pass\u00f2 in Italia al , che lo acquist\u00f2 per la cifra di 15 miliardi di lire: coi rossoneri non collezion\u00f2 nessuna presenza, e nel 2000 fu ceduto in prestito al San Lorenzo dove vinse il torneo Clausura nel 2001. In seguito gioc\u00f2, ancora in prestito, nel Campionato spagnolo con Alav\u00e9s, Atl\u00e9tico Madrid e Villarreal (conquistando la Coppa Intertoto 2003). Nel 2004 ritorn\u00f2 al Milan, militandovi solo per mezza stagione (una presenza in Serie A, tre in Coppa Italia ed una in Champions League).\nIl 31 gennaio 2005 passa agli spagnoli del Deportivo la Coru\u00f1a, con cui colleziona 112 presenze e cinque gol in tre anni e mezzo.\nIl 1\u00ba agosto 2008 si trasferisce in Inghilterra, al Newcastle, club che lo acquista per 10 milioni di euro. Nella stagione 2011-2012 diventa il capitano dei bianconeri. Nel gennaio del 2013 annuncia di voler lasciare i \"Magpies\" a fine anno, a causa di alcuni problemi familiari, tuttavia viene convinto dal tecnico Alan Pardew a rimanere anche nella stagione successiva.\nDopo aver lasciato l'Inghilterra, Coloccini torna in Argentina, accasandosi al San Lorenzo, in cui milita fino al 2021, quando si accasa all'Aldosivi. Il 29 dicembre dello stesso anno annuncia il ritiro dal calcio.\nNazionale.\nColoccini fu tra i convocati della selezione giovanile che vinse i Mondiali di categoria nel 2001. Fece il suo esordio in nazionale maggiore nel 2003: l'anno successivo partecip\u00f2 alle Olimpiadi di Atene, vincendo la medaglia d'oro. \u00c8 stato poi convocato per la Confederations Cup nel 2005 e per il Mondiale 2006.\nStatistiche.\nPresenze e reti nei club.\n\"Aggiornate al 27 ottobre 2021\""}
{"id": "525616", "revid": "26244", "url": "https://it.wikipedia.org/wiki?curid=525616", "title": "Personal Computer Club", "text": ""}
{"id": "525622", "revid": "125837140", "url": "https://it.wikipedia.org/wiki?curid=525622", "title": "Javier Mascherano", "text": "Durante la sua carriera con i club ha vinto due campionati argentini (Clausura 2003 e Clausura 2004), un campionato brasiliano (2005), quattro campionati spagnoli (2010-2011, 2012-2013, 2014-2015, 2015-2016), tre Coppe di Spagna (2011-2012, 2014-2015, 2015-2016), tre Supercoppe di Spagna (2011, 2013, 2016), due UEFA Champions League (2010-2011, 2014-2015), due Supercoppe UEFA (2011, 2015) e due Coppe del mondo per club FIFA (2011, 2015).\nDal 2003 al 2018 ha vestito la maglia della nazionale argentina per 147 volte e ha partecipato a quattro Mondiali (2006, 2010, 2014, 2018) e cinque Coppe America (2004, 2007, 2011, 2015 e 2016). Con la selezione olimpica ha partecipato a due Olimpiadi (2004 e 2008), vincendole entrambe.\nBiografia.\nA inizio carriera Javier Mascherano aveva paura di volare: ha dichiarato che la prima volta in aereo (nel 2000 per andare in Francia) fu un'esperienza terribile, ma che per il lavoro che fa ha dovuto sconfiggere questa fobia. Possiede il passaporto italiano grazie ai bisnonni che emigrarono dalla Sicilia. \u00c8 sposato dal 2008 con Fernanda Morello ed \u00e8 padre di due bambine: la primogenita Lola nata nel 2006, periodo in cui giocava nel Corinthians e la seconda Alma nata nel 2009.\nCaratteristiche tecniche.\nSoprannominato \"El Jefecito\" (\"piccolo capo\" in spagnolo), era un mediano dotato sia dal punto di vista fisico che tecnico. L'intelligenza tattica, la visione di gioco e l'abilit\u00e0 nei passaggi consentivano il suo impiego anche da regista, mentre in alcune occasioni fu utilizzato persino da centrale difensivo.\nLo stesso calciatore ha riconosciuto al tecnico Rafael Ben\u00edtez i meriti della sua maturazione agonistica.\nCarriera.\nGiocatore.\nClub.\nRiver Plate e Corinthians.\nInizia la carriera nel River Plate, con cui si fa notare in Coppa Libertadores. Nel 2005 \u00e8 acquistato, insieme a Carlos T\u00e9vez e Ricardinho, dalla cordata di neoproprietari del Corinthians, con il quale vince il Campionato brasiliano.\nWest Ham e Liverpool.\nNell'estate 2006 si trasferisce insieme a T\u00e9vez in Inghilterra, al West Ham. Con gli \"Hammers\" disputa la Coppa UEFA e la Premier League, ma dopo alcuni mesi dichiara la volont\u00e0 di porre fine alla sua esperienza nel West Ham.\nIl Liverpool, il 20 febbraio del 2007, si aggiudica ufficialmente l'argentino, con la formula del prestito; appena approdato alla corte di Rafael Ben\u00edtez ha subito la possibilit\u00e0 di aggiudicarsi un trofeo, ma perde da titolare la finale della UEFA Champions League 2006-2007 ad Atene contro il Milan. Il 28 febbraio dell'anno seguente viene riscattato dal Liverpool, firmando un contratto quadriennale.\nNella stagione 2007-08 raggiunge coi \"Reds\" le semifinali di Champions League, in cui il Liverpool \u00e8 eliminato dai connazionali del Chelsea: in precedenza, la sua squadra aveva eliminato Inter e Arsenal. Nel 2008-09 conquista invece il secondo posto in campionato, dietro il Manchester United, dopo aver vinto il titolo d'inverno.\nBarcellona.\nLe positive stagioni al Liverpool e il mondiale sudafricano lo portano, il 27 agosto 2010, a essere acquistato per 22 milioni di euro dal Barcellona, firmando un contratto quadriennale. Viene presentato ai tifosi catalani il 30 agosto.\nInizialmente Josep Guardiola gli preferisce Sergio Busquets e Mascherano fa fatica a trovare spazio da titolare in squadra. Poi arrivano i guai fisici del capitano Carles Puyol e la malattia di \u00c9ric Abidal che obbligano Guardiola a meditare nuove mosse per la sua difesa: cos\u00ec l'argentino inizia a essere schierato quasi sempre titolare o come mediano al posto di Busquets arretrato in difesa o proprio come difensore centrale. Cos\u00ec arrivano i primi successi: la Liga e la Champions League. In questa stagione Mascherano colleziona 43 presenze ed \u00e8 schierato titolare nelle partite decisive di Champions ovvero le due semifinali contro il Real Madrid e la finale contro il Manchester United.\nAnche l'inizio della stagione 2011-2012 \u00e8 ricco di soddisfazioni per Mascherano. Prima l'operazione al ginocchio di Puyol, poi l'infortunio alla caviglia di Gerard Piqu\u00e9 confermano sempre pi\u00f9 Mascherano come difensore centrale titolare e leader del reparto difensivo. Arrivano subito altri due trofei: la Supercoppa di Spagna dove risulta decisivo nella partita di ritorno contro il Real Madrid (vinta dai blaugrana 3-2 al Camp Nou) con una prova di grande solidit\u00e0 e lo stesso vale per la sua prestazione nella Supercoppa UEFA, vinta per 2-0 contro il Porto.\nNella stagione 2012-2013 complice l'infortunio di Carles Puyol diventa il nuovo titolare del duo di centrali di difesa. Il 23 agosto 2012 regala un assist nella partita vinta per 3-2 sul Real Madrid. Il 6 aprile 2013 si procura un infortunio al ginocchio che lo terr\u00e0 fuori dai campi per un mese. Torna giocare il 19 maggio nella partita vinta 2-1 contro il Real Valladolid.\nIl 18 agosto 2013 esordisce nella nuova stagione nel match vinto 7-0 contro il Levante. Il 28 agosto vince il primo trofeo stagionale nella partita pareggiata 0-0 al Camp Nou contro l'Atletico Madrid. Il 18 settembre 2013 esordisce nella Champions League 2013-2014 nella vittoria per 4-0 contro l'Ajax.\nLa stagione 2014-2015 per Mascherano inizia il 24 agosto 2014, nel match vinto 3-0 contro l'Elche, nel quale riceve un cartellino rosso. Il 17 maggio 2015, grazie alla vittoria esterna contro l'Atl\u00e9tico Madrid, conquista con i colori blaugrana il campionato spagnolo e in quella stessa stagione vince la Copa del Rey e la Champions League vincendo 3-1 contro i campioni italiani della Juventus grazie ai gol decisivi di Rakitic, Suarez e Neymar.\nIl 27 luglio 2016, durante la conferenza stampa per la presentazione di Andr\u00e9 Gomes, viene annunciato dalla societ\u00e0 il suo rinnovo fino al 30 giugno 2019.\nIl 26 aprile 2017 segna su calcio di rigore il suo primo gol in maglia blaugrana, nel match interno contro l'Osasuna, valido per la 34\u00aa giornata di Liga e terminato 7-1.\nHebei Fortune.\nIl 24 gennaio 2018, dopo otto stagioni totali con la squadra spagnola e 333 presenze complessive, si trasferisce all'Hebei Fortune.\nEstudiantes.\nIl 23 novembre 2019 viene ufficializzato il suo passaggio a titolo definitivo all'Estudiantes a partire dal 1\u00ba gennaio 2020.\nIl 15 novembre 2020, al termine del match perso per 1-0 in casa con gli , annuncia il ritiro.\nNazionale.\nIl 2 marzo 2001 esordisce con la selezione Under-17 argentina, nel pareggio per 1-1 contro il : in quello stesso anno, \u00e8 il capitano della squadra che arriva seconda al campionato sudamericano di categoria. Nel 2003 vince invece il Campionato sudamericano Under-20 mentre nel 2004, con l'Under-23, \u00e8 finalista di Copa Am\u00e9rica e campione olimpico.\nCon la nazionale maggiore aveva gi\u00e0 esordito il 16 luglio 2003, curiosamente ancora prima che con il club di appartenenza (dove esordisce il 3 agosto seguente). Convocato per il , disputa tutte e cinque le gare dell'\"Albiceleste\". Nel 2008 partecipa da fuoriquota alle Olimpiadi di Pechino, cogliendo un altro oro. Per il , Diego Armando Maradona gli assegna la fascia di capitano.\nPrende parte alla Copa Am\u00e9rica 2011, convocato da Sergio Batista. Convocato per il da Alejandro Sabella, disputa tutte le partite dell'Argentina, che nella competizione iridata giunge sino alla finale, dove viene sconfitta 1-0 dalla . Viene convocato per la Copa Am\u00e9rica Centenario negli Stati Uniti.\nViene convocato per il , dove giocando la prima partita (pareggiata per 1-1) contro l' supera Javier Zanetti diventando primatista assoluto di presenze con l'Albiceleste a quota 144 presenze. Il 30 giugno 2018, dopo la sconfitta con la agli ottavi di finale, annuncia il suo ritiro dalla nazionale.\nAllenatore.\nGli inizi.\nIl 10 dicembre 2021 la federazione argentina comunica il suo approdo sulla panchina della selezione Under-20, a partire dal gennaio 2022, in sostituzione di Fernando Batista.\nStatistiche.\nPresenze e reti nei club.\nTra club e nazionale maggiore, Javier Mascherano ha collezionato 796 presenze segnando 8 reti.\n\"Statistiche aggiornate al termine della carriera da calciatore.\""}
{"id": "525624", "revid": "599013", "url": "https://it.wikipedia.org/wiki?curid=525624", "title": "Lucho Gonz\u00e1lez", "text": "\u00c8 soprannominato \"El Comandante\".\nCarriera.\nClub.\nInizia a giocare da 14 anni per l'Hurac\u00e1n, e debutta in Primera Divisi\u00f3n argentina a 18 anni, il 22 aprile 1999. Nel 2002 si trasferisce al River Plate dove, nel 2004, vince il campionato Clausura.\nDopo le eccellenti performance al River Plate raggiunge un accordo con il Porto nel 2005, firmando un contratto di 5 anni con il giocatore. Nel giro di poco tempo si conquista la fiducia di tutto l'ambiente e viene promosso capitano. Diventa inoltre leader indiscusso del centrocampo dei \"Dragoes\", oltre che pupillo del ct Jesualdo Ferreira. Contribuisce in maniera significativa alle vittorie dei quattro campionati di fila da parte del club lusitano, distinguendosi per la grande visione di gioco e realizzando diverse marcature.\nIl 30 giugno 2009, cambia squadra: viene comprato dall'Olympique de Marseille.\nNel 2010 vince con la squadra francese la Ligue 1 e la Coppa di Francia.\nIl 31 gennaio 2012 viene acquistato dal Porto a parametro zero, con cui firma un contratto che lo legher\u00e0 al club fino al 2014 a meno che non venga pagata la clausola rescissoria di 10 milioni di euro. Il 26 gennaio 2014 viene ufficializzato il suo passaggio all'Al-Rayyan. Nel 2015 viene acquistato dal River Plate, in cui torna dopo l'esperienza dal 2002 al 2005. Rimasto svincolato nel luglio 2016, il 16 settembre 2016 viene ingaggiato dall'Atl\u00e9tico Paranaense.\nNazionale.\nCon la Nazionale \"albiceleste\" ha vinto la medaglia d'oro olimpica ad Atene 2004 e ha preso parte al campionato del mondo 2006. Nel 2009-2010 viene quasi sempre ignorato dal ct Maradona che non lo convoca per le qualificazioni mondiali.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "525625", "revid": "26244", "url": "https://it.wikipedia.org/wiki?curid=525625", "title": "Primo Giovedini", "text": ""}
{"id": "525626", "revid": "599013", "url": "https://it.wikipedia.org/wiki?curid=525626", "title": "Rodrigo Palacio", "text": "Biografia.\nVanta ascendenze spagnole: suo padre Jos\u00e9 Ram\u00f3n (calciatore dell'Olimpo negli anni 1980) da bambino si trasfer\u00ec, con la famiglia, dalla Cantabria in Argentina dopo il conflitto iberico. \u00c8 soprannominato \"El Trenza\", termine che in spagnolo significa \"treccia\".\nSposato con Wendy, l'11 maggio 2010 \u00e8 divenuto padre di Juana.\nControversie giudiziarie.\nNel settembre 2012, la procura di Genova archivi\u00f2 la sua posizione per mancanza di prove dopo un'indagine relativa a una presunta \"combine\" nel derby della Lanterna dell'8 maggio 2011. Agli inizi del 2013 \u00e8 stato invece multato - insieme ad altri compagni di squadra - dalla Procura Federale per fatti risalenti all'aprile 2012, quando nel corso della gara tra Genoa e Siena i sostenitori liguri invasero il campo obbligando i calciatori a togliersi le maglie.\nCaratteristiche tecniche.\nMezzapunta longeva e tecnicamente dotata, si distingue per l'acume tattico e la duttilit\u00e0. Schierato anche da centravanti (soprattutto nel 3-5-1-1 di Mazzarri), dimostra buona prolificit\u00e0 sotto rete pur non giocando a ridosso della porta avversaria.\nCarriera.\nClub.\nHurac\u00e1n, Banfield e Boca Juniors.\nDopo le esperienze con e passa al nel 2005: con la squadra vince 2 Recopa, 1 Coppa Sudamericana, 2 campionati nazionali e 1 Coppa Libertadores. Nella finale del Mondiale per club 2007, realizza contro il la rete del temporaneo 1-1 (i rossoneri vinceranno per 4-2).\nGenoa.\nNell'estate 2009 approda al Genoa, pagato 5 milioni di euro. Esordisce in Serie A il 23 agosto, nella partita vinta 3-2 contro la Roma. Segna la prima rete il 5 novembre, contro il Lilla in Europa League: \u00e8 anche la prima rete nelle manifestazioni continentali. Il 6 dicembre nel campionato italiano segna contro il Parma. Contro gli stessi ducali, nel ritorno, realizza la prima doppietta in rossobl\u00f9. Il 20 agosto 2011 segna per la prima volta in Coppa Italia, una doppietta nel 4-2 con la Nocerina. A Genova si segnala anche per la correttezza, un'unica controversa espulsione in 100 presenze.\nInter.\nNel giugno 2012 passa all' per 10,5 milioni di euro. La prima stagione in nerazzurro \u00e8 la migliore sua italiana: le 22 reti segnate gli valgono il titolo di capocannoniere della squadra; si conferma tale anche l'anno successivo, con 19 marcature. Nelle stagioni seguenti trova la via del gol con minor frequenza, pur facendosi apprezzare per impegno e acume tattico. Lascia il club dopo cinque stagioni, totalizzando 169 presenze e 58 reti.\nBologna.\nNell'estate 2017 viene acquistato dal . L'esordio con i colori rossobl\u00f9 avviene il 20 agosto, nella partita casalinga col Torino, subentrando nei minuti finali a Simone Verdi. Il 16 settembre successivo trova la prima marcatura, in occasione della sconfitta in casa della Fiorentina per 2-1, in cui segna il momentaneo pareggio. Il 2 maggio 2021, segnando tre gol alla Fiorentina, diventa il calciatore pi\u00f9 anziano ad aver realizzato una tripletta in Serie A, battendo il record di Silvio Piola che resisteva dal 1950. Durante le stagioni in maglia felsinea si \u00e8 guadagnato l'affetto dei tifosi, grazie al suo lavoro da vero leader di squadra e il suo impegno in campo nonostante non sia mai arrivato in doppia cifra in ogni singola stagione. Il 24 maggio 2021, dopo quattro stagioni passate con la maglia rossobl\u00f9, Palacio termina la sua avventura al Bologna.\nBrescia.\nIl 18 agosto 2021, da svincolato, firma per il in Serie B. Quattro giorni dopo esordisce con le \"Rondinelle\" nella trasferta in casa della Ternana, subentrando nei minuti finali a Riad Baji\u0107. L'11 settembre segna il suo primo gol, mettendo a segno in pieno recupero il punto del 3-1 finale in casa dell'Alessandria.\nNazionale.\nDopo aver esordito con la nazionale argentina nel 2005, gioca una partita al . Convocato poco negli anni seguenti, partecipa al campionato del mondo 2014, nel quale gioca (entrando sempre a partita in corso) 6 delle 7 partite disputate dall'Argentina, compresa la finale con la Germania. Successivamente non viene pi\u00f9 preso in considerazione per la \"Selecci\u00f3n\".\nStatistiche.\nPresenze e reti nei club.\n\"Statistiche aggiornate al 23 febbraio 2022\"."}
{"id": "525627", "revid": "599013", "url": "https://it.wikipedia.org/wiki?curid=525627", "title": "Samuele Dalla Bona", "text": "Carriera.\nClub.\nChelsea.\nSi fa notare nelle giovanili dell'Atalanta e a 17 anni, dopo che gli \u00e8 stata consegnata la Targa Pisani come miglior giovane che si \u00e8 messo in luce durante l'annata, nell'ottobre 1998, \u00e8 acquistato dal , club inglese. Nella stagione 1998-1999 vince la scarpa d'oro del segnando 16 goal con la Squadra Riserve e venendo nominato Chelsea's young player dell'anno.\nDebutta in prima squadra la stagione seguente, nella partita di Champions League contro il Feyenoord mentre l'esordio in Premier League avviene contro il Coventry il 12 aprile 2000 con Gianluca Vialli sulla panchina dei Blues. Con la partenza di due centrocampisti storici della squadra, Dennis Wise e Gustavo Poyet, nel 2001 Dalla Bona conquista la fiducia di Claudio Ranieri e un posto da titolare, totalizzando 32 presenze e 2 gol nel 2001-2002. Il primo lo segna contro l'Everton.\nDopo questa importante annata, arriva un'allettante proposta da parte del di Maurizio Zamparini disposto a pagare 5 milioni di sterline per il talentuoso centrocampista. Samuele per\u00f2 vuole continuare la sua avventura al Chelsea e rifiuta il trasferimento, cosa che gli costa la momentanea esclusione dalla prima squadra e che porta all'acquisto di Frank Lampard. Ranieri per\u00f2 lo reintegra in rosa e Dalla Bona gioca un campionato ad altissimi livelli nonostante la sua giovane et\u00e0, segnando quattro goal.\nIl ritorno in Italia.\nDopo essersi rifiutato di firmare il rinnovo del contratto, \u00e8 messo sul mercato e passa al Milan nel luglio 2002, dopo 73 partite ufficiali e 6 gol con il Chelsea. La societ\u00e0 rossonera spende un milione di sterline per averlo.\nCon i rossoneri vince la Champions League 2002-2003 competizione nella quale colleziona 6 presenze, e la Coppa Italia nella quale segna contro il Chievo Verona, ma non riesce a battere la concorrenza di Gennaro Gattuso, Clarence Seedorf e Andrea Pirlo. Cos\u00ec l'anno dopo si trasferisce in prestito al Bologna. In rossoblu Dalla Bona partecipa attivamente alla salvezza del club segnando il goal decisivo contro il Siena nel finale di campionato. Nell'estate 2004 firma con il Lecce, dove viene impiegato costantemente dall'allenatore Zden\u011bk Zeman. 36 presenze e 6 goal in campionato pi\u00f9 uno in Coppa Italia sono il bilancio di un'annata estremamente positiva per Dalla Bona. Nel 2005 \u00e8 ceduto in prestito alla Sampdoria dove, nonostante un rendimento fatto di alti e bassi, gioca con regolarit\u00e0 quasi tutta la stagione.\nNapoli.\nAlla fine della stagione torna al Milan e il 10 agosto 2006 \u00e8 acquistato a titolo definitivo dal , neopromosso in Serie B, firmando un contratto quadriennale. Durante il campionato colleziona diverse presenze e tre gol, di cui uno spettacolare alla prima giornata di campionato contro il con un tiro al volo di sinistro da 20 metri. Con il Napoli raggiunge la promozione in Serie A segnando ancora una volta un goal decisivo e fornendo 2 assist vincenti nella partita contro l'Hellas Verona al Bentegodi.\nNella stagione 2007-2008 non trova quasi mai spazio nella squadra. Il direttore Marino ne esalta le doti tecniche e le qualit\u00e0 tattiche davanti ai media e viene riconfermato anche per la stagione successiva ma, a causa di dissapori ed incomprensioni con il tecnico Edy Reja, non viene mai utilizzato in campionato. Le sue presenze in campo si limitano ad una nel preliminare di Coppa UEFA ma nonostante ci\u00f2 viene riconfermato anche per la stagione successiva. Non viene poi mai utilizzato in campionato e colleziona una sola presenza nel preliminare di Coppa UEFA e una in Coppa Italia segnando contro la Lazio dopo 3 mesi di lontananza dai campi da gioco.\nIl 4 febbraio 2009 rescinde consensualmente il contratto. Vola nel Regno Unito dove si allena per un mese con il Fulham di Roy Hodgson, ma intoppi burocratici ne impediscono il tesseramento. Stessa sorte con il West Ham guidato dal suo ex compagno Gianfranco Zola. Torna in Italia e si allena con il Domegliara, squadra italiana veronese di Serie D. Non avendo trovato una nuova squadra, il 1\u00ba luglio 2009 torna al .\nLa breve esperienza in Grecia e il ritorno in Italia.\nIl 7 agosto 2009 viene ceduto in prestito annuale ai greci dell'Iraklis, dove, a causa di una forte tendinite, totalizza solo due presenze. In seguito ai problemi finanziari del club greco, Dalla Bona il 1\u00ba febbraio 2010 si trasferisce in prestito all'Hellas Verona, in Lega Pro Prima Divisione. Segna il suo primo gol con la maglia del Verona contro il Rimini durante la sfida play off (la partita terminer\u00e0 1-0 per il Verona). Gli scaligeri, che mancano la promozione, non riscattano il cartellino e, scaduti i termini del prestito, rientra al .\nIl ritorno all'Atalanta e il passaggio al Mantova.\nIl 31 agosto 2010 ritorna nella societ\u00e0 in cui \u00e8 cresciuto calcisticamente, l'Atalanta, con la formula del prestito con diritto di riscatto. L'esordio avviene il 27 ottobre nella partita di Coppa Italia contro il giocando tutti i novanta minuti. Non \u00e8 mai impiegato in campionato per problemi motivazionali e fisici. Durante la primavera 2011 il padre Luigi si ammala gravemente e tornato al Napoli a fine stagione, con contratto in scadenza nel 2013, viene messo fuori rosa e svolge la preparazione a Bergamo.\nPer restare il pi\u00f9 vicino possibile al genitore in fin di vita, il 31 agosto 2011 rescinde consensualmente con il Napoli e firma per il neopromosso in Lega Pro Seconda Divisione, club geograficamente pi\u00f9 vicino a Portogruaro, citt\u00e0 dove vive la sua famiglia. Fa il suo esordio il 26 ottobre durante la partita contro l'Alessandria finita 1-1. Colleziona otto presenze in campionato e a fine stagione, in depressione per la morte del padre, smette.\nHa il patentino di allenatore \"Uefa B\".\nStatistiche.\nPresenze e reti nei club.\n\"Statistiche aggiornate al 30 giugno 2012.\""}
{"id": "525633", "revid": "3963706", "url": "https://it.wikipedia.org/wiki?curid=525633", "title": "Eustreptospondylus", "text": ""}
{"id": "525638", "revid": "11959", "url": "https://it.wikipedia.org/wiki?curid=525638", "title": "Awda Abu Tayy", "text": ""}
{"id": "525640", "revid": "599013", "url": "https://it.wikipedia.org/wiki?curid=525640", "title": "Giovanni Fanello", "text": "Carriera.\nEsord\u00ec nella squadra della sua cittadina, il Pizzo, con il quale disput\u00f2 campionati regionali calabresi 1953-1957 . Nel 1958 venne chiamato in Serie C dal : i giallorossi grazie ai suoi gol(Capocannoniere) ottennero la promozione in Serie B per la stagione 1959-1960 nella quale, a 21 anni, realizz\u00f2 15 reti e fu capocannoniere.\nNell'estate 1960 venne convocato da Nereo Rocco nella Nazionale Olimpica e partecip\u00f2 ai Giochi della XVII Olimpiade che si disputarono a Roma; esord\u00ec contro Taiwan il 26 agosto. L'Italia concluse quarta, e Fanello segn\u00f2 un gol in 2 partite.\nDurante il torneo fu acquistato per 40 milioni di lire dal Milan, che lo gir\u00f2 a sua volta all'Alessandria in prestito in cambio di Gianni Rivera. Con i grigi piemontesi fu titolare 1960-1961, ottenendo il titolo di capocannoniere stabilendo il record di 26 reti (tirando e segnando 2 rigori) in 37 partite (Il record dur\u00f2 fino a quando Ferrante del Torino 38 anni dopo nella stagione 1998-99 lo eguagli\u00f2, segnando per\u00f2 12 rigori) . Alla fine della stagione lasci\u00f2 Alessandria per rientrare al Milan che lo cedette al Napoli per 150 milioni.\nCon gli azzurri gioc\u00f2 tre stagioni: nel 1961-1962 ottenne la promozione in Serie A e la Coppa Italia; partecip\u00f2 cos\u00ec alla Coppa delle Coppe e nel corso della manifestazione segn\u00f2 3 gol, che si aggiunsero ai 6 in campionato. Quando il Napoli ritorn\u00f2 in Serie B, nel 1963, pass\u00f2 al Catania, in Serie A, segnando 5 reti in 35 presenze, per poi ritornare in Campania, tra i cadetti, ottennendovi un'altra promozione.\nNel 1966, dopo un'altra stagione a Catania (4 reti in 30 gare), voluto da Nereo Rocco pass\u00f2 al Torino, dove trov\u00f2 poco spazio (4 presenze e una rete); termin\u00f2 la carriera alla , con cui gioc\u00f2 tre stagioni in Serie B. Lasci\u00f2 il calcio nel 1970.\nIn carriera ha totalizzato complessivamente 80 presenze e 17 reti in Serie A e 218 presenze e 71 reti in Serie B."}
{"id": "525641", "revid": "7336", "url": "https://it.wikipedia.org/wiki?curid=525641", "title": "Molecole", "text": ""}
{"id": "525651", "revid": "119170004", "url": "https://it.wikipedia.org/wiki?curid=525651", "title": "G.P. SBS-Miasino-Mottarone 2006", "text": "La G.P. SBS-Miasino-Mottarone 2006, quarta edizione della corsa, venne disputata il 2 giugno 2006, per un percorso di 14,5 km. Venne vinta dall'italiano Ivan Basso, che termin\u00f2 in 38'49\"."}
{"id": "525652", "revid": "619191", "url": "https://it.wikipedia.org/wiki?curid=525652", "title": "G.P. SBS-Miasino-Mottarone 2004", "text": "La G.P. SBS-Miasino-Mottarone 2004, terza edizione della corsa, venne disputata il 2 giugno 2004, per un percorso di 14,5 km. Venne vinta dall'italiano Gilberto Simoni, che termin\u00f2 in 39'33\"."}
{"id": "525653", "revid": "599013", "url": "https://it.wikipedia.org/wiki?curid=525653", "title": "G.P. SBS-Miasino-Mottarone 2003", "text": "La G.P. SBS-Miasino-Mottarone 2003, seconda edizione della corsa, venne disputata l'8 giugno 2003, per un percorso di 14,5 km. Venne vinta dall'italiano Gilberto Simoni, che termin\u00f2 in 38'01\"."}
{"id": "525655", "revid": "3964177", "url": "https://it.wikipedia.org/wiki?curid=525655", "title": "Hrabal", "text": ""}
{"id": "525661", "revid": "1833487", "url": "https://it.wikipedia.org/wiki?curid=525661", "title": "Scandaglio", "text": "Lo scandaglio \u00e8 uno dei pi\u00f9 antichi ed utilizzati strumenti idrografici e serve per misurare la profondit\u00e0 dell'acqua durante la navigazione.\nAntiche pitture egizie raffigurano un uomo che maneggia lo scandaglio sulla prua della nave, ed Erodoto lo cita nel suo \"Le Storie - libro II\".\nNella sua forma primitiva era costituito da una cordicella ed un peso legato all'estremit\u00e0. Il peso veniva gettato in acqua e conseguentemente si misurava la lunghezza della corda al momento del contatto con il fondale. Il sistema venne perfezionato nel corso del tempo, adeguando i materiali alla tecnologia disponibile.\nIl sistema di misurazione meccanica del fondale \u00e8 attualmente stato soppiantato dalla tecnologia elettronica dell'ecoscandaglio."}
{"id": "525662", "revid": "62004", "url": "https://it.wikipedia.org/wiki?curid=525662", "title": "G.P. SBS-Miasino-Mottarone 2002", "text": "Il G.P. SBS-Miasino-Mottarone 2002, prima edizione della corsa, venne disputata il 16 giugno 2002, per un percorso di 14,5 km. Venne vinta dall'italiano Paolo Savoldelli, che termin\u00f2 in 38'40\"."}
{"id": "525663", "revid": "22475", "url": "https://it.wikipedia.org/wiki?curid=525663", "title": "John Walker (inventore)", "text": "Ha accidentalmente inventato il fiammifero mischiando potassio e antimonio, nel 1826.\nCollegamenti esterni.\nJohn Walker - Stockton Borough Council"}
{"id": "525664", "revid": "729019", "url": "https://it.wikipedia.org/wiki?curid=525664", "title": "Distretto di Ried im Innkreis", "text": "Il distretto di Ried im Innkreis (in tedesco: \"Bezirk Ried im Innkreis\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 suddiviso in 36 comuni, di cui 1 con status di citt\u00e0 ed 8 con diritto di mercato.\nCitt\u00e0.\nComuni.\n\"(Popolazione al 15 maggio 2001)\""}
{"id": "525668", "revid": "2060792", "url": "https://it.wikipedia.org/wiki?curid=525668", "title": "Sean Combs", "text": "Biografia.\nSean Combs \u00e8 nato nelle case popolari di Harlem, New York, e cresciuto a Mount Vernon, New York. La madre Janice era modella e assistente di insegnanti, mentre il padre, Melvin Combs, era socio dello spacciatore newyorkese Frank Lucas. A 33 anni, Melvin fu colpito a morte mentre era seduto nella sua auto in Central Park West, quando Sean era un bambino.\nCombs si \u00e8 diplomato presso la Mount Saint Michael Academy nel 1987. Ha giocato a football per l'universit\u00e0, e la sua squadra ha vinto un titolo di divisione nel 1986. Combs ha detto che gli fu dato il soprannome \"Puff\" perch\u00e9 da bambino sbuffava (Huff e puff) quando era arrabbiato, e \"Daddy\" per il suo comportamento da playboy. Dopo l'abbandono della Howard University, nel 1990, dopo due anni Combs entr\u00f2 alla Uptown Records di New York. Come direttore della Uptown, ha contribuito a produrre Jodeci e Mary J. Blige.\nNel 1993, dopo essere stato licenziato dalla Uptown, Combs ha fondato la Bad Boy Records in joint venture con la Arista Records, prendendo l'allora esordiente Notorious B.I.G. con s\u00e9. Sia Notorious B.I.G. che Craig Mack produssero rapidamente singoli di successo, seguiti da LP di successo come Ready to Die. Combs ha scritturato diversi altri artisti con la Bad Boy, tra cui Carl Thomas, Faith Evans, 112, Total, e Padre MC. The Hitmen, il suo team di produzione in-house, ha lavorato con Jodeci, Mary J. Blige, Usher, Lil 'Kim, TLC, Mariah Carey, Boyz II Men, SWV, Aretha Franklin, e altri.\nLa sua fama inizi\u00f2 ad aumentare negli anni novanta durante la faida East Coast vs. West Coast, in cui i rapper della East Coast - tra i quali lo stesso Puffy, The Notorious B.I.G., Mobb Deep e Junior M.A.F.I.A. si scontrarono in una violenta lite (o \"beef\", in termine statunitense), contro i rapper affiliati alla West Coast, tra i quali Tupac Shakur, Dr. Dre, Snoop Dogg e Suge Knight, membri della Death Row. La faida si concluse nel peggiore dei modi, con le morti dell'amico d'infanzia Yaki Kadafi (19 anni), di Tupac Shakur e di Notorious B.I.G.. Questi ultimi due delitti restano tuttora irrisolti.\nIl 23 giugno 2015 viene arrestato nel campus della UCLA a Los Angeles per aver aggredito con un bilanciere l'allenatore di football del figlio Justin. Il cantante viene subito rilasciato su cauzione. \"Forbes\" lo intitola nel 2017 quale personaggio pubblico pi\u00f9 ricco con guadagno di 820 milioni di dollari.\nProgetti lavorativi.\nIl brano di P. Diddy, Nelly, Murphy Lee \"Shake Ya Tailfeather\", fu usato come soundtrack per il film \"Bad Boys II\". P. Diddy ha pubblicato il suo nuovo album intitolato \"Press Play\", dove ci sono molte \"guest appearances\", tra le quali Christina Aguilera, Nicole Scherzinger delle Pussycat Dolls, Big Boi degli OutKast e molti altri.\nP. Diddy ha anche partecipato al programma \"Making The Band 2\", un reality show in cui i concorrenti si sfidavano in alcune prove per poter fare parte del gruppo. Durante la durata dello show, Diddy era solito ad imbarazzare i concorrenti, anche con prove surreali. Per esempio in una puntata chiedeva ai concorrenti di andare da Manhattan fino a Brooklyn per prendergli un biscotto. Non \u00e8 sorprendente quindi se il gruppo si \u00e8 sciolto dopo breve tempo, anche se alcuni concorrenti si sono accasati con altre case discografiche.\nPi\u00f9 recentemente Puffy ha partecipato come produttore alla terza serie del reality show, andato in onda su MTV intitolato \"Making The Band 3\". Il gruppo, che \u00e8 composto da cinque donne e che si chiama Danity Kane, ha pubblicato il primo album il 22 di agosto del 2006 ed ha venduto pi\u00f9 di 600.000 copie. L'album \u00e8 stato certificato Gold, ed al momento del debutto in classifica ha scavalcato addirittura \"Back to Basics\", l'album di Christina Aguilera. Nel 2007, lo stesso Diddy celebra il suo ritorno in TV con \"Making the Band 4\", in compagnia del talent scout Michael Bivins, Bryan-Michael Cox, e Ankh Ra (il vocal coach) e i coreografi Laurie Ann Gibson e Jamal. La prima stagione comincia il 18 febbraio 2007 e la band prender\u00e0 vita nell'immediato 26 agosto. Il gruppo scelto dei Day26 \u00e8 formato da Robert Curry, Willie Taylor, Brian Andrews, Michael McCluney, e Qwanell Mosley. Il talentuoso Donnie Klang eliminato soltanto nel finale per far parte del gruppo, verr\u00e0 comunque messo sotto contratto dalla Bad Boy perch\u00e9 Diddy lo avrebbe preferito avere come solista, infatti qualche mese dopo viene pubblicato il singolo \"Take You There\" cantato da Donnie Klang e Diddy.\nVita privata.\nCombs \u00e8 padre di sei figli. Il primogenito, Justin, \u00e8 nato nel 1993 dalla sua fidanzata del liceo, la progettista Misa Hylton-Brim. Tra il 1994 e il 2007 Combs ha avuto un lungo e tormentato rapporto con Kimberly Porter. Ha adottato e cresciuto Quincy (classe 1991), il figlio avuto da Porter da una precedente relazione con il produttore Al B. Sure. Insieme hanno avuto il figlio Christian (nato nel 1998) e le figlie gemelle D'Lila Star e Jessie James (nate il 21 dicembre 2006). Sempre nel 2006 Sarah Chapman diede alla luce una figlia, Chance, riconosciuta da Combs nel 2007.\nVolontariato.\nCombs ha fondato la Daddy's House Social Programs, una organizzazione per aiutare i giovani delle citt\u00e0, nel 1995. Insieme a Jay-Z, ha donato 1 milione di dollari in sostegno alle vittime dell'uragano Katrina nel 2005 e ha vestiti della sua linea Sean John per le vittime.\nCuriosit\u00e0.\nDato che \"Puffy\" \u00e8 uno degli pseudonimi di Sean Combs, il gruppo j-pop PUFFY \u00e8 conosciuto negli Stati Uniti col nome di Puffy AmiYumi per evitare controversie legali."}
{"id": "525674", "revid": "158286", "url": "https://it.wikipedia.org/wiki?curid=525674", "title": "Presidenti della Repubblica Turca", "text": ""}
{"id": "525675", "revid": "1851848", "url": "https://it.wikipedia.org/wiki?curid=525675", "title": "Renzo Cappellaro", "text": "Carriera.\nGiocatore.\nCrebbe nelle file del , squadra della sua citt\u00e0, con la quale vinse il Torneo di Viareggio nel 1954 e nel 1955, manifestazione di cui \u00e8 tuttora il miglior marcatore assoluto (14 reti) a pari merito con Ciro Immobile. Esord\u00ec in prima squadra durante il campionato di Serie A 1957-1958. Rimase al Vicenza fino al 1961, dopo aver collezionato 56 presenze e 21 reti in maglia biancorossa.\nVenne quindi ingaggiato dall'. In maglia grigia vinse la classifica cannonieri (21 reti) durante il campionato di Serie B 1961-1962. L'anno dopo pass\u00f2 al e, nel 1963, al , con cui ottenne una storica promozione in Serie A durante la stagione 1963-1964. Dopo due campionati di massima serie con i sardi, ritorn\u00f2 tra i cadetti indossando la maglia del , per poi passare nel 1967 al con cui retrocesse in Serie C. Chiuse la carriera all'et\u00e0 di trentadue anni.\nAllenatore.\nDebutt\u00f2 come allenatore nelle serie minori venete, con e ; lavor\u00f2 poi tra i professionisti, in Serie C2, il e il , per poi fare ritorno nella sua terra d'origine, dove si \u00e8 occupato delle categorie \"Allievi\" e di scuole calcio.\nMuore nella sua citt\u00e0 natale all'et\u00e0 di settantasette anni."}
{"id": "525676", "revid": "64035", "url": "https://it.wikipedia.org/wiki?curid=525676", "title": "Holly Combs", "text": ""}
{"id": "525679", "revid": "1924342", "url": "https://it.wikipedia.org/wiki?curid=525679", "title": "One (U2)", "text": "One \u00e8 un singolo del gruppo musicale irlandese U2, pubblicato il 3 marzo 1992 come terzo estratto dal settimo album in studio \"Achtung Baby\".\nDescrizione.\nSignificato.\nUn lungo dibattito accompagn\u00f2 le diverse interpretazioni del termine \"One\", che d\u00e0 il titolo alla canzone. I tre videoclip che furono girati per promuovere il singolo apportano ciascuno un nuovo significato alla parola. Il primo, girato a Berlino da Anton Corbijn, gi\u00e0 regista dei Depeche Mode, vede Bono confessare a suo padre che \u00e8 stato affetto dal virus HIV: \"One\" sarebbe dunque un figlio con l'AIDS. La seconda versione propone un panorama di fiori rigogliosi e bufali, su cui campeggia una pioggia di carte con scritto sopra la parola \"One\" in diverse lingue. Da notare che la foto di copertina ritrae un'opera di David Wojnarowicz, noto pittore omosessuale statunitense, e che gli stessi bufali provengono da una sua opera. Il terzo video mostra Bono seduto in un bar, mentre beve birra e fuma un sigaro. Le angolazioni con cui fu ripreso, aggiunte alla luce soffusa, diedero adito alle critiche che videro nel video un'affinit\u00e0 con la pubblicit\u00e0 della Heineken.\nLa versione pi\u00f9 ovvia vede nel testo semplicemente una difficile relazione amorosa: due persone che non riescono a mantenere stabile il rapporto per continui litigi e ferite reciproche. Un'intervista a The Edge su Q Magazine sembra avvalorare questa tesi: il chitarrista si sentiva spesso dire che la canzone veniva suonata ai matrimoni e rispondeva stupito: \"ma avete ascoltato il testo? Non \u00e8 quel genere di canzone\". Alcune interpretazioni vedono in \"One\" l'unicit\u00e0 in senso spirituale, altri tendono ad associare il testo alla riunificazione tedesca, visto il periodo speso dalla band in Germania.\nL'interpretazione pi\u00f9 condivisa \u00e8 comunque la versione che considera il testo parlare in verit\u00e0 della vita passata assieme al padre da Bono, dopo che questi perse la madre all'et\u00e0 di quattordici anni. Il testo pare riferirsi proprio alle difficolt\u00e0 nel superare la perdita.\nProduzione.\nDurante le registrazioni di \"Achtung Baby\", la band conobbe alcuni dissidi interni per via di alcune scelte stilistiche che Adam e Larry non approvavano (Bono e The Edge volevano sperimentare delle tracce dance e elettronica). Il gruppo fu quasi sul punto di sciogliersi, finch\u00e9 un \"riff\" di The Edge creato per \"Mysterious Ways\" ispir\u00f2 alla band la canzone. Grazie a \"One\" fu adottato uno stile uniforme per l'intero album e il gruppo super\u00f2 facilmente la crisi, riguadagnando ottimismo sul materiale gi\u00e0 registrato. Lasciate le sessioni di Berlino, gli U2 conclusero le registrazioni a Dublino.\nRiconoscimenti.\n\"One\" fu piazzata al quinto posto tra le canzoni pi\u00f9 popolari di ogni tempo dalla Sony. In un'analoga classifica, Q Magazine l'ha inserita al primo posto, mentre si posiziona alla 36esima nella lista delle 500 migliori canzoni secondo Rolling Stone. In una recente classifica, MTV l'ha eletta seconda miglior canzone degli anni '90. \u00c8 stata oggetto di cover da parte di Johnny Cash e di Joe Cocker. Secondo un sondaggio condotto dalla VH1, \"One\" \u00e8 stata la canzone britannica con il miglior testo di sempre.\nEsecuzioni dal vivo.\nAl Pavarotti &amp; Friends del 12 settembre 1995 (concerto benefico per i bambini di Bosnia, tenutosi a Modena) venne eseguita una versione differente, poco elettrica con lo stile vagamente elettronico dei Passengers, il progetto che vedeva coinvolti U2 e Brian Eno nel disco \"Original Soundtracks 1\". Questa versione trova posto nel singolo \"Miss Sarajevo\".\nLa canzone fu cantata, insieme a \"Beautiful Day\" e \"Vertigo\" al Live 8 di Londra. Il 9 settembre 2006 la band la cant\u00f2 insieme a Mary J. Blige durante un concerto estivo e successivamente di nuovo durante la serata di premiazione dei Grammy Award.\nVideoclip.\nLe riprese del video ufficiale di \"One\" vennero eseguite da Phil Joanou nel marzo del 1992 a New York, mentre la band si trovava negli Stati Uniti per lo \"ZooTV Tour\"."}
{"id": "525681", "revid": "110157", "url": "https://it.wikipedia.org/wiki?curid=525681", "title": "Capi di Stato dell'Ungheria", "text": "I presidenti dell'Ungheria si sono succeduti a partire dal 1918, allorch\u00e9 il Paese dichiar\u00f2 la propria indipendenza dalla monarchia asburgica.\nLa rivoluzione del 1848 ebbe particolare impatto sul Regno d'Ungheria. I magiari volevano stabilire uno Stato ungherese, mentre i croati cercavano di ottenere un governo autonomo e l'indipendenza dall'Ungheria.\nLo Stato indipendente ungherese fu proclamato il 14 aprile 1849, con Lajos Kossuth in qualit\u00e0 di Governatore-Presidente. Il 13 agosto 1849 gli Asburgo riasserirono la propria autorit\u00e0 con l'aiuto delle truppe russe."}
{"id": "525682", "revid": "23390", "url": "https://it.wikipedia.org/wiki?curid=525682", "title": "Battaglia di Curzola", "text": "La battaglia navale di Curzola, si svolse il giorno 7 settembre 1298, era una domenica, nei pressi dell'isola omonima con la vittoria dei genovesi ; da quel momento le ostilit\u00e0 tra le due repubbliche marinare di Genova e Venezia si affievolirono.\nPremesse.\nLo scontro si svolse durante il conflitto aperto che nell'ultimo decennio del XIII secolo vide contrapporsi le due repubbliche per garantirsi il controllo delle rotte commerciali del Mediterraneo orientale. Infatti Venezia con la quarta crociata a inizio '200 aveva acquistato una posizione predominante, ma a partire dalla met\u00e0 del secolo venne fortemente contrastata da Genova con una serie di guerre inframmezzate da tregue che durarono pi\u00f9 di 120 anni.\nAl tempo, a seguito di numerose azioni diplomatiche che avevano coinvolto Genova e Costantinopoli da un lato, e Venezia e Carlo d'Angi\u00f2 dall'altro, l'ostilit\u00e0 tra le due repubbliche era massima.\nVolendo accaparrarsi alcune colonie sul Mar Nero, i veneziani iniziarono una trattativa con il Khan dei Tartari, in Crimea. Gli scontri con Genova non si fecero attendere: i veneziani distrussero alcuni fondaci genovesi a Limassol e a Famagosta, mentre Nicol\u00f2 Spinola port\u00f2 la flotta genovese a catturare venticinque galee veneziane nel porto di Alessandretta. Una prima spedizione genovese nel 1295 di 160 galee guidate da Oberto Doria, decisa a distruggere definitivamente la flotta veneziana, fu costretta a tornare in patria a causa di una delle tante lotte intestine che tormentavano la Genova medievale. Venezia ne approfitt\u00f2 per attaccare i possedimenti liguri di Petra, Focea, Cipro e Caffa. Infine la Repubblica ligure diede al suo nuovo Capitano del Popolo Lamba Doria il comando di 78 galee per attaccare la flotta veneziana, anche \"a costo di stanarla nella sua stessa laguna\". il 7 settembre 1298, vicino a Zara, dato che i genovesi per provocare i veneziani avevano devastato la costa dalmata, 90 vascelli veneziani diedero battaglia a 78 vascelli genovesi.\nBattaglia.\nRaggiunto l'Adriatico, il condottiero genovese Lamba Doria incontr\u00f3 una tempesta e la sua flotta si disperse; con sole 20 imbarcazioni si rifugi\u00f3 al porto di Antivari e vi rimase finch\u00e9 si fosse riunita la sua flotta. Quando la maggior parte delle navi si raggrupp\u00f3 a quelle del Lamba, proseguirono razziando la Dalmazia veneziana, fino ad occupare Curzola, e l\u00ec vi rimasero per preparare battaglia ed attendere le ultime imbarcazioni ancora mancanti dalla tempesta; come previsto dai genovesi, la risposta all'affronto non si fece aspettare molto: il 6 settembre furono infatti avvistate le navi veneziane;\nAll'alba del 7 settembre la formazione della Repubblica di Genova tatticamente si pose in linea e a favore di vento con la poppa verso terra e a \"voga arrancata\" (ovvero la massima velocit\u00e0 raggiungibile da una galea), mentre i veneziani decisero di porsi a semicerchio ed ingaggiare subito battaglia forti della conoscenza del luogo e della superiorit\u00e0 numerica. Lamba Doria invi\u00f3 dietro alle isole, memore del successo alla battaglia della Meloria, 15 delle 78 galee come rinforzo, nonostante l'alto rischio: i genovesi infatti erano in netta inferiorit\u00e0 numerica ed in questo modo lo erano ancora di pi\u00f9; Lamba Doria piomb\u00f2 fulmineamente in formazione serrata sullo schieramento di Venezia, rompendone i ranghi, mentre questi lanciavano proiettili dardi e calce sui genovesi.\nIl contingente centrale dello schieramento genovese aveva subito a quel punto l'urto di tutta la flotta veneziana, e 10 galere con alberi spezzati erano state molto danneggiate ma comunque non permettevano il passaggio dei legni nemici. Mentre Lamba resisteva coi suoi, l'altro contingente genovese sull'ala accerchiava i veneziani incastrandoli verso terra in una posizione senza spazio e con mare mosso in sfavore di vento; quando a mezzogiorno cadde l'ammiraglia di Venezia e ne fu bruciata la bandiera, cominci\u00f3 a diffondersi la paura e di li a poco la battaglia si sarebbe conclusa.\nI veneziani si videro affondate 65 galee, catturate 18 e bruciate le restati per sfregio; i morti tra i veneti furono settemila, circa 7500 i prigionieri, tra cui Marco Polo, che tornato dal suo viaggio nel Catai . Ironia della sorte, divider\u00e0 la cella con Rustichello da Pisa, prigioniero della Meloria, al quale Polo dett\u00f2 il suo \"Milione\".\nTutto il comando veneziano fu catturato, secondo il Sabellico, storico ufficiale della Repubblica di Venezia ,il provveditore e ammiraglio della Serenissima flotta Andrea Dandolo nonch\u00e9 zio di Marco Polo, che cadde prigioniero, si tolse la vita prima di essere portato a Genova \"rompendos\u00ec il cranio contro il banco cui era stato incatenato\"\nL'ammiraglio genovese Lamba Doria, invece, perse un figlio nello scontro e ne fece subito gettare in mare il corpo per non intralciare la battaglia, affermando che non avrebbe potuto avere tomba migliore in quel tratto di mare e nei racconti, forse leggendari ripresi dal Petrarca, si disse che lo fece stoicamente per accelerare le manovre, il contrattacco e gettarsi nel centro della battaglia a cercar vendetta.\nLa battaglia fu particolarmente sanguinosa, pi\u00f9 ancora del precedente scontro del 1284 contro i pisani, dove i genovesi erano invece in vantaggio. Abbordare, affondare i legni veneziani e persino incendiare tutti i rimanenti per sfregio, cost\u00f2 molto in termini di perdite umane, anche alla flotta della \"Superba\".\nCome si \u00e8 detto, le perdite per Venezia furono devastanti ma anche quelle di Genova erano state elevate; la flotta decise poi di tornare in patria, rinunciando ad un raid a Venezia stessa che era rimasta senza pi\u00f9 alcuna imbarcazione, poich\u00e9 il Doria temeva un colpo di mano guelfo mentre la citt\u00e0 di Genova era sguarnita di mezzi ed uomini, questo fatto secondo alcuni storici avrebbe potuto determinare il declino completo e la distruzione della \"Serenissima\". Non and\u00f2 cos\u00ec e le due repubbliche, alla fine stremate, vennero alla soluzione diplomatica.\nConseguenze.\nNel 1299 infine fu firmata la pace tra Genova e Venezia.\nDopo Curzola, sia Genova che Venezia sono esauste e per loro inizia una lunga fase di decadenza; nuove forze si affacciano sul Mediterraneo, in particolare i Catalani.\nUn secondo conflitto tra la \"Superba\" e la \"Serenissima\", passato alla storia come guerra di Chioggia, si svolse tra il 1379 ed il 1381; durante questo conflitto scaturito per un incidente diplomatico a Cipro, i Genovesi riuscirono in un primo tempo a conquistare vaste zone della laguna veneziana; in seguito vi fu la ripresa di Chioggia e delle citt\u00e0 istriane da parte di Venezia, a cui segu\u00ec, nel 1381, la Pace di Torino.\nL'esito della guerra costrinse Genova a rinunciare ad alcuni possedimenti terrestri conquistati a scapito dei veneziani, ma a mantenere il possesso di Cipro e delle rotte orientali. Ci\u00f2 contribu\u00ec a rinfocolare ulteriormente le lotte intestine che accompagnarono la Superba lungo tutta la sua storia. Venezia, alleggerita dall'incessante pressione della \"Superba\", pot\u00e9 riprendere i suoi commerci con Creta ed espandersi sulla terraferma intorno a Venezia verso Ovest, mentre Genova si dedic\u00f2, oltre a governare le proprie colonie e le rotte commerciali nel Mediterraneo e mar Nero, anche ai mercati finanziari, effettuando prestiti ingenti tra gli altri al Regno di Spagna e all'Impero Asburgico. Le due Repubbliche avevano trovato nuovi campi da conquistare, scelte sempre pi\u00f9 forzate soprattutto dopo la caduta di Bisanzio ad opera degli Ottomani. Genovesi e Veneziani si trovarono infatti a combattere assieme nella battaglia di Lepanto, contro l'aggressivo Impero Ottomano.\nCon la Guerra di Chioggia, si concluse l'epoca dei grandi scontri tra le due potenze marinare."}
{"id": "525685", "revid": "64035", "url": "https://it.wikipedia.org/wiki?curid=525685", "title": "Shannon Doherty", "text": ""}
{"id": "525687", "revid": "125990667", "url": "https://it.wikipedia.org/wiki?curid=525687", "title": "Presidente della Federazione Russa", "text": "Il Presidente della Federazione Russa () \u00e8 il capo di stato della Federazione Russa, nonch\u00e9 il comandante in capo delle forze armate russe. \u00c8 la carica pi\u00f9 alta in Russia.\nInizialmente introdotto con il referendum presidenziale in Russia del 1991, l'ufficio \u00e8 stato brevemente noto come \"Presidente della Repubblica Socialista Federativa Sovietica Russa\" (russo: \u041f\u0440\u0435\u0437\u0438\u0434\u0435\u0301\u043d\u0442 \u0420\u043e\u0441\u0441\u0438\u0301\u0439\u0441\u043a\u043e\u0439 \u0421\u043e\u0432\u0435\u0301\u0442\u0441\u043a\u043e\u0439 \u0424\u0435\u0434\u0435\u0440\u0430\u0442\u0438\u0301\u0432\u043d\u043e\u0439 \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u043e\u0439 \u0420\u0435\u0441\u043a\u0438\u0439; \"Prezid\u00e9nt Ross\u00edjskoyj Sov\u00e9tskoj Federat\u00edvnoj Socjalist\u00ed\u010deskoj Reskij\") fino al 25 dicembre 1991 con la dissoluzione dell'Unione Sovietica. Secondo la costituzione russa del 1978, il Presidente della Russia era a capo del ramo esecutivo ed era a capo del consiglio dei ministri della Russia. Secondo l'attuale Costituzione della Federazione Russa del 1993, che ha istituito ufficialmente la carica a livello costituzionale, il Presidente della Russia non fa parte del governo, che esercita il potere esecutivo in fatto di politica interna.\nIn tutti i casi in cui il Presidente della Federazione Russa non sia in grado di adempiere ai propri doveri, questi devono essere temporaneamente delegati al Primo ministro della Federazione Russa, che diventa Presidente ad interim. Il Presidente del Consiglio federale (la camera alta del parlamento) \u00e8 la terza carica pi\u00f9 importante dopo il Presidente e il Primo ministro. In caso di irreperibilit\u00e0 sia del Presidente che del Primo ministro, il Presidente della camera alta del parlamento diventa capo dello Stato ad interim.\nIl Presidente dirige la politica estera della Russia e i suoi poteri includono l'applicazione di leggi federali, insieme alla responsabilit\u00e0 di nominare altre cariche e di concludere trattati con altre nazioni. Il Presidente inoltre pu\u00f2 conferire decorazioni di merito e concedere la grazia.\nIl Presidente viene eletto direttamente attraverso un voto popolare per un mandato di sei anni. La costituzione russa limita il numero di mandati che un Presidente pu\u00f2 servire a massimo due di sei anni ciascuno a persona; non si pu\u00f2 essere Presidente pi\u00f9 di due volte nella vita. Complessivamente, tre persone hanno servito quattro presidenze. Nel maggio 2012, Vladimir Putin \u00e8 diventato il quarto presidente; \u00e8 stato rieletto a marzo 2018 per un successivo mandato di sei anni.\nRequisiti, elezioni, diritti e doveri.\nI requisiti che una persona deve avere per diventare Presidente sono elencati nella costituzione. Un candidato alla presidenza deve essere un cittadino della Federazione Russa che abbia almeno 35 anni, risieda stabilmente in Russia da almeno 25 anni e non abbia o non abbia mai avuto in precedenza una cittadinanza straniera o un permesso di soggiorno straniero. Prima del referendum costituzionale in Russia del 2020, il requisito di residenza in Russia era limitato a 10 anni e non c'era un veto su permessi di soggiorno stranieri o cittadinanze straniere.\nIl Presidente viene eletto direttamente attraverso un voto popolare per un mandato di sei anni (quattro nel periodo 1996\u20132008). Alle elezioni, se nessun candidato raggiunge la maggioranza dei voti al primo turno, si passa al ballottaggio tra i due candidati che hanno preso pi\u00f9 voti. La costituzione russa limita il numero di mandati che un Presidente pu\u00f2 servire a massimo due di sei anni ciascuno a persona. In precedenza, la costituzione proibiva a chiunque di essere eletto alla presidenza per un terzo mandato consecutivo ma consentiva a un ex Presidente di essere rieletto dopo aver saltato un mandato completo. A seguito del referendum costituzionale del 2020, questa clausola \u00e8 stata modificata in massimo due mandati di sei anni ciascuno a persona. Tuttavia, i candidati eletti prima del 2020 non sono toccati da tale modifica costituzionale e questo consente sia a Vladimir Putin che a Dmitrij Medvedev di essere eletti per due mandati di sei anni ciascuno a partire dal 2024.\nI diritti ed i doveri del Presidente sono definiti nel capitolo 4 della costituzione. Il Presidente \u00e8 il capo di Stato ed il suo compito principale \u00e8 preservare e proteggere i diritti civili e le libert\u00e0 del popolo russo, che sono garantiti dalla costituzione. Il Presidente dirige la politica estera della Russia e ha grande influenza sulla politica interna che \u00e8 affidata al Primo ministro, capo del governo. Oltre a ci\u00f2, i poteri del Presidente includono l'applicazione di leggi federali, insieme alla responsabilit\u00e0 di nominare ministri federali, funzionari diplomatici e giudiziari e di concludere trattati con altre nazioni con il consiglio e il consenso della Duma di Stato e del Consiglio federale. Al Presidente \u00e8 inoltre conferito il potere di convocare e aggiornare l'Assemblea federale in circostanze straordinarie. Il Presidente inoltre pu\u00f2 conferire decorazioni di merito, risolvere problemi su questioni di immigrazione ed ha il potere di concedere la grazia.\nInsegne.\nDopo che il giuramento d'ufficio \u00e8 stato pronunciato dal presidente, gli vengono consegnate le seguenti insegne. Queste vengono usate per dimostrare il rango del suo ufficio e materialmente usate solo in occasioni speciali.\nCatena d'ufficio.\nLa prima insegna che viene resa pubblica e consegnata \u00e8 la catena d'ufficio con un emblema. L'emblema centrale \u00e8 una croce rossa con le braccia di uguale misura, insieme allo stemma russo. Sull'altro lato della croce, le parole \"Uso, Onore e Gloria\" appaiano in circolo. Una corona dorata connette la croce col resto della catena. Ci sono diciassette \"collegamenti\" nell'emblema, di cui nove sono lo stemma russo. Gli altri otto sono una rosetta, la quale porta anch'essa il motto \"\"Uso, Onore e Gloria\".\" All'insediamento di Vladimir Putin, l'emblema venne posto su un cuscino rosso a sinistra del podio. Secondo il sito web presidenziale, l'emblema \u00e8 posto all'interno del Cremlino e usato solo in particolari occasioni.\nCopia speciale della costituzione.\nIl Presidente possiede inoltre una copia speciale della costituzione russa usata durante l'insediamento. La copia ha una copertina rossa rigida con iscrizioni dorate. Un'immagine dello stemma russo in argento compare sopra l'iscrizione dorata \"\u041a\u043e\u043d\u0441\u0442\u0438\u0442\u0443\u0446\u0438\u044f \u0420\u043e\u0441\u0441\u0438\u0439\u0441\u043a\u043e\u0439 \u0424\u0435\u0434\u0435\u0440\u0430\u0446\u0438\u0438\" (\"Konstitucija Rossijskoj Federacii\"; Costituzione della Federazione Russa). La copia speciale viene conservata nella biblioteca presidenziale, all'interno del Cremlino.\nGiuramento d'ufficio.\nOgni persona che riceve il potere di Presidente della Federazione Russa deve presentare questo giuramento all'insediamento:\nIn lingua russa:\nIn lingua russa, traslitterazione:\nIn lingua italiana:"}
{"id": "525689", "revid": "114863301", "url": "https://it.wikipedia.org/wiki?curid=525689", "title": "Coltaro", "text": "Coltaro \u00e8 una frazione del comune di Sissa Trecasali, in provincia di Parma\nOrigini del nome.\nIl nome sembra derivare dal latino \"Caput Tari\", dato dal fatto che Coltaro si trovava probabilmente tra i fiumi Po e Taro, in corrispondenza della foce di quest'ultimo, che oggi si trova pi\u00f9 ad ovest.\nStoria.\nLe prime notizie si hanno in un placito di Ottone III di Germania del 5 aprile 989 al vescovo di Parma Sigifredo II: si tratta di una conferma dei diritti della sua Chiesa su Borgo San Donnino, sulla Badia di Berceto, sulla citt\u00e0 di Parma per tre miglia intorno alle mura e di altri privilegi \"juxta acquae alveum e Capite Tari usque ad Bovem cursum\".\nIn seguito in un atto di donazione di una corte della contessa Ferlinda, datato 6 settembre dell'anno 1000, si fa riferimento a Coltaro e ad altri paesi del comune di Sissa.\nIn un documento del 1080 Coltaro \u00e8 ricordato come un'isola e gi\u00e0 nel 1152 si trovano notizie di alluvioni.\nSuccessivamente, nel 1195, l'imperatore Enrico VI, figlio di Federico Barbarossa, conferm\u00f2 al Vescovo di Parma i diritti e i privilegi della Chiesa di Parma \"et in aliis terris in Coltaro, in Sissa, in Pizo e in Palasone\".\nNel XV secolo, per intercessione dei monaci benedettini di Sanguigna, il Governatore di Parma concede il beneficio delle \"Comunaglie\" agli abitanti che avevano innalzato alcune opere difensive della loro vasta Corte, seriamente minacciata dalle acque del Po. Tracce delle prime divisioni dei terreni si trovano in una mappa del 1588.\nUna ordinanza dello Stato Parmense del 1715 stabil\u00ec che le terre, che fossero in seguito venute a formarsi, dovevano appartenere agli abitanti del luogo.\nCon decreto del 30 settembre 1820 la duchessa Maria Luisa d'Asburgo-Lorena stabil\u00ec le norme per la suddivisione di dette terre alluvionali:\nAltri articoli stabiliscono che ogni famiglia poteva godere di una sola comunalia, che chi lasciava il paese perdeva il diritto all'usufrutto e che chi avesse perso, a causa dell'alluvione il proprio pezzo di terreno, avrebbe avuto successivamente il primo appezzamento nuovamente formatosi o resosi libero. Vi era inoltre regolato il diritto alla successione.\nLe inondazioni non furono le sole tragedie che colpirono gli abitanti del paese, ma anche le epidemie di peste che portarono morte e povert\u00e0 nel 1348, nel 1361 (allora la pestilenza dur\u00f2 ben 6 mesi) e nel 1629, quando l'epidemia interess\u00f2 quasi tutta l'Italia settentrionale, con particolare riguardo alla Lombardia.\nMonumenti e luoghi d'interesse.\nChiesa di San Giovanni Evangelista.\nLa chiesa, dedicata a San Giovanni Evangelista, risale al 1300. \nLe prime notizie sulla chiesa si hanno in un documento del 1299 chiamato Ratio Decimarum che recava l'indicazione dell'\"Ecclesia de Cotaro in Plebe Sancti Quirici\". L'attuale edificio, di cui \u00e8 stata rifatta la facciata e che \u00e8 stato innalzato di circa due metri a causa dell'alluvione nel 1948, fu consacrata il 25 dicembre 1690: presenta una navata centrale a due spioventi e due navate laterali dotate di ingressi indipendenti aggiunte alla fine del XIX secolo. Il portale centrale \u00e8 sormontato da un rosone circolare in marmo bianco aggiunto nel 1950. Questa chiesa era poverissima e fu leggermente arricchita dai conti Simonetta di Torricella, di cui Coltaro fu feudo.\nNella chiesa sono presenti:\n- Pianeta, in stoffa di seta a sfondo rosa con intessuti vari disegni di colonne, richiami floreali e altri richiami architettonici caratterizzati da colorazioni vivissime e risaltanti (oro, rosso, azzurro, argento, ...). La tradizione vuole che questo splendido paramento sacro derivi dalla generosa donazione della duchessa di Parma Maria Amalia, moglie di don Ferdinando di Borbone.\n- S. Giovanni Evangelista a Patmos, dipinto ultimato nel Primo Settecento, situato nell'abside, entro cornice intagliata.\n- Ancona in stucco lucido e altari (in simmetria nelle navate prospicienti, maniera del Rusca)\n- Piccola ancona, con statua lignea di Sant'Antonio di Padova, secondo Settecento.\nSociet\u00e0.\nTradizioni e folclore.\nDa ricordare due tradizioni di questa frazione: il Palium Asinorum (corsa degli asini) e la festa del Pescegatto.\nC'\u00e8 la tradizione dei paesi confinanti di associare gli abitanti di Coltaro a degli zingari, riferendosi ad attivit\u00e0 di contrabbando effettuate dai coltaresi tra lo stato austriaco e il Ducato di Parma"}
{"id": "525690", "revid": "729019", "url": "https://it.wikipedia.org/wiki?curid=525690", "title": "Distretto di Rohrbach", "text": "Il distretto di Rohrbach (in tedesco: \"Bezirk Rohrbach\") \u00e8 uno dei distretti dello stato austriaco dell'Alta Austria. \nSuddivisione amministrativa.\nComuni.\n\"(Popolazione al 15 maggio 2001)\""}
{"id": "525691", "revid": "1784425", "url": "https://it.wikipedia.org/wiki?curid=525691", "title": "Presidenti del Montenegro", "text": "I presidenti del Montenegro sono stati e sono i capi di Stato del Montenegro. Hanno svolto e svolgono le funzioni di Comandante in Capo delle Forze Armate e di rappresentante diplomatico del Paese.\nLista.\nI presidenti del Montenegro dal 1990 ad oggi sono i seguenti."}
{"id": "525693", "revid": "991694", "url": "https://it.wikipedia.org/wiki?curid=525693", "title": "Presidente della Moldavia", "text": ""}
{"id": "525694", "revid": "767487", "url": "https://it.wikipedia.org/wiki?curid=525694", "title": "Family Life", "text": "Family Life \u00e8 un film del 1971 diretto da Ken Loach.\nIl regista con uno stile documentaristico mette in scena un dramma ispirato dalle teorie antipsichiatriche di Ronald Laing, che presenta uno spaccato della realt\u00e0 britannica. Il film \u00e8 ispirato dal dramma per la televisione \"In Two Minds\" scritto da David Mercer.\nFu presentato alla Quinzaine des R\u00e9alisateurs del 25\u00ba Festival di Cannes.\nTrama.\nJanice \u00e8 una ragazza rimasta incinta che \u00e8 costretta ad abortire dalla madre autoritaria contro la sua volont\u00e0. Scivola progressivamente nella schizofrenia e viene rinchiusa in un istituto psichiatrico. Dapprima viene curata da un medico non conformista che cerca di capire l'origine del suo disagio psichico, ma quando questi viene licenziato, viene sottoposta ad una serie di elettroshock che la annienteranno. La struttura psichiatrica che l'ha in cura si dimostrer\u00e0 completamente incapace di capire l'origine psicologica della sua sofferenza."}
{"id": "525698", "revid": "121425067", "url": "https://it.wikipedia.org/wiki?curid=525698", "title": "Presidenti della Croazia", "text": "Il presidente della Repubblica di Croazia (in croato: \"Predsjednik Republike Hrvatske\") \u00e8, nel sistema politico croato, il capo dello Stato e il comandante in capo delle Forze armate croate."}
{"id": "525699", "revid": "1522738", "url": "https://it.wikipedia.org/wiki?curid=525699", "title": "Presidenti della Bulgaria", "text": "Questa pagina mostra la lista dei capi di Stato della Bulgaria da quando lo Stato divenne una repubblica, nel 1946. Sono indicati anche i capi del partito comunista che, durante la Repubblica Popolare di Bulgaria, avevano anche il ruolo di Capo di Stato.\nPresidenti.\nNella tabella seguente sono riportati i presidenti della repubblica della Bulgaria dal 1990 ad oggi.\nLegenda: "}
{"id": "525700", "revid": "33689", "url": "https://it.wikipedia.org/wiki?curid=525700", "title": "Zzap!", "text": "Zzap! era una rivista italiana mensile dedicata ai videogiochi per gli home computer a 8 bit, principalmente il Commodore 64, e meno frequentemente per le console, nata nel 1986 come edizione italiana della rivista inglese \"Zzap!64\". Le scansioni di tutti i numeri della rivista sono state pubblicate su internet con l'autorizzazione di Xenia sul sito web del \"Progetto Zzap! Italia\".\nStoria.\n\"Zzap!\" nacque nel maggio 1986, presentandosi come edizione italiana del mensile \"Zzap!64\", autorizzata dall'editore originale Newsfield. Ne riprendeva il concetto di base e molti dei contenuti, ma a differenza della controparte inglese, fin dall'inizio era dedicata a tutti gli home computer e non solo al Commodore 64. Era realizzata inizialmente dallo Studio Vit, fino a quando l'editore decise di curare la rivista con il supporto della sola redazione interna, affidandola dal numero 23 (maggio 1988) alla direzione di Bonaventura Di Bello. Ci furono diversi altri cambi di redazione e di impaginazione.\nLa rivista inizi\u00f2 con molte limitazioni dal punto di vista grafico; il vero salto di qualit\u00e0 ci fu dal n\u00b0 14 (luglio/agosto 1987), con l'introduzione in redazione del Macintosh e di un programma di desktop publishing, e con l'effettivo passaggio alla quadricromia integrale per tutte le pagine.\nProbabilmente il periodo d'oro della rivista fu nel 1987-1989, quando anche la produzione di giochi per Commodore 64 e macchine analoghe era ai massimi livelli. \"Zzap!\" tratt\u00f2 anche i primi videogiochi per computer a 16 bit, finch\u00e9 l'editore non fond\u00f2 la rivista \"The Games Machine\" (settembre 1988) a essi dedicata.\nDal n\u00b0 59 del settembre 1991, attraverso un cambio di editore, \"Zzap!\" pass\u00f2 dalle insegne della Edizioni Hobby a quelle della Xenia Edizioni.\nDal n\u00b0 60 dell'ottobre 1991 scompare dai dati editoriali il riferimento alla Newsfield, per cui presumibilmente la rivista era ormai del tutto indipendente da \"Zzap!64\".\nCon il numero 73 di dicembre 1992 termin\u00f2 la pubblicazione della rivista, in seguito a un declino dei prodotti per i computer a 8 bit in favore di quelli a 16 e 32, nonostante si fosse tentato di dare spazio anche alle console. Gli ultimi numeri di \"Zzap!\", dal 74 all'84 (gennaio-dicembre 1993), furono pubblicati come inserti di \"The Games Machine\". Gli inserti erano spillati e composti da sole 16 e in seguito 8 pagine.\nDal 1996 al 1999 \"Zzap!\" divent\u00f2 una rivista online, un sito di videogiochi per PC della Xenia, con una \"copertina\" diversa ogni mese e la rubrica della posta, che recensiva i videogiochi con lo stesso stile della versione cartacea (stesso stile delle recensioni, stesse voci per il giudizio finale, caricature dei redattori). Nel 2002 usc\u00ec uno speciale numero 85, dedicato ai sistemi a 8 bit, in formato PDF, realizzato non commercialmente su concessione della Xenia.\nDopo la fine delle pubblicazioni, la rubrica demenziale intitolata \"L'angolo di Bovabyte\" (curata da Paolo Besser e Davide Corrado) pass\u00f2 a \"The Games Machine\", dove fu pubblicata fino a dicembre 2014 per poi essere soppressa. Dopo la chiusura, Paolo Besser gestisce un blog che inizialmente riproponeva articoli di quella rubrica apparsi su entrambe le riviste, pi\u00f9 articoli nuovi. La rubrica \u00e8 tornata sulle pagine di \"The Games Machine\" a luglio 2018.\nA maggio 2021 sono riprese le pubblicazioni di una nuova \"Zzap!\" edita dall'Associazione Culturale Airons di Vigevano, fondata da alcuni ex redattori. La rivista, pubblicata aperiodicamente e solo per invio postale ai tesserati, si focalizza sul retrogaming e in particolare sui nuovi giochi per i sistemi classici a 8 e 16 bit, tuttora realizzati da appassionati e da piccole software house.\nContenuti.\nA differenza della rivista originale inglese, \"Zzap!\" dedicava ampio spazio, oltre che al Commodore 64, anche ad altri home computer come lo ZX Spectrum, i sistemi MSX, il Commodore 16/Plus4, in un secondo tempo anche l'Amstrad CPC, e pi\u00f9 raramente gli Atari 8-bit e il Commodore 128, prendendo in esame il panorama videoludico dei computer a 8-bit pi\u00f9 diffusi in Italia. Prima della fondazione di \"The Games Machine\" sono stati recensiti anche una ventina di giochi per Amiga e una ventina per Atari ST (computer a 16 bit). Nei primi numeri sono recensiti anche alcuni videogiochi arcade. Anche le console da gioco hanno trovato, successivamente, ampio spazio nelle recensioni di \"Zzap!\", soprattutto Nintendo Entertainment System, Game Boy e PC Engine, fino a quando la Xenia Edizioni decise di inaugurare una rivista a loro interamente dedicata, \"Consolemania\".\nTalvolta vennero recensiti anche giochi amatoriali realizzati dai lettori con \"Shoot'Em-Up Construction Kit\" e inviati appositamente alla redazione.\n\"Zzap!\" riprese da \"Zzap!64\" britannica alcune caratteristiche innovative sul modo di recensire i videogiochi e sull'atteggiamento generale dei redattori. Questi non erano pi\u00f9 semplici descrittori, ma gli veniva data maggiore personalit\u00e0. Presso ogni recensione sono visibili i loro ritratti disegnati in bianco e nero, con le iniziali sulle magliette, e con espressioni facciali adeguate alla qualit\u00e0 del gioco. Ogni recensione comprende la descrizione generale e finestre dedicate ai rispettivi commenti personali di ciascun recensore, per concludere con la pagella. Questa comprende di solito le caratteristiche Presentazione, Grafica, Sonoro, Appetibilit\u00e0 e Longevit\u00e0, e infine il giudizio Globale. Per ciascuna voce c'\u00e8 un voto in percentuale e un breve commento testuale.\nImportante era anche la rubrica della posta dei lettori. Era caratterizzata da personaggi ricorrenti, tra i quali MBF (Matteo Bittanti) che da lettore poi divenne redattore della rivista. Non mancavano gli spazi dedicati a soluzioni e trucchi. L'iniziale rubrica sui migliori punteggi dei giocatori scomparve presto, proprio perch\u00e9 l'esistenza dei trucchi rendeva difficile verificare l'onest\u00e0 delle segnalazioni.\nElenco dei numeri pubblicati.\nI numeri del 1996-1999 uscirono su sito Web.\nLe medaglie d'oro.\nLa redazione di \"Zzap!\" era solita (ma non sempre) premiare uno o pi\u00f9 giochi recensiti con una \"medaglia d'oro\" in qualit\u00e0 di miglior gioco del mese. Questa usanza derivava dall'edizione inglese.\nI giochi che ricevettero tale riconoscimento furono (tra parentesi il numero della rivista e la valutazione):\nPesci d'aprile.\n\"Zzap!\" (contemporaneamente a \"The Games Machine\") inaugur\u00f2 tra le riviste italiane del settore la tradizione di inventarsi una falsa notizia legata al mondo dei videogiochi nel numero di aprile."}
{"id": "525701", "revid": "2177038", "url": "https://it.wikipedia.org/wiki?curid=525701", "title": "The Games Machine", "text": "The Games Machine, conosciuta anche con la sigla TGM, \u00e8 una rivista mensile dedicata ai videogiochi per PC. Il primo numero \u00e8 stato pubblicato nel settembre del 1988.\n\u00c8 la pi\u00f9 longeva rivista del settore ad essere pubblicata in Occidente, superata nel mondo solo dalla rivista giapponese \"Famits\u016b\", nonch\u00e9 l'unica rivista italiana di videogiochi ancora pubblicata regolarmente in edizione cartacea.\nStoria.\nInizialmente la rivista italiana era in buona parte la traduzione dell'omonima rivista britannica, che venne per\u00f2 chiusa nel 1990 dopo 34 numeri. In Italia in origine \u00e8 stata pubblicata dalla casa editrice Edizioni Hobby, poi a partire da settembre 1991 dalla milanese Xenia Edizioni. Era diretta da Bonaventura Di Bello ed era stata concepita come testata dedicata ai videogiochi per home computer a 16-bit, ovvero principalmente Amiga e Atari ST (i PC avrebbero avuto un certo peso solo a partire dall'autunno del 1989), ma che non trascurava altri sistemi, sia tecnicamente \"inferiori\" (console come Nintendo Entertainment System, Sega Master System ed Atari VCS, e i computer MSX2) che \"superiori\": nel primo numero della rivista una delle recensioni fu dedicata a \"Conqueror\" e al sistema su cui girava, l'Acorn Archimedes.\nXenia pubblicava gi\u00e0 un'altra rivista dedicata ai sistemi a 8-bit, \"Zzap!\". Quando questa chiuse le pubblicazioni, continu\u00f2 a vivere per un certo tempo come inserto all'interno di \"The Games Machine\". Dall'ottobre 1991, \"The Games Machine\" fu affiancata da \"Consolemania\", sua controparte interamente dedicata ai videogiochi per console. Dal novembre 2005 al gennaio 2007 compreso, \"The Games Machine\" usc\u00ec sotto etichetta Future Italy, gi\u00e0 editore di un'altra rivista del settore, \"Giochi per il mio computer\". Alla fine di novembre 2006, Future plc, la casa madre della divisione \"Future Italy\", decise di vendere l'intera divisione italiana \"Future Media Italy\" per ripianare parte dei debiti di gestione (50 milioni di sterline per il 2006), e fu acquisita da Sprea per 1,1 milioni di euro. In questo modo, dal febbraio 2007, \"The Games Machine\" esce sotto etichetta Sprea Media Italy. Nel settembre 2013 TGM ha celebrato il doppio anniversario: 25 anni di pubblicazioni e 300 numeri. Il numero 300 include una celebrazione della storia della rivista, con numerosi interventi da parte di redattori e collaboratori storici.\nDa maggio 2014 la testata viene acquisita da un nuovo editore, Aktia S.r.l., e prosegue la sua evoluzione editoriale accostando alla solita versione cartacea anche la versione per iOS e per Android. Da settembre 2015, con la missione di riproporlo in maniera costante su tutti i numeri, su The Games Machine sta tornando il \"gioco allegato\", disponibile per i lettori in formato redeem code (non pi\u00f9 in versione DVD allegato). Dopo lo sviluppo delle piattaforme social, The Games Machine \u00e8 sbarcato sul Web con un sito nuovo e con l'obiettivo di diventare il riferimento del settore, non solo nel gioco PC ma anche per quello console, smartphone e tablet. A giugno 2017 con il numero 345 la rivista abbandona le classiche recensioni con voto in favore delle Playlist (articolo che il giornalista scrive ispirato dal gioco, senza impostarlo come una recensione analitica concentrata sui vari aspetti). A gennaio 2018, per la prima volta dalla nascita della rivista, The Games Machine non esce nelle edicole a causa di una riorganizzazione del format della rivista. Le uscite riprendono regolarmente a febbraio 2018 con il numero 352. Il numero 352 segna anche il ritorno delle recensioni. Dopo l'uscita del numero 355 viene annunciata una riorganizzazione della redazione e nominati i nuovi responsabili per rivista e sito correlato.\nContenuti.\nAllegati.\nA partire dal numero 72 (febbraio 1995), la rivista \u00e8 uscita in due edizioni: normale e con allegato. Inizialmente quest'ultimo consisteva di uno o due CD-ROM chiamato \"silver disk\" contenente demo di videogiochi e altro software; dal numero 111 i dischi diventano sempre due.\nNel numero 122 (settembre 1999) viene allegato, insieme ai silver disk, un videogioco completo: come per il doppio CD, sar\u00e0 occasionale fino al numero 147, quando diventer\u00e0 pratica comune fino al numero 255. Dal numero 175 (novembre 2003) la versione CD-ROM \u00e8 stata affiancata ad una versione DVD, fino al numero 204 (gennaio 2006) quando i CD vengono abbandonati dopo 229 uscite.\nIl DVD non \u00e8 stato allegato per alcuni mesi (da febbraio ad aprile 2009) durante i quali \u00e8 stato sperimentato un servizio online, che permetteva agli utenti della rivista di usufruire del download di vari tipi di file, ma \u00e8 stato di nuovo allegato a partire dal numero 247 al numero 271. Dal numero 272 la rivista esce solo in versione senza DVD allegati.\nPesci d'aprile.\n\"The Games Machine\", cos\u00ec come altre riviste del settore, segue la tradizione di inventarsi una falsa notizia legata al mondo dei videogiochi in ogni numero di aprile. Segue un elenco di alcuni di questi:\n\"The Games Machine Action Amiga\".\n\"The Games Machine Action Amiga\" \u00e8 un mensile derivato pi\u00f9 piccolo, dedicato al solo Amiga, che la Xenia Edizioni pubblic\u00f2 nel 1991-1993. Il primo numero era un supplemento a \"The Games Machine\" n\u00ba36, dopodich\u00e9 la rivista prosegu\u00ec la pubblicazione in modo indipendente fino al n\u00ba19. Aveva sempre in allegato un floppy con dei giochi in versione demo.\n\"The Games Machine Amiga Software\".\n\"The Games Machine Amiga Software\" \u00e8 un biannuale derivato, dedicato al solo Amiga, che la Xenia Edizioni pubblic\u00f2 nel 1989. Il primo numero usc\u00ec a maggio 1989 con allegato il gioco originale \"Prison\", il secondo e ultimo numero conosciuto usc\u00ec a novembre 1989 con allegato il gioco originale \"Dragon Scape\"."}
{"id": "525702", "revid": "26244", "url": "https://it.wikipedia.org/wiki?curid=525702", "title": "Zzap", "text": ""}
{"id": "525703", "revid": "26244", "url": "https://it.wikipedia.org/wiki?curid=525703", "title": "ZZAP", "text": ""}
{"id": "525704", "revid": "1800218", "url": "https://it.wikipedia.org/wiki?curid=525704", "title": "Presidenza della Bosnia ed Erzegovina", "text": "La Presidenza della Bosnia ed Erzegovina \u00e8 un organo collegiale composto da tre membri che costituisce l'autorit\u00e0 massima della federazione. I tre membri sono eletti direttamente dal corpo elettorale e in modo contestuale ogni quattro anni; ognuno dei tre membri rappresenta uno dei tre popoli costitutivi: i bosgnacchi, i serbi e i croati. Ciascun membro assume a rotazione la carica di presidente della presidenza per un periodo di otto mesi.\nIl dettato costituzionale sulla composizione della Presidenza esclude la parte dei cittadini bosniaci ed erzegovesi che non appartengono ai tre popoli costitutivi ed \u00e8 stato dunque oggetto di una sentenza della Corte europea dei diritti dell'uomo (caso \"Sejdi\u0107 e Finci v. Bosnia ed Erzegovina\") del 2009 che impone le necessarie modifiche costituzionali per garantire l'uguaglianza di tutti i cittadini e la non discriminazione legata all'appartenenza a una particolare nazionalit\u00e0 nell'accesso alle cariche pubbliche. Tali modifiche non sono mai state adottate per mancanza di accordi tra i partiti politici bosniaci."}
{"id": "525705", "revid": "26244", "url": "https://it.wikipedia.org/wiki?curid=525705", "title": "ZZAP!", "text": ""}
{"id": "525706", "revid": "26244", "url": "https://it.wikipedia.org/wiki?curid=525706", "title": "ZZap!", "text": ""}
{"id": "525707", "revid": "26244", "url": "https://it.wikipedia.org/wiki?curid=525707", "title": "ZZap", "text": ""}
{"id": "525708", "revid": "33689", "url": "https://it.wikipedia.org/wiki?curid=525708", "title": "Zzap64", "text": ""}
{"id": "525709", "revid": "125348209", "url": "https://it.wikipedia.org/wiki?curid=525709", "title": "Giovanni Bertati", "text": "Bertati fu avviato agli studi ecclesiastici presso il seminario vescovile di Treviso sotto la protezione di Antonio Grimani, il datore di lavoro del padre, per\u00f2 successivamente riusc\u00ec a cambiare la sua carriera diventando librettista. Nel 1763 scrisse il suo primo libretto, \"La morte di Dimone\", per essere musicato dal compositore Antonio Tozzi. Nel 1765 viene rappresentata a Vienna \"L'isola della fortuna\", con libretto di Bertati e musica di Luchesi. Fino al 1791 Bertati sar\u00e0 operativo presso i teatri veneziani. Nel 1770 fu a Vienna pi\u00f9 volte per collaborare con Baldassare Galuppi. Dall'imperatore Leopoldo II fu nominato \"Poeta Cesareo\" dell'Opera Italiana a Vienna, cos\u00ec succedendo a Lorenzo Da Ponte, il quale cadde in disgrazia l'anno precedente. Ivi vi rimase sino al 1794, anno in cui fu sostituito da Giovanni De Gamerra. Quindi torn\u00f2 a Venezia, ove, in attesa della pensione, copr\u00ec il posto di archivista presso l'Arsenale. Mor\u00ec solo e dimenticato da tutti.\nDurante tutta la sua carriera di librettista si dedic\u00f2 quasi esclusivamente alla scrittura di drammi giocosi prendendo come esempi il celebre Carlo Goldoni e Pietro Chiari, per\u00f2 senza mai giungere alla perizia di questi grandi librettisti. Il suo libretto pi\u00f9 celebre fu \"Il matrimonio segreto\" musicato da Domenico Cimarosa e rappresentato per la prima volta il 7 febbraio 1792 a Vienna.\nSembra che dal libretto \"Don Giovanni o sia Il convitato di pietra\" (1787) sia nato lo spunto necessario a Lorenzo da Ponte per il pi\u00f9 famoso e fortunato \"Il dissoluto punito ossia il Don Giovanni\" (1787) di Wolfgang Amadeus Mozart.\nLibretti.\nSono noti 70 libretti di Bertati pi\u00f9 uno, inedito ai pi\u00f9 e conservato in un archivio pubblico online e scoperto da chi scrive; l'anno si riferisce alla prima rappresentazione."}
{"id": "525710", "revid": "729019", "url": "https://it.wikipedia.org/wiki?curid=525710", "title": "Distretto di Sch\u00e4rding", "text": "Il distretto di Sch\u00e4rding (in tedesco: \"Bezirk Sch\u00e4rding\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 suddiviso in 30 comuni, di cui 1 con status di citt\u00e0 e 7 con diritto di mercato. \nComuni.\n\"(Popolazione al 15 maggio 2001)\""}
{"id": "525711", "revid": "33689", "url": "https://it.wikipedia.org/wiki?curid=525711", "title": "Zzap!64", "text": "Zzap!64 \u00e8 stata una rivista britannica dedicata ai videogiochi per Commodore 64, pubblicata prima dalla Newsfield Publications Ltd e in seguito dalla Europress Impact. Solo in un secondo tempo si dedic\u00f2 anche ai giochi per Amiga. Il primo numero \u00e8 datato maggio 1985 e le pubblicazioni continuarono fino al novembre 1992. Ci furono quindi radicali cambiamenti nella testata, che riprese con il titolo Commodore Force, che chiuse definitivamente nel marzo 1994.\nUna rivista \"sorella\", chiamata \"Crash\", si occupava invece dei titoli per ZX Spectrum. La rivista \"Zzap!\" nacque come versione italiana di \"Zzap!64\"."}
{"id": "525713", "revid": "599013", "url": "https://it.wikipedia.org/wiki?curid=525713", "title": "Tgm", "text": ""}
{"id": "525715", "revid": "46931", "url": "https://it.wikipedia.org/wiki?curid=525715", "title": "Lap-dance", "text": ""}
{"id": "525730", "revid": "287204", "url": "https://it.wikipedia.org/wiki?curid=525730", "title": "Du\u1e25kha", "text": "Il termine p\u0101li dukkha (\u0926\u0941\u0915\u094d\u0916), in sanscrito du\u1e25kha (\u0926\u0941\u0903\u0916), indica una condizione di sofferenza, etimologicamente: \"difficile da sopportare\", da \"du\" = difficile e \"kha\" = sopportare. \u00c8, come disse il Buddha \u015a\u0101kyamuni in occasione del suo primo discorso, la condizione di sofferenza che accomuna tutti gli esseri senzienti (esseri infernali, spiriti famelici (\"preta\", sans., \"peta\", p\u0101li, \"yidak\", tib.), animali, uomini, d\u00e8i invidiosi (\"a\u015bura\", sans., \"asura\", p\u0101li, \"lha ma yin\", tib.) e divinit\u00e0 (\"deva\", sans. e p\u0101li, \"lha\", tib.) e inerente a tutti gli stati di dell'esistenza ciclica.\nInsieme al concetto di non-anima o non-Io o non-s\u00e9 (\"an\u0101tman\", sans., \"anatt\u0101\", p\u0101li), dell'impermanenza (\"anitya\", sans., \"anicca\", p\u0101li, \"mitagpa\", tib.) e altre, \"dukkha\" \u00e8 dunque una delle caratteristiche principali degli esseri del \"sa\u1e43s\u0101ra\".\nLa sofferenza \u00e8 immancabile nel \"sa\u1e43s\u0101ra\" e, a causa del \"karma\", delle \"Sei afflizioni mentali\" (malevolenza, bramosia, visioni errate, gelosia, avidit\u00e0, orgoglio), delle impronte sottili abituali (sans.: \"va\u015bana\", tib.: \"bhak chak\") e ignoranza fondamentale (\"avidy\u0101\", sans., \"avijj\u0101\", p\u0101li, \"marigpa\", tib.) che \u00e8 la vera radice del \"sa\u1e43s\u0101ra\" si sperimentano le \"Quattro sofferenze principali\" degli esseri umani: nascita, vecchiaia, malattia e morte, nonch\u00e9 le \"Quattro sofferenze secondarie\" che sono: ottenere quello che non si desidera; non ottenere quello che si desidera; non riuscire a mantenere quello che si ha; ... ()...\nTutte le sofferenze degli esseri nel \"sa\u1e43s\u0101ra\" si possono riassumere in tre categorie:\nCi sono anche gli aspetti sottili della sofferenza del cambiamento come l'aspetto dell'impermanenza sottile (quindi non quella grossolana del tipo una tazza intatta che si rompe).\nCitazioni canoniche.\nDa: 3 - \"Dukkha sutta\", \"il Discorso su dukkha\", \"Nid\u0101na Sa\u1e43yutta\", del Sa\u1e43yutta Nik\u0101ya"}
{"id": "525731", "revid": "818832", "url": "https://it.wikipedia.org/wiki?curid=525731", "title": "International Dark-Sky Association", "text": "L'International Dark-Sky Association (acronimo: IDA) \u00e8 una organizzazione senza fini di lucro fondata nel 1988 negli Stati Uniti da un gruppo di astronomi. La sua sede si trova a Tucson (Arizona). \nLo scopo dell'IDA \u00e8 la protezione e la conservazione dell'ambiente notturno e del cielo stellato promuovendo un'illuminazione eco-compatibile di qualit\u00e0. In particolare, l'IDA conduce ricerche e campagne pubbliche sul fenomeno dell'inquinamento luminoso, ponendone in evidenza gli effetti negativi per la ricerca astronomica, per l'ambiente e per la salute degli organismi viventi (esseri umani inclusi).\nAll'IDA aderiscono astronomi, ambientalisti, illuminotecnici o semplici interessati di tutto il mondo.\nCollegamenti esterni.\n Sito ufficiale dell'International Dark-Sky Association"}
{"id": "525732", "revid": "365417", "url": "https://it.wikipedia.org/wiki?curid=525732", "title": "Distretto di Cossonay", "text": "Il distretto di Cossonay \u00e8 stato un distretto del Canton Vaud, in Svizzera. Confinava con i distretti di Orbe a nord, di Echallens a est, di Losanna a sud-est, di Morges e di Aubonne a sud e di La Vall\u00e9e a ovest. Il capoluogo era Cossonay.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte dei distretti di Gros-de-Vaud e Morges.\nAmministrativamente era diviso in 4 circoli e 32 comuni:"}
{"id": "525734", "revid": "77358", "url": "https://it.wikipedia.org/wiki?curid=525734", "title": "Ponte Bianco", "text": ""}
{"id": "525735", "revid": "122578666", "url": "https://it.wikipedia.org/wiki?curid=525735", "title": "Yogi Berra", "text": "Vissuto a Montclair nel New Jersey, fin dal periodo in cui era giocatore professionista \u00e8 stato ricevitore e allenatore nella Major League Baseball, dove ha giocato quasi tutta la carriera di giocatore nella squadra dei New York Yankees.\nCominci\u00f2 a giocare a baseball nelle leghe locali dell'American Legion, dove impar\u00f2 le basi del gioco e si specializz\u00f2 come ricevitore. Berra divenne un giocatore leggendario e in particolare un simbolo per la squadra dei New York Yankees, con cui gioc\u00f2 per quasi tutta la sua carriera e vinse - nel suo ruolo di ricevitore, ma anche di allenatore \u2013 13 World Series, giocandone in tutto 21. Nessun altro giocatore ha vinto tanto.\n\u00c8 entrato a far parte, unitamente a Sandy Koufax, della Hall of Fame di baseball nel 1972. Nello stesso anno fu ritirato il suo numero 8 dagli Yankees. \u00c8 stato uno dei soli 4 giocatori a essere stati nominati Most Valuable Player della American League 3 volte, e uno dei 6 allenatori a guidare sia una squadra dell'American League sia una della National League alle World Series. Nel 1998 nella cittadina di Little Falls, New Jersey vennero inaugurati un museo e uno stadio dedicati a lui. Nel 1999 \u00e8 stato inserito da \"The Sporting News\" al 40\u00ba posto nella classifica dei migliori cento giocatori di tutti i tempi.\nBiografia.\nGli inizi.\nNato in un piccolo quartiere italiano di Saint Louis, chiamato \"The Hill\", Berra era figlio di Pietro e di Paolina Berra (nata Longoni), immigrati dall'Italia che agli inizi lo soprannominarono \"Lawdie\", per le difficolt\u00e0 della madre Paolina a pronunciare correttamente Lawrence o Larry. Pietro, originario di Malvaglio, frazione di Robecchetto con Induno, in provincia di Milano, era arrivato a Ellis Island il 18 ottobre 1909 a 23 anni, mentre Paolina era giunta negli Stati Uniti alcuni anni dopo.\nSi diplom\u00f2 alla South Side Catholic, oggi chiamata St. Mary's High School, nella sua citt\u00e0 natale.\nMinor League.\nNel 1942, Berra venne preso in considerazione dai St. Louis Cardinals, che per\u00f2 gli preferirono Joe Garagiola Sr., suo miglior amico d'infanzia.\nBerra firm\u00f2 prima dell'inizio della stagione 1943 con i New York Yankees con un bonus alla firma di 500 dollari (7 824 dollari del 2019), che lo assegnarono nella classe B (la terza categoria della minor league dell'epoca) della Piedmont League.\nIl servizio militare.\nNel 1943, Berra si arruol\u00f2 nella Marina degli Stati Uniti, all'et\u00e0 di 18 anni, per servire nella seconda guerra mondiale. Si addestr\u00f2 alla base di Little Creek a Norfolk in Virginia, e fu assegnato alla USS Bayfield, che aveva l'ordine di sostenere gli sbarchi della Utah Beach durante il D-Day.\nYogi, assegnato all'artiglieria, fu distaccato su una nave missilistica \"Landing Craft Support Small\" (LCSS), che forn\u00ec supporto antincendio durante gli sbarchi sulla spiaggia.\nPi\u00f9 tardi nella guerra, Yogi prest\u00f2 servizio in Nord Africa e in Italia prima di essere inviato negli Stati Uniti in una base per sottomarini nel Connecticut, fino al suo congedo. L\u00ec gioc\u00f2 nella squadra di baseball della Marina, il cui allenatore design\u00f2 Yogi come ricevitore. In questo modo ebbe l'opportunit\u00e0 di giocare alcune amichevoli contro squadre della Major League come i Senators, i Browns e Giants.\nPer il servizio reso, Berra venne insignito con la Purple Heart.\nCarriera sportiva.\nSubito dopo aver lasciato il servizio, Yogi fu chiamato nella Major League.\nBerra esord\u00ec il 22 settembre 1946, allo Yankee Stadium di New York contro i Philadelphia Athletics, battendo nel suo secondo turno di battuta, un fuoricampo da due punti come prima valida e un'altra valida nel suo terzo turno. Concluse la stagione con 7 partite disputate nella MLB e 77 partite nella Tripla-A.\nNel 1947 gioc\u00f2 esclusivamente nella MLB in 83 partite della stagione regolare. Inoltre partecip\u00f2 e vinse le prime World Series di carriera.\nNel 1948 venne convocato per l'MLB All-Star Game. Il primo dei diciotto eventi (diciassette consecutivi) a cui partecip\u00f2 in carriera.\nDal 1949 al 1955, fu il giocatore degli Yankees a realizzare pi\u00f9 punti battuti a casa, sconfiggendo tra gli altri le stelle Mickey Mantle e Joe DiMaggio.\nNella stagione 1951 venne nominato MVP dell'American League per la prima volta, oltre a vincere le sue quarte World Series ed essere nominato per la quarta volta All-Star.\nDurante le World Series 1956, Berra colp\u00ec tre home run, realizzando 9 valide e 10 punti battuti a casa. Inoltre aiut\u00f2 il lanciatore della sua squadra Don Larsen, a realizzare la prima e unica partita perfetta della storia delle World Series, che fu anche il primo dei due no-hitters mai realizzati nella storia del post stagione MLB.\nAl termine delle World Series 1963, in cui gli Yankees uscirono sconfitti, Berra annunci\u00f2 il ritiro come giocatore.\nGioc\u00f2 le sue ultime partite da giocatore nel 1965 con i New York Yankees. Apparve in 4 partite, l'ultima disputata il 9 maggio contro i Milwaukee Braves.\nNel corso della sua carriera, gioc\u00f2 anche nel ruolo di esterno, con una certa frequenza soprattutto nelle stagioni 1947 e 1948 e dal 1960 al 1962.\nCarriera da allenatore.\nBerra inizi\u00f2 la sua carriera da allenatore per gli Yankees, allenando la squadra nella stagione 1964. Tuttavia al termine della stagione venne licenziato dalla franchigia.\nBerra firm\u00f2 allora nella stagione 1965 con i New York Mets, diventando uno degli allenatori della squadra. In questa stagione torn\u00f2 anche in campo come giocatore. Mantenne il ruolo fino al 1971.\nNel 1972 divenne l'allenatore della squadra, ruolo che mantenne fino al 1975.\nNel 1976 torn\u00f2 negli Yankees entrando nel gruppo degli allenatori. Nelle stagione 1984 e 1985, fu l'allenatore principale della squadra.\nDal 1986 al 1989, fu uno degli allenatori degli Houston Astros.\nVita privata.\nDi religione cattolica, Berra si spos\u00f2 il 26 gennaio 1949 con Carmen Short. Ebbe tre figli e visse nella sua residenza a Montclair nel New Jersey, fino a quando le condizione di salute della moglie li port\u00f2 a trasferirsi in una struttura abitativa assistita nelle vicinanze. Anche i figli di Berra giocarono come professionisti: Dale Berra gioc\u00f2 come interbase per i Pittsburgh Pirates, i New York Yankees (allenati da Yogi nel 1984\u201385) e gli Houston Astros; Tim Berra gioc\u00f2 per i Baltimore Colts nella stagione NFL 1974 e Larry Berra gioc\u00f2 per tre diverse squadre di minor league dell'organizzazione dei New York Mets.\nCarmen Berra mor\u00ec il 6 marzo 2014, a 88 anni; la coppia aveva da poco celebrato il loro 65\u00ba anniversario di matrimonio.\nMorte.\nBerra mor\u00ec il 22 settembre 2015 a West Caldwell in New Jersey, in una casa per anziani in cui risiedeva da tempo.\nEredit\u00e0.\nAforismi.\nYogi divenne famoso anche per i suoi aforismi. La sua frase pi\u00f9 famosa, pietra miliare e punto di riferimento per ogni giocatore di baseball \u00e8 \"It ain't over 'til it's over\", ossia \"Non \u00e8 finita finch\u00e9 non \u00e8 finita\".\nSoprannome.\n. Pare che il nome di uno dei personaggi pi\u00f9 famosi dei cartoni animati di Hanna-Barbera, l'Orso Yoghi (Yogi Bear), derivi da lui."}
{"id": "525742", "revid": "125479613", "url": "https://it.wikipedia.org/wiki?curid=525742", "title": "Larry Page", "text": "\u00c8 stato amministratore delegato di Google una prima volta sino all'agosto 2001 ed una seconda volta dall'aprile 2011 al luglio 2015. Successivamente ha assunto il ruolo di A.D. di Alphabet, la societa madre che controlla le attivit\u00e0 di Google con una capitalizzazione di Borsa nel 2018 di 810 miliardi di dollari e creata nel 2015 per permettergli di focalizzarsi sui problemi tecnologici di lungo termine, fino al 3 dicembre 2019.\nPage \u00e8 l'inventore di PageRank, il pi\u00f9 conosciuto algoritmo di ricerca di Google. \nSecondo \"Forbes\", al 17 gennaio 2022, Page \u00e8 il sesto uomo pi\u00f9 ricco al mondo con un patrimonio stimato di 119.4 miliardi di dollari.\nBiografia.\nIl padre era professore di informatica all'Universit\u00e0 del Michigan (uno dei primi laureati in quell'universit\u00e0), mentre la madre aveva un master in informatica, era consulente sulle banche dati e insegnava programmazione. Larry racconter\u00e0 di aver vissuto un'infanzia tra computer e riviste di scienza: all'et\u00e0 di sei anni utilizzava gi\u00e0 i primi personal computer dei genitori, ed \u00e8 stato il primo bambino della sua classe a svolgere un incarico attraverso essi.\nDopo aver frequentato l'Okemos Montessori School, nel 1991 Page studia all'Universit\u00e0 del Michigan ad Ann Arbor, laureandosi in ingegneria informatica nel 1995 con il massimo dei voti. Successivamente si trasferisce a Stanford per conseguire un dottorato alla Stanford University: qui conosce Sergej Brin, suo compagno di stanza, con cui inizia a collaborare (su richiesta dell'istituto) per la realizzazione di un algoritmo. Dopo aver compreso il grande potenziale in mano, decide insieme a Sergej di affittare un garage a Menlo Park, abbandonare gli studi e \"gettarsi in mare aperto\" con Google.\nVita privata.\nNel 2007 ha sposato Lucinda Southworth (sorella dell'attrice e modella Carrie Southworth), dalla quale ha avuto due figli, il primo nel 2009 ed il secondo nel 2011."}
{"id": "525745", "revid": "433605", "url": "https://it.wikipedia.org/wiki?curid=525745", "title": "Tralles", "text": "Tralles o Tralle o Tralli (in greco antico \u03a4\u03c1\u03ac\u03bb\u03bb\u03b5\u03b9\u03c2) era un'antica citt\u00e0 dell'Asia Minore, nella valle del Meandro: fu ricompresa nella regione della Caria e poi della Lidia.\nImportante e conteso nodo stradale, \u00e8 citata per la prima volta da Senofonte come citt\u00e0 dell'impero persiano dove pass\u00f2 Tissaferne. Fece poi parte dell'impero di Alessandro Magno, pass\u00f2 nel 313 a.C. al suo generale Antigono Monoftalmo e fu presa nel 301 a.C. dal diadoco Lisimaco; in seguito appartenne ai Seleucidi (che nel 281 a.C. la ribattezzarono \"Seleucia\") e agli Attalidi, fino alla conquista da parte di Roma.\nSotto Augusto (27 a.C.) fu distrutta da un devastante terremoto, ma fu immediatamente ricostruita come \"Cesarea\". Secondo la tradizione, fu evangelizzata da San Filippo, uno dei primi sette diaconi scelti dagli apostoli: l'antica comunit\u00e0 cristiana di Tralles fu anche destinataria di una delle lettere di sant'Ignazio di Antiochia.\nDiede i natali a numerosi personaggi dell'antichit\u00e0, tra cui: gli scultori Apollonio e Taurisco (autori del \"Toro Farnese\"), l'architetto Antemio (uno dei progettisti della basilica di \"Santa Sofia\" di Costantinopoli), il medico Alessandro, il filosofo Asclepio e lo scrittore Flegonte.\nSul sito dell'antica Tralles (di cui sono ancora visibili il teatro, lo stadio e il santuario di Dioniso) oggi sorge la citt\u00e0 turca di Ayd\u0131n."}
{"id": "525751", "revid": "183114", "url": "https://it.wikipedia.org/wiki?curid=525751", "title": "Tralle", "text": ""}
{"id": "525752", "revid": "380654", "url": "https://it.wikipedia.org/wiki?curid=525752", "title": "Backlash (WWE)", "text": "Backlash \u00e8 un evento in pay-per-view di wrestling organizzato annualmente dalla WWE.\nLa prima edizione dell'evento risale al 1999, quando faceva parte della serie In Your House; dopo sette anni di assenza, \u00e8 tornato a disputarsi nel 2016."}
{"id": "525754", "revid": "298229", "url": "https://it.wikipedia.org/wiki?curid=525754", "title": "No Way Out (WWE)", "text": "WWE No Way Out \u00e8 stato un pay-per-view prodotto dalla World Wrestling Entertainment e solitamente svolto nel mese di febbraio. La prima edizione dell'evento risale al 1998 e faceva parte della serie \"In Your House\", infatti, il nome completo della prima edizione \u00e8 \"No Way Out of Texas - In Your House\". Dal 2000, inizi\u00f2 a svolgersi con cadenza annuale. In seguito alla \"Brand Extension\", l'evento divenne esclusiva del roster di \"SmackDown!\", mentre dal 2007 divenne uno show tri-branded, ovvero accessibile a tutti i tre roster (\"Raw\", \"SmackDown!\" e \"ECW\").\nA partire dal 1998 No Way Out si \u00e8 tenuto ogni anno, tranne nel 1999 quando al suo posto si svolse \"St. Valentine's Day Massacre\".\nIl nome di questo ppv \u00e8 una presa in giro da parte della WWE di quello che era il fenomeno del momento, il New World Order, stable della World Championship Wrestling; la WCW not\u00f2 che questo ppv aveva le stesse iniziali del suo gruppo ed obblig\u00f2 la WWF a cambiare nome dell'evento per evitare una causa in tribunale. Per cavarsela, la WWF aggiunse la parte finale \"of Texas\" in onore dello stato nel quale di l\u00ec a poco si sarebbe tenuto l'evento.\nNel 2010 \u00e8 stato sostituito da \"Elimination Chamber\", salvo essere ripescato nel 2012 per il ppv del mese di giugno."}
{"id": "525758", "revid": "380654", "url": "https://it.wikipedia.org/wiki?curid=525758", "title": "Night of Champions (WWE)", "text": "Night of Champions \u00e8 stato un evento in pay-per-view di wrestling organizzato annualmente dalla WWE tra il 2008 e il 2015. Nel 2016 \u00e8 stato rimosso dal calendario e sostituito da \"Clash of Champions\". \nL'evento prevedeva che in tutti i match in programma venisse messo in palio un titolo."}
{"id": "525761", "revid": "73843", "url": "https://it.wikipedia.org/wiki?curid=525761", "title": "Judgment Day", "text": "Judgment Day \u00e8 stato un evento in pay-per-view di wrestling organizzato annualmente dalla World Wrestling Federation/Entertainment. La prima edizione dell'evento risale al 1998, quando faceva parte della serie \"In Your House\"; dopo un anno di assenza, \u00e8 tornato a disputarsi nel 2000 rimanendo fino al 2009.\nNel 2010 il pay-per-view \u00e8 stato rimosso dal calendario e sostituito da \"Over the Limit\"."}
{"id": "525765", "revid": "599013", "url": "https://it.wikipedia.org/wiki?curid=525765", "title": "Circonvallazione Gianicolense", "text": "La Circonvallazione Gianicolense \u00e8 un viale alberato di Roma, con 2 carreggiate laterali a 2 corsie per il traffico veicolare e con sede tranviaria al centro.\nParte dal viale di Trastevere poco prima del suo termine in piazza Flavio Biondo ed attraversa il quartiere Gianicolense (Monteverde); \u00e8 parte della via Olimpica tra via Quirino Majorana e viale dei Colli Portuensi e termina all'intersezione con via del Casaletto, all'altezza del capolinea del tram 8. Oltre, vi \u00e8 la via Silvestri, che arriva a via di Bravetta.\nStoria.\nIl tracciato fu deciso dal piano regolatore di Roma del 1909, ad opera di Edmondo Sanjust di Teulada. Il Ponte Testaccio e via degli Stradivari fanno parte dello stesso asse viario, ma non \u00e8 mai stato realizzato il tratto tra via Portuense e viale di Trastevere. \u00c8 la pi\u00f9 antica tra le grandi circonvallazioni romane, cio\u00e8 la Circonvallazione Ostiense, alla Circonvallazione Tiburtina, alla Circonvallazione Casilina, alla Circonvallazione Cornelia, alla Circonvallazione Aurelia, alla Circonvallazione Appia e alla Circonvallazione Trionfale e alla Circonvallazione Clodia."}
{"id": "525768", "revid": "380654", "url": "https://it.wikipedia.org/wiki?curid=525768", "title": "No Mercy (WWE)", "text": "No Mercy \u00e8 stato un evento in pay-per-view di wrestling organizzato annualmente dalla World Wrestling Federation/Entertainment tra il 1999 e il 2008 e, di nuovo, tra il 2016 e il 2017.\nNel 2009 \u00e8 stato rimosso dal calendario e sostituito da \"Hell in a Cell\"; dopo sette anni di assenza \u00e8 tornato a disputarsi nel 2016 e nel 2017."}
{"id": "525776", "revid": "25364840", "url": "https://it.wikipedia.org/wiki?curid=525776", "title": "Proiezioni cilindriche", "text": ""}
{"id": "525778", "revid": "1318658", "url": "https://it.wikipedia.org/wiki?curid=525778", "title": "Henri Barbusse", "text": "Barbusse costituisce il nodo qualificante della cultura francese degli anni venti, pi\u00f9 di Marcel Proust, di Andr\u00e9 Gide e di Andr\u00e9 Malraux.. Secondo Giovanna Secchi questo giudizio, espresso da Jean Fr\u00e9ville, pu\u00f2 essere considerato tendenzioso ma \"(...) in quegli anni cruciali per la formazione dei movimenti e partiti organizzati della sinistra, contro i dilaganti nazionalismi e fascismi, appare corretto vedere Barbusse come un preciso punto di riferimento, sia da parte della critica militante, che dello studioso del fatto letterario attento alle svolte che la storia sa imporre.\nBiografia.\nL'infanzia e l'adolescenza.\nNato ad Asni\u00e8re-sur-Seine, secondo figlio di padre francese e di madre inglese, Barbusse trascorre l'infanzia e l'adolescenza a Montmartre dove il padre, giornalista,\nsi era trasferito dopo la morte della moglie. A Montmartre frequenta una scuola di confessione protestante, e dal 1884 al 1891 segue come interno e con buoni risultati i corsi del \"Coll\u00e8ge Rollin\" avendo come insegnanti St\u00e9phane Mallarm\u00e9 e Henri Bergson. Dopo aver conseguito il \"baccalaur\u00e9at\" in scienze e lettere, si iscrive alla Sorbona dove ottiene la \"license\" in lettere, e nel frattempo, tra il 1893 e il 1894, presta anche il servizio militare a Compi\u00e8gne.\nIl tirocinio letterario.\nInizia molto presto il suo tirocinio letterario scrivendo versi in memoria della madre che esprimono un'inclinazione alla poesia di vena malinconica. Tra il settembre del 1892 e il febbraio 1893 partecipa ai concorsi mensili di poesia e prosa indetti dal supplemento letterario de \"L'\u00c9cho de Paris\" ottenendo quattro volte il premio per la poesia e una volta quello per la prosa. La giuria \u00e8 composta da importanti letterati, tra cui Catulle Mend\u00e8s, mecenate e critico letterario e suo futuro suocero, che gli offre di collaborare al supplemento de \"L'\u00c9cho de Paris\". Grazie all'appoggio di Mend\u00e8s entra in relazione con Marcel Schwob, direttore letterario del giornale, e quindi con i circoli intellettuali e mondani pi\u00f9 in vista del momento dove conosce e frequenta Jos\u00e9-Maria de H\u00e9r\u00e9dia, Henri de R\u00e9gnier, Pierre Lou\u00ffs, Paul Val\u00e9ry, Marcel Proust, Fernand Gregh. Di questo periodo \u00e8 la raccolta di poesie \"Pleureuses\" (1895) cui seguir\u00e0 \"Les Suppliants\" (1903), oltre a numerose novelle.\nIl matrimonio e l'impegno giornalistico.\nContinua intanto a frequentare la casa di Mend\u00e8s e si innamora della figlia pi\u00f9 giovane di questi, H\u00e9lyonne, che sposer\u00e0 nell'aprile del 1898. Nel 1896 ricopre l'incarico di redattore al \"Bureau de Presse\" del Ministero dell'interno\ne l'anno seguente gli viene affidato il supplemento delle cronache teatrali su \"La Grande Revue\", rivista degli intellettuali \"dreyfusards\", incarico che mantiene fino all'ottobre 1901 e che costituisce un preciso punto di riferimento per comprendere la sua evoluzione ideologica apertamente democratica, come si pu\u00f2 constatare dall'impegno nel caso Dreyfus e dal dibattito che segue. Nel 1899 accetta per necessit\u00e0 economiche il posto di funzionario di gabinetto al Ministero dell'Agricoltura\nche lascia nel 1902 per diventare segretario generale delle edizioni Pierre Lafitte. L'interesse principale di Barbusse \u00e8 comunque sempre la letteratura, accompagnato ad un impegno giornalistico di carattere democratico e pacifista come dimostra la collaborazione, a partire dal 1903 (anno della pubblicazione del romanzo \"Les Suppliants\"), con i periodici \"La Revue de la Paix\" e \"La Paix par le Droit\", a cura della \"Soci\u00e9t\u00e9 fran\u00e7ais pour l'arbitrage entre les nations\".\nIl successo letterario e la guerra.\nNel 1908 esce il suo secondo romanzo di carattere naturalista, \"L'Enfer\" (\"L'inferno\").\nHa lasciato intanto il lavoro alle edizioni Lafitte per la direzione della casa editrice Hachette e acquista una casa tra i boschi ad Aumont-en-Halatte, vicino a Senlis (Oise), dove si rifugia e si riposa nei periodi di acutizzazione della sua malattia (era infatti affetto da tubercolosi polmonare, per cui dovette anche ricoverarsi in sanatorio).\nNel 1914 scoppia la prima guerra mondiale: malgrado l'et\u00e0, la salute delicata e il convinto antimilitarismo, Barbusse parte volontario per il fronte condividendo la decisione dei socialisti di non astenersi dal conflitto per difendere la Francia. Dopo aver trascorso un anno in trincea passa alle retrovie come barelliere ma, dopo alcuni ricoveri ospedalieri, viene riformato e messo in congedo.\nL'esperienza della trincea costituisce per Barbusse una rivelazione, imponendogli moralmente la denuncia dell'apocalisse a cui aveva assistito. Nasce cos\u00ec \"Le Feu\" (\"Il fuoco\"), pubblicato dapprima in 93 puntate su \"L'\u0152uvre\" e poi in volume nel dicembre del 1916.\n\"Le Feu\" mostra il crescente odio dell'autore per il militarismo e si attira dure critiche per il forte realismo, fu questo infatti il primo romanzo a proporre una testimonianza realistica sulla brutale esperienza della guerra: l'opera rifiuta qualsiasi retorica nazionalista ed eroica e si impone nel panorama letterario per la cruda descrizione della vita e delle sofferenze dei \"poilus\", come venivano chiamati i soldati francesi. Grazie alla sua efficace testimonianza, il romanzo vale a Barbusse il titolo di \"Zola delle trincee\" e contribuisce a suscitare sentimenti contro la guerra in tutta la societ\u00e0. Il libro vince il Premio Goncourt riscuotendo un immediato successo e l'apprezzamento di alcuni dei pi\u00f9 celebri scrittori del momento tra cui Andr\u00e9 Gide, Anatole France e Romain Rolland.\nNel novembre del 1917 fonda, insieme a Paul Vaillant-Couturier e Raymond Lefebvre, l'A.R.A.C., \" Association r\u00e9publicaine des anciens combattants \", nel cui ambito scrive e pronuncia numerosi discorsi, raccolti nel 1920 in \"Paroles d'un combattant\".\nBarbusse \u00e8 un convinto assertore dell'importanza del ruolo che l'intellettuale deve assumere per la liberazione del popolo e quindi per la \"clart\u00e8\" del futuro basata sulla giustizia. Tutto ci\u00f2 egli lo esprime in modo programmatico nel romanzo \"Clart\u00e9\" che viene pubblicato a puntate su \"Le Populaire\" nel 1919, e poi in volume.\nLe Groupe Clart\u00e9.\nNel gennaio del 1919, contemporaneamente all'emergere sulla scena politica della III Internazionale, Barbusse incomincia ad appoggiare il comunismo bolscevico e rivoluzionario in modo deciso. Nello stesso anno, insieme ai suoi pi\u00f9 stretti collaboratori dell'A.R.A.C. e a diversi altri intellettuali, costituisce il \"Groupe Clart\u00e9\", nell'ambito del progetto per l\"international de la Pens\u00e9e\".\nIl 1\u00ba maggio 1919, sulle pagine della rivista \"L'Humanit\u00e9\", apparve un articolo di Barbusse intitolato \"Le Groupe Clart\u00e9\". \u00c8 il manifesto fondatore di un movimento di intellettuali di sinistra che, consci \u00ab\"(de) leur grand devoir d'\u00e9ducateurs et de guides, ont r\u00e9solu de se grouper pour exercer une action sociale\"\u00bb.\nAderiscono al movimento, la cui ideologia \u00e8 strettamente umanitaria e progressista, accanto a Raymond Lefebvre, Paul Vaillant-Couturier e Magdeleine Marx-Paz, nomi noti come Anatole France, Georges Duhamel e Jules Romains.\nIl movimento viene presentato come un'associazione di intellettuali internazionalisti in contrapposizione agli intellettuali nazionalisti, proponendosi come il portavoce della reazione pacifista sorta in Francia e in molti paesi europei alla fine della guerra.\nLa rivista Clart\u00e9.\nIl progetto dar\u00e0 il via alla pubblicazione di un foglio del movimento, intitolato \"Clart\u00e9, Bulletin de l'Internationale de la pens\u00e9e\" che costituisce, dal 1919 al 1921, il prototipo della vera e propria rivista \"Clart\u00e9\", che seguir\u00e0 dal 1921 al 1928. Collaborano alla rivista molti intellettuali di questo periodo impegnati politicamente, tra i quali Georges Duhamel, Vicente Blasco Ib\u00e1\u00f1ez, Jules Romains, Stefan Zweig.\nI suoi lavori successivi, \"Manifeste aux Intellectuels\", \"\u00c9l\u00e9vations\" (1930), ed altri, mostrano un punto di vista pi\u00f9 definitivamente rivoluzionario. Di questi \"Le Couteau entre les dents\" (\"Il coltello tra i denti\") del 1921, saggio di natura politica, costituisce la premessa alla sua adesione al P.C.F del 1923 segnando l'avvicinarsi di Barbusse al bolscevismo e alla Rivoluzione russa.\nA partire dal 1926 diventa direttore della rubrica letteraria de \"L'Humanit\u00e9\", la rivista ufficiale del P.C.F., e scrive contemporaneamente sulla rivista \"Europe\", da lui fondata nel 1923 e sostituita da \"Monde\" nel 1928.\nMalgrado l'impegno attivo nel campo del giornalismo militante, Barbusse non abbandona la creazione letteraria. Nel 1925 pubblica infatti \"Les Encha\u00eenements\", un impegnativo romanzo storico, che viene pubblicato a puntate su \"Clart\u00e9\" nello stesso anno. Nel 1927 scrive la sua opera pi\u00f9 discussa, \"Jesus\", pesantemente criticata da \"Clart\u00e9\". Il conflitto relativo a \"Jesus\", che coinvolge anche il P.C.F., ben determinato a difendere Barbusse, contribuisce all'ulteriore emarginazione politica della rivista. Il 1927 segna anche il suo primo viaggio in U.R.S.S e la partecipazione al I Congresso internazionale contro l'oppressione coloniale a Bruxelles. Nel 1929 si reca a Francoforte per assistere al II Congresso internazionale, nel 1932 aderisce al I Congresso mondiale, che ha luogo ad Amsterdam, contro la guerra e nel 1933 si reca a Parigi per partecipare al Congresso europeo contro il fascismo che si tiene alla \"salle Pleynel\". Nasce quindi il \"Movimento Amsterdam-Pleynel\" avente come promotori Barbusse stesso in funzione di presidente e Rolland, movimento che prende il nome di \"Comit\u00e9 mondial contre la guerre et le fascisme\".\nL'ideologia politica.\nBarbusse, un convinto stalinista, scrive nel 1935 una biografia di Stalin, intitolata \"Staline. Un monde nouveau vu \u00e0 travers un homme\" (\"Stalin. Un nuovo mondo visto attraverso un uomo\"). Il libro \u00e8 l'equivalente occidentale del culto della personalit\u00e0 sovietica, e Barbusse conduce una violenta campagna stampa contro il suo ex amico Panait Istrati, scrittore rumeno che aveva espresso critiche nei confronti dello Stato sovietico. Sempre negli anni trenta aderisce all'A.E.A.R (Association des \u00c9crivains et Artistes R\u00e9volutionnaires), riproponendo la sua idea di un vasto fronte unito degli intellettuali. Il diffuso spirito frontista e antifascista di quegli anni, appoggiato dal P.C.F., contribuisce al successo dell'iniziativa, ben diversamente da quanto era avvenuto per l\"International de la Pens\u00e9e\", che confluisce nel \"Congr\u00e8s d'Amsterdam\" e successivamente, ma senza Barbusse che muore proprio nel 1935, nel grande \"Congr\u00e8s des \u00c9crivains\" tenuto a Parigi.\nIl 16 luglio 1935, recatosi in Unione Sovietica per frequentare il VII Congresso dell'Internazionale Comunista, si ammala di polmonite e viene ricoverato in ospedale a Mosca dove muore il 30 agosto. Il feretro viene portato a Parigi e il 7 settembre, accompagnato da una grande folla fino al cimitero di P\u00e8re-Lachaise, viene tumulato.\nProduzione letteraria.\nLa fase simbolista.\nCome scrive Giovanna Secchi, \u00ab [...] Il riesame, che da pi\u00f9 parti si va compiendo, della produzione di Barbusse anteriore a \"Le Feu\", pu\u00f2 condurre a interessanti risultati, dal momento che tende a mettere in luce la prima fase: tardo simbolista, improntata spesso ad un individualismo decadente o anarcoide, e a un angosciato pessimismo metafisico\u00bb.\nLe Pleureuses.\nNel 1895 viene pubblicata la raccolta di poesia \"Le Pleureuses\" poi ampliata in una nuova edizione nel 1920, che risente di forti influssi romantici e simbolisti: Alphonse de Lamartine, Alfred de Musset, Charles Baudelaire, St\u00e9phane Mallarm\u00e9. I vari componimenti utilizzano i tempi di una cadenzata e monotona melopea anche se \u00ab [...] nel simbolico articolarsi di una \"r\u00eaverie\", \u00e8 gi\u00e0 barbussiana l'aspirazione (sia pure in chiave mistica), a farsi \"sacerdote\" in un mondo sofferente\u00bb.\nLes Suppliants.\nNel 1903 esce alle stampe il primo romanzo intitolato \"Les suppliants\" che pu\u00f2 considerarsi, ad una prima lettura, una confessione di carattere lirico e autobiografico che lascia per\u00f2 affiorare, nelle esperienze raccontate in terza persona da Maximilien Desanzac, chiari sentimenti anarchici.\nL'Enfer e Nous Autres....\nNel 1908 viene pubblicato un nuovo romanzo, dove coesiste una scrittura e sensibilit\u00e0 simbolista e decadente con temi realisti e naturalisti, intitolato \"L'Enfer\" che segna una svolta nella produzione letteraria di Barbusse. \u00abIn essa infatti il pessimismo e la solitudine, cominciano ad essere isolati, se non superati, in un orizzonte pi\u00f9 vasto che, pur non abbracciando il sociale nel suo spessore, lascia tuttavia spazio a un microcosmo avvolto in una spirale \u00abumanitaria\u00bb di amore e di piet\u00e0 fraterna. Se ne pu\u00f2 trovare un riscontro in \"Nous Autres...\" (1914), raccolta di novelle dal titolo esplicitamente programmatico, e non pi\u00f9 simbolico e allusivo.\u00bb\nIl volume, \u00e8 composto da 45 racconti brevi dal titolo molto incisivo come \"La Force\", \"Fatalit\u00e9\", \"le Fils\", \"La Croix, \"La Fr\u00e8re, \"Le Nom\" divisi in tre tempi all'insegna di tre temi: \"Fatalit\u00e9\", \"La Follie d'aimer\", \"Piti\u00e9\".\nLa tecnica narrativa utilizzata \u00e8 quella del punto di vista unico \"... tutto un ventaglio di \"tranches de vie\" erotiche, torbide, desolanti, ruota sotto i sensi vigili del narratore, il quale aguzza lo sguardo e l'udito per strappare la \u00abverit\u00e0\u00bb alla sequela di infelici che, osservati loro malgrado, vivono brandelli di esistenza da nascondere.\nLa fase polemica caratterizzata dall'impegno politico.\nLe Feu. Journal d'une escouade.\nNel 1916, in pieno conflitto mondiale, esce alle stampe \"Il fuoco\", testimonianza della vita in trincea, romanzo che, pur attraverso molte polemiche otterr\u00e0 straordinario successo e otterr\u00e0 il premio Goncourt.\nIl genere letterario al quale si rif\u00e0 Barbusse \u00e8 quello del \"journal\" dove viene rispettata la sequenza autore-narratore-personaggio e dove vengono utilizzate due tecniche narrative: quella descrittiva e quella dialogica. Per mezzo della tecnica descrittiva emergono le visioni di vita nella trincea, i cunicoli, le terre e i paesaggi devastati dal diluvio e dalla guerra e prevalgono sul \"feu\", lemma che viene utilizzato solo trenta volte circa, i temi dell'acqua, della nebbia e della fanghiglia. Con la tecnica dialogica, Barbusse, traduce il vissuto dei soldati grazie alla sapiente tecnica linguistica dell'argot di trincea, dei costrutti popolari, dei \"patois\", cio\u00e8 del parlato.\nClart\u00e9.\nNel romanzo \"Clart\u00e9\", pubblicato nel 1919, dapprima a puntate su \"Le Populaire de Paris\" e poi in volume, Barbusse riprende il tema del conflitto e costruisce una tesi programmatica: la presa di coscienza dell'assurdit\u00e0 del nazionalismo e della guerra da parte di un piccolo borghese, Simon Paulin, che poco per volta riesce ad acquisire una coscienza umanitaria e antimilitarista. Nella prima parte del romanzo, attraverso le avventure erotiche di Simon, si avverte un ritorno delle tonalit\u00e0 decadenti che avevano caratterizzato il mondo descritto in \"L'Enfer\".\nParoles d'un combattant.\n\"Paroles d'un combattant\", pubblicata nel 1920, si rivela essere un'opera di alta tensione etica dove \"la battaglia contro il nazionalismo e il militarismo \u00e8 sviluppata con variet\u00e0 di accenti, che vanno dall'esortazione appassionata alla denuncia durissima, in un'aspettativa messianica (e dunque sfumata di utopia): un nuovo mondo, basato sulla coercizione ideologica.\nLettre aux intellectuels.\nIn quest'opera del 1920 Barbusse raccoglie parte degli scritti apparsi tra il 1917 e il 1919 sulle pagine de \"Le Nations\", \"L'\u0152uvre\", \"La V\u00e9rit\u00e9\", \"Le pays\", \"L'Humanit\u00e9\" aventi lo scopo di far nascere un deciso dibattito che servisse ad osteggiare ogni guerra e poter cos\u00ec approdare al socialismo confederato.\nLa fase rivoluzionaria.\nLes Encha\u00eenements.\nNel 1925 pubblica in volume e contemporaneamente a puntate su \"Clart\u00e9\" un impegnativo romanzo storico.\nJesus.\nScritta nel 1927, \"Jesus\" fu l'opera pi\u00f9 discussa di Barbusse e venne criticata anche da \"Clart\u00e9\".\nEl\u00e9vation.\nNel suo ultimo romanzo,\" El\u00e9vation\" (1930), testo ideologico e collettivo ispirato ai principi estetici del realismo socialista, Barbusse abbandona l'impianto narrativo del romanzo tradizionale per utilizzare nuove tecniche di scrittura, ispirate alla realt\u00e0 cinematografica. Anche in et\u00e0 ormai avanzata, Barbusse mantiene quindi un'enorme vitalit\u00e0 ideale e creativa, confermandosi come uno scrittore di talento, oltre che come un militante appassionato.\nRussie e Staline.\nNell'ultimo periodo della sua vita Barbusse soggiorna per lunghi periodi in Unione Sovietica e svolge un'intensa attivit\u00e0 pubblicista di carattere politico. Nel 1930 pubblica il saggio intitolato \"Russie\" a cui segue, nel 1935 anno della sua morte, il saggio \"Staline\"."}
{"id": "525783", "revid": "1543377", "url": "https://it.wikipedia.org/wiki?curid=525783", "title": "Buran 2.03", "text": "Il Buran 2.03 era uno degli spazioplani riutilizzabili sovietici del Programma Buran.\nIl 2.03 faceva parte della seconda serie di navette, come evidenziato dal '2' nel numero. La costruzione del Buran 2.03 era appena iniziata quando l'intero programma di navette sovietiche venne soppresso. Il poco che era stato costruito venne ben presto smantellato. L'opera di smantellamento si \u00e8 conclusa nel 1995.\nA causa del limitato avanzamento dei lavori, non esistono foto del 2.03, ma doveva essere uguale agli altri spazioplani della seconda serie e molto simile a quelli della prima. Come per il 2.02, al 2.03 non fu mai assegnato un nome."}
{"id": "525784", "revid": "76963", "url": "https://it.wikipedia.org/wiki?curid=525784", "title": "Gary Wolf", "text": "Biografia.\nLaureato all'Universit\u00e0 dell'Illinois in pubblicit\u00e0; scrisse il romanzo giallo \"Who Censored Roger Rabbit?\" pubblicato nel 1981, in cui i cartoni animati convivono con gli esseri umani.\nDal libro fu tratto il film \"Chi ha incastrato Roger Rabbit\" (1988), diretto da Robert Zemeckis, per cui Wolf vinse il premio Hugo per la miglior rappresentazione drammatica nel 1989."}
{"id": "525785", "revid": "110157", "url": "https://it.wikipedia.org/wiki?curid=525785", "title": "Chavannes-pr\u00e8s-Renens", "text": "Chavannes-pr\u00e8s-Renens (toponimo francese) \u00e8 un comune svizzero di 7\u00a0585 abitanti del Canton Vaud, nel distretto dell'Ouest lausannois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nVi si trova l'Archivio cantonale vodese, l'archivio di Stato del Canton Vaud.\nInfrastrutture e trasporti.\nChavannes-pr\u00e8s-Renens \u00e8 servito dalle stazioni Cerisaie, Crochy e UNIL della linea M1 della metropolitana di Losanna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "525788", "revid": "84184", "url": "https://it.wikipedia.org/wiki?curid=525788", "title": "Paolo Raffaelli", "text": "Deputato dal 1994 al 1999 e Sindaco di Terni dal 1999 al 2009, \u00e8 membro della redazione del TG regionale RAI Umbria.\nBiografia.\nDiplomato come perito industriale, ha svolto studi universitari in economia e scienze politiche senza completarli.Giornalista professionista dal 1988, ha collaborato con Paese Sera, il Corriere dell'Umbria e la RAI. Sposato, ha un figlio.\nDal 1994 al 1996 \u00e8 eletto alla Camera dei deputati nelle liste del PDS ed \u00e8 anche membro della X commissione attivit\u00e0 produttive di Montecitorio.\nNel 1996 \u00e8 eletto deputato con i Democratici di Sinistra nella XIII Legislatura ed \u00e8 stato membro della X Commissione permanente attivit\u00e0 produttive e della commissione parlamentare per l'indirizzo generale e la vigilanza dei servizi radiotelevisivi. Si \u00e8 dimesso dalla Camera nel settembre 1999.\nIl 13 giugno 1999 \u00e8 stato eletto Sindaco di Terni al primo turno con il 53,9% dei voti. Il 12 e 13 giugno 2004 \u00e8 stato riconfermato come primo cittadino della citt\u00e0 umbra, ottenendo il 69,1% dei consensi al primo turno. Nel sondaggio nazionale \"MonitorCitt\u00e0\" realizzato dalla societ\u00e0 di ricerche EKMA realizzato nel 2006 sulla fiducia che i cittadini italiani hanno nell\u2019operato dei loro sindaci, Raffaelli risulta essere al primo posto con il 66% di apprezzamento.\nDal 2007 al 2009 \u00e8 stato inoltre Presidente dell'ANCI Umbria. Al termine del mandato da sindaco \u00e8 tornato a svolgere la professione di giornalista nella redazione del TG regionale RAI per l'Umbria.\nProcedimenti giudiziari.\nInchiesta sull'inceneritore ASM (2006-2016).\nNel 2006 la Procura della Repubblica di Terni avvia una indagine sulle condizioni di smaltimento rifiuti e di lavoro all'interno dell'inceneritore dei rifiuti municipale, gestito dall'azienda municipalizzata ASM e posto sotto sequestrato nel 2007. Raffaelli (in qualit\u00e0 di sindaco) ed altre 22 persone vengono quindi accusati di mobbing, disastro ambientale, avvelenamento, truffa ai danni dello Stato, lesioni e omicidio colposo.\nNel 2011 il GUP di Terni dispone il non luogo a procedere relativamente all'accusa di avvelenamento nei confronti di Raffaelli ed altri, disponendone il rinvio a giudizio per disastro ambientale, truffa ai danni dello stato, lesioni e omicidio colposo. Nel 2014 viene disposto il non luogo a procedere nei confronti di Raffaelli perch\u00e9 il fatto non sussiste per le accuse di lesioni gravi e omicidio colposo mentre viene chiamato a rispondere insieme ad altri di disastro ambientale, truffa ai danni dello stato e mobbing all'interno di un ulteriore filone del processo presso il Tribunale di Terni.\nNel 2015 la quarta sezione della Corte di cassazione accoglie un ricorso presentato dalla procura di Terni contro la sentenza di non luogo a procedere emessa dal GUP nel 2014 nei confronti di Raffaelli e degli altri accusati di omicidio colposo, che vengono quindi chiamati ad affrontare un nuovo processo in merito.\nNel 2016 Raffaelli \u00e8 stato poi assolto dal Tribunale di Terni per non aver commesso il fatto dai reati che gli venivano contestati dalla procura, inclusi quelli di natura ambientale. Nello stesso anno viene assolto anche da tutte le responsabilit\u00e0 circa morti e patologie riscontrate su alcuni ex lavoratori dell'inceneritore dei rifiuti.\nQuerela per diffamazione da parte della Ternana Calcio (2006-2019).\nIl 3 maggio 2019 Raffaelli \u00e8 stato assolto dalla Cassazione dall'accusa di aver diffamato l'ex proprietario della Ternana, Edoardo Longarini e l'ex amministratore unico Stefano Dominicis. La vicenda era nata da alcune dichiarazioni che aveva reso come sindaco di Terni nel 2006 su una richiesta di risarcimento danni proposta dagli allora vertici della societ\u00e0 calcistica nei confronti di alcuni giornalisti, per le quali era stato querelato e rinviato a giudizio con l'accusa di diffamazione a mezzo stampa. Nel 2012, nonostante il tentativo del giudice monocratico di trovare una conciliazione tra le parti, l'ex sindaco era stato condannato al pagamento di 600 euro di multa, al risarcimento dei danni in sede civile e al pagamento delle spese legali; a gennaio 2017 la corte d\u2019appello di Perugia aveva quindi riformato la sentenza, definendo diffamatoria una sola espressione usata da Raffaelli, dichiarando il reato prescritto ma confermando le statuizioni civili.\nInchiesta sull'uso dei \"BOC\"per gli investimenti comunali (2008-2009).\nNel 2008, insieme a 43 consiglieri comunali della maggioranza che lo sosteneva come Sindaco di Terni, Raffaelli \u00e8 indagato dalla Procura Regionale della Corte dei Conti dell'Umbria in merito ad alcuni investimenti comunali sostenuti con l'impiego di Buoni Ordinari Comunali (BOC), tra il 2003 e il 2005. Nello stesso viene poi assolto perch\u00e9 assente alla votazione delle delibere contestate. Contestualmente invia come Sindaco di Terni una lettera aperta ai cittadini in cui spiega le scelte compiute dalla sua amministrazione e per cui viene indagato, insieme a un dirigente comunale, per un presunto danno erariale nato a seguito di tale scelta. Raffaelli sar\u00e0 poi prosciolto da ogni addebito nel 2009.\nInchiesta sul viaggio di rappresentanza a Londra (2010).\nNel 2010, dopo essere stato indagato dalla Procura Regionale della Corte dei Conti dell'Umbria, Raffaelli \u00e8 stato assolto dalla sezione giurisdizionale della Corte dei Conti dell'Umbria dall'accusa di aver provocato un danno erariale dovuto ad un viaggio di rappresentanza a Londra per la manifestazione nazionale intitolata \"Fifteen\". L'evento, che si svolse in Inghilterra nel settembre 2007 vide la partecipazione dell'ex Direttore Generale dell'ente, delegata da Raffaelli in quanto Sindaco, e dell'ex Capo di Gabinetto, autorizzato dall'ex Direttore Generale.\nInchiesta sui contratti di finanza derivata (2012-2015).\nNel 2012 Raffaelli \u00e8 indagato in qualit\u00e0 di ex Sindaco di Terni dalla Procura Regionale della Corte dei Conti dell'Umbria insieme ad alcuni membri della sua ex giunta per un danno erariale che sarebbe stato causato dall'approvazione e dalla rinegoziazione di alcuni contratti di finanza derivata (Swap). Nel 2015 la Corte dei Conti dell'Umbria dichiara poi l'inammissibilit\u00e0 degli atti di citazione da parte della Procura Regionale, dichiarando estinto il procedimento, salvo appello da parte della procura regionale. "}
{"id": "525796", "revid": "1315817", "url": "https://it.wikipedia.org/wiki?curid=525796", "title": "Antemio di Tralle", "text": "Biografia.\nEra uno dei cinque figli di Stefano, uno dei pi\u00f9 celebri medici del suo tempo: suo fratello Alessandro segu\u00ec le orme paterne a Roma e anche gli altri fratelli divennero famosi.\nLa sua pi\u00f9 celebre opera fu la ricostruzione, in collaborazione con Isidoro di Mileto, della basilica di Santa Sofia, distrutta nell'incendio del 531 e fatta immediatamente riedificare per volere dell'imperatore Giustiniano I: l'opera, di cui cur\u00f2 la parte ingegneristica e assieme a Isidoro segu\u00ec la parte realizzativa, fu completata solo nel 537, qualche anno dopo la sua morte. \nTra i suoi altri lavori, si possono annoverare la realizzazione della chiesa dei santi Sergio e Bacco, che present\u00f2 un'impostazione legata allo stile romano, della chiesa di Santa Irene, con il tentativo di fondere lo schema longitudinale e quello accentrato. Diverso fu lo stile dell\"'Apostoleion\" e del san Giovanni di Efeso, ben lanciati verso le nuove fasi della architettura bizantina.\nHa lasciato notevoli studi sulle sezioni coniche, oltre a frammenti di trattati di fisica e di geometria come \"Per\u00ec parad\u00f2xon mechanem\u00e0ton\" (\"Paradossi della meccanica\").\nFu sua l'attribuzione ad Archimede dello strumento bellico delle lenti per dar fuoco alle navi romane, negli attacchi a Siracusa."}
{"id": "525805", "revid": "121594786", "url": "https://it.wikipedia.org/wiki?curid=525805", "title": "Alberto Pacher", "text": "\u00c8 stato sindaco di Trento dal 1998 al 2008, vicepresidente della provincia autonoma di Trento dal 2008 al 2012 (presidente facente funzioni nell'ultimo anno di mandato) e presidente del Trentino-Alto Adige dal 2013 al 2014.\nBiografia.\nLaureato in sociologia, si \u00e8 specializzato poi in psicoterapia; ha lavorato al Servizio per le Tossicodipendenze (SERT) e ha svolto l'attivit\u00e0 di psicologo.\nDal 1990 al 1993 \u00e8 stato consigliere comunale di Trento per il Partito Comunista Italiano prima e per il Partito Democratico della Sinistra poi. Nel 1993 \u00e8 nominato assessore alle Politiche Sociali, mentre nel 1995 ha assunto il ruolo di vicesindaco. Il 2 ottobre 1998, in seguito alle dimissioni di Lorenzo Dellai, svolge le funzioni di sindaco reggente.\nIl 16 maggio 1999 viene eletto sindaco di Trento al primo turno, avendo ottenuto il 69,3% dei voti. Il 27 dicembre 2002 il Presidente della Repubblica Carlo Azeglio Ciampi lo ha insignito dell'onorificenza di Commendatore Ordine al Merito della Repubblica Italiana.\nAlle elezioni comunali dell'8 maggio 2005 \u00e8 rieletto con il 64,3% dei suffragi. Con le elezioni primarie dell'8 giugno 2008 \u00e8 stato eletto, con il 69,1% delle preferenze, segretario del Partito Democratico trentino. All'inizio di settembre 2008 ha annunciato la candidatura al consiglio provinciale alle elezioni del 9 novembre e quindi le dimissioni anticipate da sindaco. Il suo posto viene assunto ad interim dal vicesindaco Alessandro Andreatta, fino alle elezioni comunali del 3 maggio 2009 che lo confermeranno ufficialmente come primo cittadino. Ottenendo 14.810 preferenze personali \u00e8 stato nominato da Dellai vicepresidente della giunta provinciale \u2013 con assessorato a lavori pubblici, ambiente e trasporti \u2013 mantenendo cos\u00ec anche la carica di consigliere.\nIl 29 dicembre 2012 Dellai si dimette per partecipare alle elezioni politiche del 2013 e Pacher gli subentra in qualit\u00e0 di vicepresidente facente funzioni, il tutto non comportando lo scioglimento del Consiglio provinciale poich\u00e9 mancava meno di un anno al suo termine naturale. Il 22 gennaio 2013 il Consiglio regionale del Trentino-Alto Adige lo ha eletto presidente della regione.\nNon si \u00e8 voluto candidare alla presidenza della provincia autonoma, nonostante le richieste arrivate \u2013 fra gli altri \u2013 da Alessandro Andreatta, sindaco di Trento, e da Lorenzo Dellai, deputato e suo predecessore. Il 9 novembre 2013, in seguito alle elezioni provinciali del 27 ottobre, passa le consegne a Ugo Rossi del PATT, gi\u00e0 assessore alla salute e alle politiche sociali nella sua giunta."}
{"id": "525815", "revid": "125695889", "url": "https://it.wikipedia.org/wiki?curid=525815", "title": "Massimo Giordano", "text": "Biografia.\nLaureato in giurisprudenza, esercita l'attivit\u00e0 di avvocato.\n\u00c8 il nipote dell'ex deputato della Democrazia Cristiana Alessandro Giordano.\nAttivit\u00e0 politica.\nIscritto alla Lega Nord, dal 1996 al 1997 \u00e8 stato assessore alla Casa e al Patrimonio del Comune di Novara. Il 13 maggio 2001 viene eletto sindaco di Novara al primo turno con il 50,7% dei voti. Viene riconfermato alla carica vincendo al primo turno le elezioni comunali del 4 e 5 giugno 2006 con il 61,0% dei suffragi.\nNota a livello nazionale la discussa ordinanza emessa nel 2008 durante il suo mandato che prevedeva il divieto di \"stazionamento\" per le strade della citt\u00e0 in gruppi superiori a tre persone. Stazionare s\u00ec, ma al massimo in due e non di notte. La notizia riportata da Tgcom e Corriere.it fu: \"Il sindaco della citt\u00e0, Massimo Giordano della Lega Nord, ha firmato un'ordinanza proposta dall'assessore Mauro Franzinelli secondo la quale in sei tra parchi e giardini cittadini \u00e8 vietata la sosta di gruppi di persone di numero superiore a 2. Consentita, invece la deambulazione. Il divieto vale dalle 23 alle 6, pena una multa da 25 a 500 euro. Il divieto vale fino al 30 dicembre.\".\nSi candida al Consiglio regionale del Piemonte nelle Elezioni regionali 2010 per la Lega Nord, che appoggia il candidato alla presidenza Roberto Cota. A seguito della vittoria di quest'ultimo alle elezioni regionali, il 26 maggio 2010 lascia la carica di sindaco di Novara al vice sindaco Silvana Moscatelli e assume l'incarico di Assessore allo Sviluppo Economico della Regione Piemonte.\n\u00c8 stato indagato dalla procura di Novara per corruzione nell'inchiesta sulla nascita del giornale \"NordOvest\". Il 19 febbraio 2013 a seguito di perquisizioni della Polizia Stradale, coadiuvati dalla Guardia di Finanza, nella sua casa di Novara e negli uffici di Novara e Torino rassegna le dimissioni da assessore regionale. \nA novembre 2019 viene assolto con formula piena.\nCoinvolto nella vicenda della rimborsopoli della Regione Piemonte, \u00e8 stato assolto in primo grado il 7 ottobre 2016 perch\u00e9 il fatto non sussiste, condannato in Appello per peculato il 24 luglio 2018 alla pena di anni 1 e mesi 6 di reclusione e all'interdizione dai pubblici uffici per anni 5. Pena principale ed accessorie sospese. Il 18 novembre 2019 la Corte di Cassazione ha confermato la condanna con reinvio ad altra sezione della Corte d\u2019appello per la rideterminazione della pena accessoria, che il 14 dicembre 2021 viene stabilita in misura pari alla pena detentiva."}
{"id": "525827", "revid": "1442080", "url": "https://it.wikipedia.org/wiki?curid=525827", "title": "Luigi Bertolini", "text": "Carlo Felice Chiesa lo ha definito \u00abuno degli uomini chiave della leggenda del quinquennio juventino e del periodo d'oro della nazionale di Pozzo\u00bb, con cui ha vinto il .\nBiografia.\nNato in Liguria da madre originaria di Bardonecchia e padre veronese, crebbe ad Alessandria e inizi\u00f2 a giocare a calcio con la squadra dilettantistica del quartiere San Michele; si diplom\u00f2 in arti e mestieri.\nLavor\u00f2 dapprima come fruttivendolo nel negozio di uno zio, poi come meccanico specializzato presso la fabbrica di cappelli G.B. Borsalino fu Lazzaro. Nel 1924 si trasfer\u00ec a Savona, dove venne ingaggiato dalla squadra di calcio locale che gli garant\u00ec anche un lavoro all'Ilva.\nTorn\u00f2 due anni dopo nella sua citt\u00e0, tra le riserve dell'Alessandria, e scal\u00f2 le gerarchie, passando infine a giocare ai pi\u00f9 alti livelli con Juventus e nazionale. Dopo alcune esperienze da allenatore (una con la Juventus campione d'Italia nel 1952), si ritir\u00f2 a vita privata e si dedic\u00f2 al commercio di mobili.\nMor\u00ec a 72 anni per un aneurisma aortico, all'ospedale Martini di Torino; lasci\u00f2 la moglie e una figlia. Bertolini oggi riposa nel cimitero Parco di Torino.\nCaratteristiche tecniche.\nGiocatore.\nDisse di lui il compagno di squadra Felice Borel: \u00abEra idolatrato dagli inglesi: era il calciatore inglese, forte, deciso, generoso\u00bb. Abile soprattutto nel colpo di testa, sal\u00ec alla ribalta come prolifico centravanti, e fu per ricoprire questo ruolo che l'Alessandria lo ingaggi\u00f2 dal Savona; osservandolo, l'allenatore dei grigi Carlo Carcano pens\u00f2 invece di utilizzare la sua peculiarit\u00e0 in fase difensiva e lo schier\u00f2 dunque in mediana, sulla sinistra, ruolo in cui raggiunse la fama. Era riconoscibile poich\u00e9, per proteggersi dai colpi del pallone, indossava un fazzoletto bianco sulla fronte.\nCarlo Felice Chiesa lo descrive come un \u00abformidabile difensore, dalla tipica benda sulla fronte, con la quale pareva calamitare i palloni, tanto facile e perentorio gli riusciva il colpo di testa\u00bb, e ne ricorda la \u00abgrande pulizia negli interventi in chiusura\u00bb e l'abilit\u00e0 \u00abnella fase di rilancio\u00bb. Carlo Moriondo lo ricorda \u00ablungo, dinoccolato, il fazzoletto bianco attorno ai capelli ricciuti, imbattibile nei colpi di testa, con un eccezionale compasso di gambe che gli permetteva di garantire spazi enormi; un compendio di volont\u00e0 e di tecnica [...] meno forte sulla struttura fisica\u00bb.\nCarriera.\nGiocatore.\nClub.\nGli esordi ad Alessandria e Savona.\nTra le prime formazioni dilettantistiche alessandrine in cui milit\u00f2 sono annoverati il San Michele e il G.S.O. G.B. Borsalino. Nel 1924, dopo il servizio di leva, fu segnalato ai dirigenti del da un amico; pass\u00f2 le selezioni e gioc\u00f2 tra gli striscioni biancobl\u00f9 come centravanti, per una stagione. Carlo Felice Chiesa indica anche una sua temporanea militanza nel .\nRitorno ad Alessandria.\nLa sua prolificit\u00e0 attir\u00f2 l'attenzione dei dirigenti dell', che lo acquistarono dal Savona per lire, assicurandogli inizialmente anche un lavoro che tuttavia non arriv\u00f2; all'attivit\u00e0 di calciatore, tra le riserve dei grigi, affianc\u00f2 quelle precarie e mal retribuite di riparatore di biciclette e di venditore di giornali.\nFu notato dal tecnico Carlo Carcano, il quale segnal\u00f2 ai vertici della squadra i problemi di malnutrizione del calciatore \u2014 il quale, per ragioni economiche, si limitava a dei \u00abrobusti caffelatte\u00bb \u2014 e chiese di garantirgli il vitto; ristabilitosi, il 13 febbraio 1927 debutt\u00f2 in prima squadra, a Genova, nella gara persa contro la (1-2). A partire da quel momento fu schierato con regolarit\u00e0 nel ruolo di mediano sinistro, e contribu\u00ec nel 1927 alla vittoria della Coppa CONI. Ricord\u00f2 come momento di svolta per la sua carriera la gara contro il del 30 ottobre 1927: \u00abVincemmo per 3-1 su di un campo pi\u00f9 fango che prato. Feci una gara spettacolosa. Vezzani e Baloncieri toccarono pochi palloni ed impararono a conoscermi. Divenni, in un'ora e mezzo, l'idolo di Alessandria. Mi pareva di sognare. Un anno prima dormivo d'estate sotto il ponte del Tanaro, in una specie di capanna con un letto di paglia e di fieno\u00bb.\nSotto la guida di Carcano and\u00f2 a comporre una robusta mediana al fianco di Avalle e Gandini, dando un importante contribuito ad alcuni dei migliori campionati tra quelli disputati dalla squadra cinerina in massima serie. Gioc\u00f2 la sua ultima partita in maglia grigia il 14 giugno 1931, contro il : la gara termin\u00f2 con una pesante sconfitta (1-6) e Bertolini, gi\u00e0 in trattative con la , venne escluso dal direttore tecnico Amilcare Savojardo per le ultime due gare.\nLa Juventus e gli ultimi anni.\nSecondo Mario Pennacchia, Bertolini era gi\u00e0 da tempo affascinato dalla prospettiva di giocare nella Juventus, ed era rimasto amareggiato quando Carcano, passato ad allenare i bianconeri nel 1930, aveva portato con s\u00e9 il solo Giovanni Ferrari; fu per\u00f2 proprio l'interno a richiedere, nell'estate 1931, l'acquisto di Bertolini, il quale gli avrebbe cos\u00ec garantito pi\u00f9 copertura, considerata anche una scarsa attitudine di Virginio Rosetta al gioco aereo. Intervenne dunque il dirigente Giovanni Mazzonis il quale, forte della sua volont\u00e0, si assicur\u00f2 il giocatore offrendo ai dirigenti grigi lire.\nCon la squadra bianconera vinse da titolare quattro dei cinque scudetti del \"Quinquennio d'oro\", andando a comporre la cosiddetta \u00abmediana d'acciaio\u00bb con Luis Monti e Mario Varglien. Rimase alla Juventus per sei campionati, fino al 1937, quando divenne per tre stagioni giocatore e allenatore del , compagine appena nata dalla fusione tra il Rapallo e il locale Gruppo Sportivo Littorio; con la squadra ligure vinse la Prima Divisione 1937-1938.\nNazionale.\nDebutt\u00f2 in nazionale il 1\u00ba dicembre 1929, a San Siro, in Italia- (6-1), nella prima da commissario unico di Vittorio Pozzo; inizialmente non fu confermato tra i titolari, andando a figurarvi stabilmente solo a partire dal febbraio 1931. And\u00f2 a formare una celebre linea mediana con Monti, gi\u00e0 suo compagno di squadra alla Juventus, e Attilio Ferraris.\nCon gli azzurri vinse nel 1934 la Coppa Rimet disputando da titolare quattro gare su cinque (manc\u00f2 il primo quarto di finale). Fu inoltre tra i protagonisti della cosiddetta \"Battaglia di Highbury\", nella quale raddoppi\u00f2 i suoi sforzi in difesa per sopperire all'infortunio che aveva neutralizzato il compagno di reparto Monti all'inizio della partita, del quale peraltro, nella foga, non si era accorto (secondo le testimonianze, nella frenetica opera di contenimento, chiedeva insistentemente al terzino Luigi Allemandi: \u00abDov'\u00e8 Luis?\u00bb).\nIn totale ha disputato 26 gare indossando la maglia azzurra della nazionale A, e 3 con quella della nazionale B.\nAllenatore.\nGiocatore-allenatore del Tigullia di Rapallo, con cui ottenne una promozione in Serie C nel 1938, prosegu\u00ec nel secondo dopoguerra guidando ancora compagini di serie minori: nel 1946 divenne il primo allenatore nella storia dell', mentre nell'annata 1947-1948 pass\u00f2 alla , in Serie C, venendo sostituito a campionato in corso da Guido Dossena.\nDivenuto osservatore della Juventus, fu promosso allenatore da Gianni Agnelli all'inizio della stagione 1951-1952, in seguito alle dimissioni che Jesse Carver present\u00f2 in polemica con la dirigenza. Nell'impossibilit\u00e0 d'ingaggiare subito Gy\u00f6rgy S\u00e1rosi per ragioni burocratiche, Bertolini, coadiuvato da Gianpiero Combi, guid\u00f2 la squadra per dieci giornate, fino al mese di dicembre. Il campionato si chiuse con la vittoria dello scudetto, il nono nella storia della squadra torinese.\nNella stagione successiva venne ingaggiato dal , in Serie B; fu sollevato dall'incarico dopo le prime otto giornate e negli anni a venire prosegu\u00ec l'attivit\u00e0 a livello dilettantistico con il e il Cenisia di Torino."}
{"id": "525834", "revid": "7077", "url": "https://it.wikipedia.org/wiki?curid=525834", "title": "Queste Oscure Materie", "text": ""}
{"id": "525835", "revid": "599013", "url": "https://it.wikipedia.org/wiki?curid=525835", "title": "Rover serie 200", "text": "Rover serie 200 o Rover 200 \u00e8 il nome di diverse automobili prodotte da Gruppo Austin Rover, Gruppo Rover e Gruppo MG Rover:"}
{"id": "525836", "revid": "991694", "url": "https://it.wikipedia.org/wiki?curid=525836", "title": "Gokujou Seitokai", "text": ""}
{"id": "525838", "revid": "1305772", "url": "https://it.wikipedia.org/wiki?curid=525838", "title": "Fabio Sturani", "text": "Perito industriale, dopo il diploma ricopre incarichi direttivi nel Partito Comunista Italiano prima e nei Democratici di Sinistra poi. Dal 2007 aderisce al Partito Democratico. Nel 1983 \u00e8 eletto per la prima volta consigliere comunale di Ancona. In questo periodo dirige il giornale \"La voce di Ancona\". Dopo la rielezione a consigliere del 1988 e nel 1993 entra nella giunta del sindaco Renato Galeazzi dove rimane fino al 2001 assumendo le deleghe allo sport, turismo, politiche giovanili, polizia municipale, viabilit\u00e0, lavori pubblici, bilancio e finanze (queste ultime due dal 1997 al 2001).\nIl suo impegno per lo sport, maturato all'interno dell'amministrazione comunale, viene riconosciuto e nel 2000 i rappresentanti delle federazioni sportive lo eleggono presidente provinciale del CONI, carica che ricopre fino al 2007. Alle elezioni amministrative del 2001 corre per la carica di Primo Cittadino del capoluogo dorico e viene eletto al primo turno, ottenendo il 60,9% dei voti. Alla fine del 2001 diviene presidente della Associazione Nazionale Comuni Italiani delle Marche (ANCI MARCHE), in seguito, dal 2004 al 2009, verr\u00e0 nominato, dal congresso dell'Anci, vicepresidente nazionale con delega ai problemi dell'immigrazione e alla finanza locale.\nAlle elezioni comunali del 2006 viene confermato sindaco, sempre al primo turno, con il 58,1% dei voti.\nDurante la carriera amministrativa, prima come assessore poi come sindaco, nel capoluogo dorico vengono completati lo Stadio del Conero, il Palarossini, il Palascherma, il campo di atletica Italo Conti e il Palaindoor . Sotto la sua gestione, dopo 60 anni di chiusura, viene riaperto il teatro pi\u00f9 importante della citt\u00e0: il Teatro delle Muse.\nDal 2009 al 2015 lavoro come Segretario Generale di Federsanit\u00e0 - Anci societ\u00e0 che si occupa di politiche di integrazione dei servizi social dei Comuni con quelle socio-sanitarie delle ASL. \nNel 2007 viene eletto presidente regionale del Coni Marche, carica che ricoprir\u00e0 fino al 2015 . Dal 2009 al 2013 \u00e8 componente del Consiglio Nazionale del Coni. \nNel 2013 viene eletto nella giunta nazionale del Coni presieduta da Giovanni Malag\u00f2, in rappresentanza dei comitati regionali. \nDal 2015 \u00e8 responsabile della segreteria del Presidente della Regione Marche Luca Ceriscioli, seguendo direttamente le deleghe alla promozione sportiva e alle politiche giovanili. \nIl 4 febbraio 2009, a seguito di un avviso di garanzia della Procura della Repubblica di Ancona si dimette dalla carica di Sindaco. Il 24 febbraio conferma le sue dimissioni . Affronta due processi penali per corruzione, concussione e tentata truffa. In entrambi i casi nel 2012 viene prosciolto con formula piena perch\u00e9 il fatto non sussiste .\nNel 2012, sempre per la stessa vicenda affronta anche il giudizio della Magistratura contabile per danno erariale nei primi due gradi di gradi di giudizio viene condannato al pagamento di 30000 euro per incauto acquisto. Anche in questo caso ritira la sua disponibilit\u00e0 alla candidatura per il Consiglio Regionale. "}
{"id": "525839", "revid": "125797444", "url": "https://it.wikipedia.org/wiki?curid=525839", "title": "Fuga di cervelli", "text": "L'espressione \"fuga dei cervelli\" (in inglese \"human capital flight\", o spesso \"brain drain\") indica l'emigrazione verso Paesi stranieri di persone di talento o alta specializzazione professionale formatesi in madrepatria. Tale termine, riferito al cosiddetto \"capitale umano\", rievoca quello della \"fuga dei capitali\", ovvero il disinvestimento economico da ambienti non favorevoli all'impresa. Il fenomeno \u00e8 generalmente visto con preoccupazione perch\u00e9 rischia di rallentare il progresso culturale, tecnologico ed economico dei Paesi dai quali avviene la fuga, fino a rendere difficile lo stesso ricambio della classe docente.\nIl fatto che giovani neolaureati e neodottorati vadano a lavorare in universit\u00e0 e centri di ricerca di altre nazioni \u00e8 fisiologico, al giorno d'oggi, perch\u00e9 connaturato alla forte globalizzazione attuale della ricerca. I grandi centri di ricerca attirano persone brillanti provenienti da tutto il mondo. La mobilit\u00e0 degli studiosi \u00e8 un fenomeno comune fin dagli albori delle universit\u00e0 e di per s\u00e9 un fattore di arricchimento culturale e professionale, perch\u00e9 la ricerca non conosce frontiere. \nIl problema per un Paese nasce quando il saldo tra gli studiosi che partono e quelli che arrivano \u00e8 negativo, cio\u00e8 quando un Paese non riesce ad attirare tanti studiosi quanti quelli che se ne sono andati.\nAntisemitismo europeo e fuga negli USA.\nDurante gli anni '30 e '40, le legislazioni di vari Stati europei (soprattutto la Germania nazista e l'Ungheria nazionalista) e l'Olocausto resero difficile la vita e costrinse all'emigrazione un gran numero di intellettuali ebrei (o che avevano legami con persone ebree) verso principalmente i paesi anglosassoni. Alcuni esempi famosi sono:\nI nazisti perseguirono anche i socialisti e i liberali, estendendo l'esodo di intellettuali. L'Universit\u00e0 di Gottinga, fino agli anni '30 il principale istituto di matematica e fisica, perse il suo primato a favore dell'Institute for Advanced Study di Princeton, proprio a causa di queste epurazioni. La pi\u00f9 importante scuola del XX secolo, la Bauhaus, fu chiusa dai nazisti e i suoi fondatori si trasferirono negli Stati Uniti. Molti intellettuali ungheresi (chiamati \"i Marziani\") abbandonarono all'epoca l'Ungheria per trasferirsi negli Stati Uniti.\nIl fenomeno in Italia.\nAl 2019, il fenomeno aveva interessato circa 300.000 italiani ogni anno e un totale di 2 milioni di migranti nel decennio precedente. \nConfindustria aveva stimato un costo di perdita del capitale umano pari a 14 miliardi di euro ogni anno, contestualmente ad un sovradimensionamento medio degli organici delle aziende private e a un fabbisogno di 4 milioni di posizioni ancora non occupate che l'INAIL comunicava per i comparti pubblici della sanit\u00e0, istruzione, difesa e burocrazia statale.\nLa \"fuga\" dei dottorandi.\nL'importo della borsa di studio per un dottorato di ricerca in Italia \u00e8 generalmente inferiore rispetto ad altri Paesi avanzati, e i giovani ricercatori migliori trovano facilmente lavoro presso universit\u00e0 e centri di ricerca stranieri, con livelli di retribuzione adeguati, migliori tutele e, soprattutto, interessanti prospettive di ricerca e inserimento nel mondo del lavoro.\nLe ragioni di tale fenomeno emergono chiaramente dalla voce stessa dei ricercatori, raccolte in due libri, \"Cervelli in Fuga\" e \"Cervelli in Gabbia\", a cura dell'Associazione Dottorandi e Dottori di Ricerca Italiani.\nLa fuga dei laureati in generale.\nLa fuga dei cervelli dall'Italia non \u00e8 un fenomeno che si manifesta unicamente nel mondo della ricerca. Molti giovani neolaureati interessati ad utilizzare e sviluppare le proprie capacit\u00e0 lasciano l'Italia poich\u00e9 non riescono a trovarvi posizioni adatte alle loro capacit\u00e0, ben remunerate e soprattutto con migliori prospettive di fare carriera.\nI dati disponibili non consentono di stimare con precisione quanto sia la perdita annuale, ma \u00e8 verosimile ritenere che per quattro anni, dal 1996 al 1999, hanno lasciato il paese 12\u00a0000 laureati, in media 3\u00a0000 all'anno. Nel 2000, il tasso di espatrio dei laureati si attestava al 7%. Secondo una recente ricerca dell'Icom, solo riguardo ai proventi da brevetto, l'Italia avrebbe perso circa 4 miliardi di euro negli ultimi 20 anni. Inoltre, \u00abil 35 per cento dei 500 migliori ricercatori italiani nei principali settori di ricerca abbandona il Paese; fra i primi 100 \u00e8 addirittura uno su due a scegliere di andarsene perch\u00e9 in Italia non riesce a lavorare\u00bb nonostante, secondo Andrea Lenzi, Presidente Consiglio Universitario Nazionale, \u00abi nostri ricercatori possiedano un indice di produttivit\u00e0 individuale eccellente\u00bb.\nLa fuga degli informatici.\nUn fenomeno degli anni 2010 \u00e8 anche la fuga in massa di figure specializzate ed esperte nell'IT sia laureate che diplomate, figure altamente richieste in paesi dalla forte vocazione informatica come Regno Unito ed Irlanda, ma tra le mete ci sono anche paesi che erano considerati in via di sviluppo nei decenni precedenti come la Polonia.\nProvvedimenti legislativi.\nDiversi governi italiani hanno tentato di trattenere, far rientrare o attrarre giovani talenti dall\u2019estero, con provvedimenti ad hoc. Gi\u00e0 nel 2001, l\u2019allora ministro dell\u2019Universit\u00e0 e della Ricerca Scientifica e Tecnologica, Ortensio Zecchino, var\u00f2 un programma chiamato \u201cRientro dei cervelli\u201d, indirizzato ai ricercatori che si trovavano all\u2019estero (sia italiani che stranieri) da almeno 3 anni, con uno stanziamento annuo di 40 miliardi di lire per un triennio (20 miliardi destinati alle retribuzioni dei ricercatori presso le Universit\u00e0, altri 20 per finanziare i progetti di ricerca). Tuttavia, il provvedimento non ottenne i risultati sperati poich\u00e9, nel 2006, solo 466 ricercatori italiani su 50.000 erano rientrati in patria. \nNel 2010, l\u2019allora deputato PdL Maurizio Lupi ed Enrico Letta, deputato PD, presentarono una proposta di legge bipartisan approvata nel 2012, che prevedeva sgravi fiscali per i nati dopo il 1\u00ba gennaio 1969 che tornavano dall\u2019estero per lavorare in Italia. I requisiti necessari erano: aver maturato un periodo di lavoro all\u2019estero di almeno 24 mesi consecutivi ed essere cittadini comunitari. Il provvedimento, dunque, non era rivolto ai soli italiani. Unico vincolo era quello di mantenere la residenza in Italia per almeno 5 anni. Il provvedimento, chiamato \u201cControesodo\u201d, garantiva vantaggi fiscali, attraverso una riduzione del reddito imponibile, per tre anni. Vantaggi fiscali che venivano maggiorati nel caso il beneficiario fosse una donna.\nPi\u00f9 di recente, in particolare dal 1\u00ba gennaio 2017 (Legge di Bilancio 2017), \u00e8 stata introdotta un\u2019agevolazione fiscale per i cosiddetti \u201cimpatriati\u201d, con una tassazione del 30% per l\u2019anno di imposta 2016, e del 50% a partire dal periodo di imposta 2017 e per i tre successivi. Per accedervi, bisogna essere laureati, aver svolto attivit\u00e0 di lavoro dipendente, autonomo o di impresa all'estero per due anni o aver studiato fuori per lo stesso periodo di tempo e aver conseguito un titolo. \u00c8 necessario trasferire la residenza fiscale in Italia e svolgere attivit\u00e0 di lavoro autonomo o dipendente. Inoltre, ancora in corso (poich\u00e9 riconfermato anche per l\u2019anno 2018) il programma \u201cGiovani ricercatori Rita Levi Montalcini\u201d, varato per la prima volta nel 2009.\nNella musica.\nUna canzone del rapper pugliese Caparezza dal titolo \"Goodbye RMalinconia\", cantata con Tony Hadley e uscita nel gennaio del 2011, tratta dell'argomento della \"fuga dei cervelli\" dall'Italia."}
{"id": "525841", "revid": "404449", "url": "https://it.wikipedia.org/wiki?curid=525841", "title": "Vincenzo Zaccaro", "text": "Biografia.\nLaureato in Giurisprudenza, esercita l'attivit\u00e0 di avvocato. Dal 1994 al 1996 \u00e8 stato nominato giudice onorario presso la Pretura Circondariale di Trani Sezione di Andria.\nNel 1990 insieme ad alcuni amici fonda \"L'Aquilone\" un movimento per la qualit\u00e0 della vita che, per oltre due anni, pubblicher\u00e0 un mensile di commento alle vicende cittadine. Nello stesso periodo collabora al mensile \"Andria\", diretto dal giornalista Michele Palumbo.\nNel 1996 \u00e8 nominato vicesindaco di Andria, carica a cui \u00e8 confermato nel 2000 dopo le elezioni comunali che lo vedono eletto consigliere comunale del Partito Popolare Italiano.\nNel 2001 aderisce alla Margherita.\nNel 2005 diviene sindaco di Andria per il centro-sinistra, dopo aver vinto il ballottaggio del 17 e 18 aprile con il 51,95% dei voti contro il 48,05% del candidato della Casa delle Libert\u00e0 Benedetto Fucci, medico ostetrico-ginecologo e consigliere comunale di Forza Italia, sconfitto per la seconda volta consecutiva.\nNel 2010, terminato il suo mandato di sindaco di Andria, decide di non ricandidarsi alla carica di sindaco ma come consigliere regionale, lasciando il Partito Democratico e candidandosi nella lista di Sinistra Ecologia Libert\u00e0 (aderendo ufficialmente al partito), a sostegno della ricandidatura a Presidente della Regione Puglia di Nichi Vendola. Primo dei non eletti, entra, qualche mese dopo, nella Segreteria Regionale di SEL, come responsabile enti locali."}
{"id": "525847", "revid": "26244", "url": "https://it.wikipedia.org/wiki?curid=525847", "title": "The games machine", "text": ""}
{"id": "525849", "revid": "26244", "url": "https://it.wikipedia.org/wiki?curid=525849", "title": "Commodore computer club", "text": ""}
{"id": "525857", "revid": "116186576", "url": "https://it.wikipedia.org/wiki?curid=525857", "title": "Herbert Grundmann", "text": "Biografia.\nFiglio di un commerciante e piccolo imprenditore, nel 1921 inizi\u00f2 studi di economia politica all'Universit\u00e0 di Lipsia, passando poi al corso di letteratura e, soprattutto, a quello di storia. Studi\u00f2 in particolare la Filosofia della storia di Hegel, ma anche il chiliasmo di Gioacchino da Fiore, e la mistica del maestro Eckhart. Termin\u00f2 il dottorato nel 1929 con uno studio storico teologico su Gioacchino. Lo scritto \"Movimenti religiosi nel Medioevo\", che fu preceduto da vari studi singoli, gli venne riconosciuto nel 1933 come dissertazione per una cattedra a Lipsia e fu pubblicato due anni dopo.\nDurante i suoi studi universitari fu allievo, tra gli altri, di Walter Goetz e Alfred Doren.\nGrundmann, che non era in sintonia con i nazisti e la NSDAP, trov\u00f2 un'occupazione in ambito universitario soltanto nel 1939. Dopo aver insegnato privatamente per parecchi anni, egli fu infatti chiamato dall'universit\u00e0 di K\u00f6nigsberg; poco dopo fu per\u00f2 richiamato come soldato. Durante la guerra mondiale, nel 1944, Grundmann divent\u00f2 docente presso l'universit\u00e0 di M\u00fcnster.\nTre anni dopo si un\u00ec al progetto \"Monumenta Germaniae Historica\", di cui fu eletto presidente dieci anni dopo; due anni dopo, terminato l'insegnamento all'universit\u00e0 di M\u00fcnster, iniziarono una serie di pubblicazioni: nel 1963 pubblic\u00f2 la sua \"Storia delle eresie del Medioevo\" e nel 1965 la \"Storiografia nel Medioevo\". Studi\u00f2 in particolare i movimenti religiosi e le forme di vita intellettuale nei loro rapporti con le istituzioni ecclesiastiche e politiche.\nIl 20 marzo 1970 mor\u00ec a Monaco di Baviera.\nBibliografia.\n\u00c8 l'autore di \"Studi su Gioacchino da Fiore\", del quale \u00e8 stato uno degli studiosi pi\u00f9 significativi."}
{"id": "525859", "revid": "125363706", "url": "https://it.wikipedia.org/wiki?curid=525859", "title": "Stefano Santucci", "text": "Biografia.\nIl debutto e il sodalizio con Corrado.\nDebutta in televisione come autore nel 1983 al fianco di Corrado, con il quale ha condiviso i suoi primi 15 anni di lavoro. Lavorano insieme in Mediaset nei programmi \"Il pranzo \u00e8 servito\" (nel quale debutta da video-giurato), \"Ciao Gente\", la prima edizione di \"Buona Domenica\", e dal 1986 al 1996 in 10 edizioni de \"La corrida\", insieme a Stefano Jurgens. Dal 1990 al 1996, sempre con Corrado, ha lavorato in 7 edizioni del \"Gran Premio Internazionale della TV\". Non manca in quegli anni un'esperienza fuori da Mediaset, come la collaborazione dal 1994 al 1996 per il programma dei ragazzi \"Disney Club\" su Rai Uno.\nSodalizio con Bonolis.\nDal 1996 al 1998, sempre con Jurgens, \u00e8 autore di \"Tira &amp; Molla\" su Canale 5, quiz ideato da Corrado e condotto da Paolo Bonolis nelle prime due edizioni e Giampiero Ingrassia nella versione estiva del 1998 e la terza e ultima. In questo programma ricopre in video il ruolo di giudice di gara, affiancato nello stesso ruolo da Jurgens, guadagnando anche la popolarit\u00e0 del pubblico e iniziando un sodalizio con Bonolis. Sempre con il conduttore romano e Corrado lavora in \"Il gatto e la volpe\" (1997). Tra la fine degli anni novanta e l'inizio degli anni duemila lavora con Bonolis nei programmi Mediaset \"Ciao Darwin\" (2000-2003, \"Chi ha incastrato Peter Pan?\" (1999-2000), \"Italiani\" (2001).\nSodalizio con Amadeus.\nNel 1999, mentre lavora su Rai 2 con Festa di classe, incontra per la prima volta Amadeus con cui former\u00e0 un forte sodalizio artistico. Insieme a lui infatti idea e scrive nel 2002 il telequiz \"L'eredit\u00e0\" (2002-2006), per la quale \u00e8 stato capoprogetto delle prime 4 edizioni. Santucci ha inventato diversi giochi alla base del successo del programma, come \"la scossa\" e soprattutto nel 2005 \"La ghigliottina\", che permise al quiz di essere leader di quella fascia oraria che precede il TG contro \"Chi vuol essere milionario?\".\nNel 2006 torna a Mediaset ideando e scrivendo i preserali \"Formula segreta\" con Amadeus e \"Fattore C\" con Paolo Bonolis. La sua esperienza sulla fascia preserale prosegue nel 2007 quando con Francesco Ricchi elabora il quiz \"Reazione a catena - L'intesa vincente\" in onda in estate su Rai 1, di cui \u00e8 autore, ideatore e licenziatario di due giochi (\"Caccia alla parola\" e \"Quando, dove, come e perch\u00e9\"), per proseguire con \"La stangata\" in onda su Canale 5 nel 2009, di cui \u00e8 coautore del format.\nNel 2011 \u00e8 ideatore, insieme a Paolo Bonolis, di \"Avanti un altro!\", quiz condotto da quest'ultimo su Canale 5.\nSempre in qualit\u00e0 di capoprogetto ha lavorato a 3 edizioni de \"Soliti ignoti - Identit\u00e0 nascoste\" e di \"Colpo d'occhio - L'apparenza inganna\", tornando in video nella fascia dell'access di Rai 1. In aggiunta ai programmi a cadenza quotidiana ha realizzato varie prime serate sia per Canale 5 che per Rai 1: dai \"Gran Premio Internazionale dello Spettacolo\" degli anni '90 fino ai pi\u00f9 recenti \"Premio TV - Premio regia televisiva\" e \"Premio Barocco\". Inoltre \u00e8 stato autore di vari programmi per bambini (\"Disney Club\", \"La Banda dello Zecchino\", \"La festa della mamma\") ed ha collaborato con la Rai per il Giubileo del 2000.\nNel 2014 e 2015 \u00e8 stato docente di \"Format TV e la scrittura televisiva\" presso la LUISS Writing school for cinema and television.\nNel 2015 ha firmato la prima produzione Rai esclusivamente per il web: \"#Dopofestival\". Dall'autunno dello stesso anno \u00e8 autore di \"Stasera tutto \u00e8 possibile\", programma condotto dapprima da Amadeus e dal 2019 da Stefano De Martino, in prima serata su Rai 2. Dal l'11 al 15 settembre 2017 torna davanti alla telecamere nei panni del \"Signor Zero\" nella quiz pomeridiano di Rai 1 \"Zero e lode!\", condotto da Alessandro Greco, di cui \u00e8 il capo-progetto."}
{"id": "525864", "revid": "1814336", "url": "https://it.wikipedia.org/wiki?curid=525864", "title": "Luigi Ferraro (militare)", "text": "Prest\u00f2 servizio come palombaro nella X\u00aa Flottiglia MAS della Regia Marina durante la seconda guerra mondiale venendo decorato con la medaglia d'oro al valor militare avendo affondato da solo tre navi nemiche.\nBiografia.\nSpostatosi con la famiglia in Libia dove il patrigno si era lanciato nella coltivazione delle kenzie ottenendo buoni risultati, all'et\u00e0 di 14 anni Luigi Ferraro inizi\u00f2 ad immergersi verso i fondali marini.\nNel 1933 part\u00ec per Roma dove prese parte al Campo Dux, qui entr\u00f2 in contatto con gli studenti dell'Accademia fascista maschile di educazione fisica. Da questa esperienza ritorn\u00f2 entusiasta, cos\u00ec dopo aver conseguito a Tripoli l'abilitazione magistrale nel 1935, si trasfer\u00ec a Roma dove nel 1937 ottenne l'abilitazione ad insegnante di educazione fisica all'Accademia che aveva sede nella Farnesina e i gradi di ufficiale della Milizia volontaria per la sicurezza nazionale per quanto riguardava le organizzazioni giovanili. Rientr\u00f2 in Libia come insegnante di ginnastica e nel 1939 si spos\u00f2 con la triestina Orietta Romano che si trovava anch'essa a Tripoli come insegnante di educazione fisica. Dalla loro unione nacquero due figli. All'approssimarsi della guerra il governatore della Libia italiana Italo Balbo predispose il rientro in Italia dei bambini e Ferraro essendo ufficiale della Giovent\u00f9 italiana del littorio fu incaricato di scortarli a Napoli. L'arrivo a Napoli avvenne il 10 giugno 1940, il giorno in cui l'Italia entr\u00f2 ufficialmente in guerra.\nSeconda guerra mondiale.\nRientrato rapidamente a Tripoli si present\u00f2 al comando della MVSN ma avendo trovato gi\u00e0 completi i quadri ufficiali si arruol\u00f2 volontario come camicia nera. Ammesso alla frequenza del Corso Ufficiali di complemento, nominato sottotenente, fu assegnato al 20\u00ba Reggimento Artiglieria. Per poter entrare in Marina pass\u00f2 poi a disposizione della Milizia marittima di artiglieria (\"Milmart\"), che era una specialit\u00e0 di artiglieria della Milizia volontaria per la sicurezza nazionale dipendente dal Ministero della Marina. Nel 1942 ebbe il comando di una batteria costiera.\nLa missione ad Alessandretta.\nFrequent\u00f2 la scuola sommozzatori di Livorno, ed ottenuto il brevetto pass\u00f2 al \"Gruppo Gamma\", del quale divenne poi vicecomandante ed istruttore. Nel maggio 1943 venne inviato personalmente dal comandante della X\u00aa Flottiglia MAS Junio Valerio Borghese in Turchia con l'incarico di compiere azioni di sabotaggio contro mercantili nemici e, con la copertura del passaporto diplomatico figurando come impiegato al consolato italiano di Alessandretta. Fu dotato per la propria missione di quattro valigie protette da immunit\u00e0 diplomatica in cui era contenuto l'equipaggiamento e due cariche esplosive. Per circa un mese Ferraro si cre\u00f2 un alibi presso il consolato facendosi passare per un imboscato assistito in ci\u00f2 dal segretario del consolato Giovanni Roccardi, in realt\u00e0 Tenente di Vascello dal Servizio informazioni e sicurezza della Marina (SIS).\nUn poco alla volta trasport\u00f2 tutto il materiale alla spiaggia da cui avrebbe intrapreso le missioni nascondendolo nella propria cabina. Da giugno condusse quattro azioni di sabotaggio contro i mercantili nemici, nei porti di Alessandretta e di Mersina.\nNel primo porto applic\u00f2, la sera del 30 giugno, due bauletti esplosivi alla chiglia del piroscafo greco \"Orion\" di 7.000 tsl, carico di minerale di cromo, che affond\u00f2 il mattino successivo a poche miglia dal porto. Il 9 luglio, operando dal vicino porto di Mersina, ripet\u00e9 l'operazione sul piroscafo \"Kaituna\" di 10.000 tsl, il quale sub\u00ec ingenti danni e fu portato ad incagliare sulle coste di Cipro per evitarne l'affondamento. Nuovamente a Mersina, Luigi Ferraro ripet\u00e9 l'azione, la sera del 30 luglio, sul piroscafo britannico \"Sicilian Prince\", che non ebbe a subire conseguenze perch\u00e9 una ispezione alla carena consent\u00ec ai sommozzatori britannici di rimuovere i bauletti esplosivi.\nMigliore sorte ebbe l'azione effettuata il 1\u00ba agosto contro la motonave norvegese \"Fernplant\" di 7.000 tsl, carica anch'essa di minerale di cromo ed ancorata nel porto di Alessandretta. La \"Fernplant\" affond\u00f2 poi nelle acque al largo della Siria. Avendo finito l'esplosivo a disposizione e non potendo quindi effettuare ulteriori attacchi al naviglio nemico, rientr\u00f2 in Italia nell'agosto dello stesso anno. Per le quattro missioni venne inizialmente decorato di quattro medaglie d'argento al valor militare, convertite nel dopoguerra in una medaglia d'oro al valor militare.\nNella Repubblica Sociale Italiana.\nDopo l'armistizio dell'8 settembre ader\u00ec alla Repubblica Sociale Italiana e rientr\u00f2 al Gruppo Gamma della X\u00aa MAS sotto il comando di Eugenio Wolk. Nel novembre il Gamma da La Spezia fu trasferito a Valdagno e Ferraro ne divenne vicecomandante. Tra i suoi compiti vi fu la progettazione di operazioni coperte nell'Italia occupata dagli anglo-americani. Nella primavera 1944 Ferraro avvi\u00f2 un'operazione che avrebbe dovuto stabilire contatti con la Marina del Sud, in particolare con il ministro della Regia Marina Raffaele De Courten. Ottenuta l'autorizzazione, il 15 marzo insieme ad altri tre incursori tra cui il guardiamarina Luigi Kalby lasci\u00f2 Roseto degli Abruzzi per Pescara ma dopo aver fallito la partenza per quattro volte l'operazione fu rimandata e non pi\u00f9 ripresa.\nBloccati a Valdagno, i contatti con la Brigata partigiana Stella.\nIl 24 aprile 1945 il Gruppo Gamma a Valdagno, passato nel frattempo sotto il comando di Ferraro dato che Wolk pochi giorni prima era stato destinato ad altro incarico a Venezia si mosse verso il Ridotto della Valtellina ma giunto quasi a Verona e rimasto tagliato fuori dall'avanzata angloamericana prefer\u00ec rientrare a Valdagno. Qui non si sband\u00f2 ma attese l'arrivo degli anglo-americani in caserma che per\u00f2 non arrivarono e Ferraro riassunse il comando della caserma.\nIl 26 aprile Ferraro fu contattato dal locale CLN affinch\u00e9 il Gruppo Gamma collaborasse ad impedire ad una colonna tedesca in ritirata di far saltare il \"Lanificio Luigi Marzotto &amp; Figli\". Ferraro si prest\u00f2 e, dopo aver contattato il comandante tedesco venne a conoscenza del fatto che i partigiani avevano attaccato la colonna in ritirata provocando un ferito e pertanto intendevano distruggere i lanifici Marzotto per rappresaglia. L'ufficiale tedesco si dichiar\u00f2 disposto a rinunciare alla rappresaglia in cambio del libero passaggio cos\u00ec Ferraro si rec\u00f2 \"\"in divisa della \"Decima\"\"\", a trattare con i partigiani il passaggio della colonna.\nL'operazione and\u00f2 a buon fine e si ripet\u00e9 pochi giorni dopo quando una nuova colonna tedesca, attestatasi a Cornedo, reclamava degli ostaggi per garantirsi il libero transito. Anche in questo caso, con la mediazione di Ferraro la situazione si sblocc\u00f2. Nel frattempo Ferraro faceva rientrare alle proprie abitazioni i propri mar\u00f2 facendoli dotare di lasciapassare della Brigata partigiana Stella. Il 27 aprile, in base ad un accordo tra i Gamma e il CLN, due camion carichi di esplosivo uscirono dalla caserma per portare il materiale presso la cava di Valle di Castelgomberto ma il carico fu intercettato e sequestrato dai partigiani del Battaglione Valleogra, il guardiamarina Ezio Parigi di Venezia responsabile del trasporto fu ucciso.\nIl 27 aprile il capitano di corvetta Lionel Crabb contatt\u00f2 Ferraro a Valdagno proponendogli di collaborare con l'Esercito britannico per continuare la guerra contro il Giappone ma Ferraro si rifiut\u00f2 \"Pu\u00f2 darsi che in futuro debba pentirmi per questo rifiuto, ma per ora una collaborazione come l'intendete voi \u00e8 da escludere\".\nFerraro e il resto degli ufficiali restarono accasermati quasi fino alla fine di maggio quando fecero ritorno a casa.\nL'unico che fu imprigionato fu Kalby e Ferraro che a un certo punto si trov\u00f2 anch'esso ricercato si rec\u00f2 a trovarlo a Poggioreale insieme alla madre di lui. Nell'occasione si spacci\u00f2 per il fidanzato della sorella.\nDopoguerra.\nNel dopoguerra, posto in congedo, si occup\u00f2 del recupero di navi affondate quindi, nel marzo 1948 fond\u00f2 assieme alla moglie, sull'isola d'Elba, la prima societ\u00e0 sportiva subacquea e cur\u00f2 la divulgazione della tecnica delle immersioni subacquee fra i civili, insegnando l'utilizzo del respiratore a circuito chiuso, \u00absenza emissione a scarico di bolle\u00bb, facendo entrare la pratica subacquea nella FIPS (Federazione italiana pesca sportiva) e organizzando insieme al Touring Club Italiano la prima scuola sportiva subacquea antenata dei moderni centri immersioni.\nLe attivit\u00e0 \"didattiche\" di Ferraro lo resero il padre della subacquea moderna, in Italia.\nNel 1948 inizia a collaborare con la Cressi Sub per la quale realizz\u00f2 due fra le principali innovazioni della tecnica subacquea: la maschera \"Pinocchio\" e le pinne \"Rondine\", divenendone direttore fino al 1960.\nNel 1952 organizza a Genova una scuola per sommozzatori civili professionisti per conto del Ministero dell'Interno - Direzione Generale Servizi Antincendi, ai corsi della quale parteciparono vigili del fuoco, e successivamente carabinieri, Guardie di finanza, militari del genio e Polizia di Stato.\nNel 1953 il regista pugliese Francesco De Robertis realizza il film \"Mizar (Sabotaggio in mare)\", liberamente ispirato alle sue vicende militari.\nDalla preesistente \"Confederazione internazionale pesca sportiva\" nel 1959 a Monaco viene fondata la \"Confederazione mondiale attivit\u00e0 subacquee\", della quale viene eletto presidente Jacques-Yves Cousteau e Ferraro ne diventa vicepresidente, rimanendovi nella dirigenza per vent'anni. Durante quegli anni Ferraro \u00e8 direttore tecnico della Nazionale Italiana per le gare di pesca subacquea, nella sua posizione, mette nella squadra per i primi Campionati del Mondo di Pesca Subacquea il genovese Mario Catalani che, secondo il parere dei pi\u00f9 e gli ultimi risultati, avrebbe dovuto essere escluso: Catalani divent\u00f2 il campione del mondo.\nDal 1962 si mette in proprio come imprenditore fondando la Technisub, con la quale ha ulteriori successi come imprenditore e organizzatore (ad es., i record di profondit\u00e0 di Enzo Majorca).\nFerraro muore il 5 gennaio 2006 a Genova.\nOnorificenze.\n1995 Award della Historical Diving Society Italia, HDS Italia\n1998 Presidente Onorario della Historical Diving Society Italia, HDS Italia fino al 2006"}
{"id": "525867", "revid": "289247", "url": "https://it.wikipedia.org/wiki?curid=525867", "title": "Riserva Naturale Orientata di Vendicari", "text": ""}
{"id": "525868", "revid": "62004", "url": "https://it.wikipedia.org/wiki?curid=525868", "title": "Alfio Vandi", "text": "Carriera.\nDopo aver mostrato buone qualit\u00e0 tra i dilettanti, nel 1976 pass\u00f2 al professionismo con la Magniflex-Torpado. Il debutto fu buono: partecip\u00f2 al Giro d'Italia e lo concluse al settimo posto, aggiudicandosi la maglia bianca di miglior giovane. Qualche mese dopo si impose al Giro del Veneto.\nAncora meglio fece nel 1977, anno in cui vinse una tappa alla Tirreno-Adriatico e al Giro d'Italia giunse quarto. Nel 1978 si classific\u00f2 ancora settimo al Giro d'Italia, mentre nel 1979 si aggiudic\u00f2 la Milano-Torino. Dopo un anno senza sussulti, nel 1981 disput\u00f2 un'annata molto positiva in cui vinse il Giro della Provincia di Reggio Calabria, la Coppa Placci e la Cronoscalata della Futa mentre al Giro d'Italia conquist\u00f2 un altro settimo posto finale in classifica.\nQueste prestazioni gli valsero la convocazione per i campionati del mondo su strada che si svolsero a Praga, in cui diede il suo aiuto alla squadra azzurra e poi si ritir\u00f2 a qualche giro dalla conclusione. Nel 1982 si aggiudic\u00f2 un circuito a Noto, ma da questo momento in avanti non riusc\u00ec pi\u00f9 a mettere in mostra le proprie qualit\u00e0. Decise quindi di mettere la sua esperienza al servizio della squadra rivelandosi un buon gregario.\nSi ritir\u00f2 dall'attivit\u00e0 agonistica nel 1988. In carriera corse nelle file di Magniflex-Torpado, Famcucine-Campagnolo, Selle San Marco-Wilier Triestina, Metauro Mobili-Pinarello, Dromedario-Laminox, Ariostea e Isoglass-EVS.\nHa partecipato dodici volte al Giro d'Italia, giungendo al termine in dieci occasioni."}
{"id": "525871", "revid": "767487", "url": "https://it.wikipedia.org/wiki?curid=525871", "title": "\u0494", "text": "La ', minuscolo ', \u00e8 una lettera dell'alfabeto cirillico, usata nella versione cirillica modificata per la lingua abcasa. Rappresenta una consonante fricativa velare sonora //. \nLa \u00e8 la sesta lettera del cirillico abcaso, posta tra i digrafi \u0413\u044c e ."}
{"id": "525873", "revid": "125602254", "url": "https://it.wikipedia.org/wiki?curid=525873", "title": "\u04a8", "text": "La \u04a8, minuscolo \u04a9 \u00e8 una lettera dell'alfabeto cirillico, usata nella versione cirillica modificata per la lingua abcasa. Rappresenta una consonante approssimante labiale-palatale //. \u00c8 posta tra la \u041e e la \u041f nell'ordine alfabetico. Viene traslitterata come una \"o\" con un piccolo punto sotto la lettera (\u1ecd)."}
{"id": "525876", "revid": "132406", "url": "https://it.wikipedia.org/wiki?curid=525876", "title": "Alessio di Roma", "text": "La Chiesa cattolica lo venera come santo e lo ricorda il 17 luglio.\nBiografia.\nLa sua vita \u00e8 conosciuta attraverso tre tradizioni, una siriaca, una greca e una romana; in Occidente fu scritta nell'XI secolo anche una \"Vie de saint Alexis\", un poemetto che contribu\u00ec a diffonderne il culto.\nSecondo la leggenda siriaca, Alessio, figlio di Eufemiano e Agal\u00e9, era un patrizio di Costantinopoli, fidanzato con una donna virtuosa che convinse, la sera delle nozze, a rinunciare al matrimonio. Si imbarc\u00f2 per la Siria del nord (l'attuale Turchia) per arrivare poi alla citt\u00e0 di Laodicea e poi a Edessa (l'attuale \u015eanl\u0131urfa), dove si finse mendicante. Quello che raccoglieva di giorno, lo distribuiva di sera ai poveri della citt\u00e0: per il suo ascetismo venne chiamato \"Mar-Riscia\" (uomo di Dio).\nAd Edessa, poco prima di morire come mendicante in un ospedale, rivel\u00f2 di appartenere ad una famiglia nobile romana e di aver rifiutato il matrimonio per consacrarsi a Dio; cos\u00ec gli furono tributati gli onori degli altari. \nSecondo la versione greca e romana, invece, Alessio, patrizio di Roma, dopo una vita da mendicante a Edessa, ritorn\u00f2 diciassette anni pi\u00f9 tardi a Roma a casa del padre (che per\u00f2 non lo riconobbe): qui visse come mendicante per altri diciassette anni in un sottoscala. Prima di morire descrisse in un biglietto tutta la sua vita, compresa la rinuncia al matrimonio e la partenza a Edessa. Secondo la leggenda solo il papa riusc\u00ec ad aprire la sua mano e a leggere il biglietto, provocando la sorpresa dei genitori. Alla morte del santo si sprigion\u00f2 prodigiosamente un suono festoso di campane.\nIl Ritmo su Sant'Alessio, coevo del Ritmo cassinese, \u00e8 canonicamente antologizzato tra i testi arcaici della letteratura italiana, quelli riguardanti i decenni a cavallo del XII e XIII secolo. \nCulto.\n\u00c8 venerato come santo dalla Chiesa ortodossa (ricorrenza 17 marzo) e da quella cattolica (17 luglio). \nDal Martirologio Romano: \"A Roma nella chiesa sul colle Aventino, sotto il nome Alessio si venera un uomo di Dio, che, come dice la tradizione, lasci\u00f2 una casa ricca per diventare povero e mendicare in incognito l'elemosina\". \nAvendo Alessio prestato a lungo servizio presso l'ospedale di Edessa, nel XIV secolo i Lollardi di Anversa presero il nome di Alessiani e, nel XVII secolo, i \"Fratelli Celliti\" gli intitolarono la chiesa del loro convento di Aquisgrana e iniziarono a chiamarsi \"Alessiani di Aquisgrana\".\nLa sua testa \u00e8 venerata nel monastero di Santa Laura del Peloponneso."}
{"id": "525883", "revid": "287204", "url": "https://it.wikipedia.org/wiki?curid=525883", "title": "Jasenovac", "text": "Jasenovac \u00e8 un comune della regione di Sisak e della Moslavina in Croazia. Situato a pochi chilometri dal confine con la Bosnia ed Erzegovina, alla confluenza del fiume Una nella Sava, il suo nome in lingua croata significa \"bosco di frassini\", pianta che compare anche nello stemma della citt\u00e0.\nNel 2001 la municipalit\u00e0 contava 2.391 abitanti, circa il 30% in meno dell'ultimo censimento prima dello scoppio della guerra (3600 ab. nel 1991), e oltre il 60% della popolazione ha pi\u00f9 di 60 anni. Attualmente il sindaco \u00e8 Marija Ma\u010dkovi\u0107, dell'Unione Democratica Croata (HDZ). Il Consiglio comunale \u00e8 formato da 15 membri, mentre Zoran Prpi\u0107 \u00e8 il presidente.\nA circa 8\u00a0km, a Novska, passa l'autostrada Lubiana-Zagabria-Belgrado, che fa parte del corridoio paneuropeo X (Salisburgo-Salonicco). Nei pressi del paese, durante il periodo dello Stato Indipendente di Croazia (NDH), \u00e8 stato costruito dagli Ustascia un campo di concentramento."}
{"id": "525892", "revid": "1305772", "url": "https://it.wikipedia.org/wiki?curid=525892", "title": "La regina Margot", "text": ""}
{"id": "525894", "revid": "56120", "url": "https://it.wikipedia.org/wiki?curid=525894", "title": "Service level agreements", "text": ""}
{"id": "525897", "revid": "110157", "url": "https://it.wikipedia.org/wiki?curid=525897", "title": "Primi ministri del Montenegro", "text": "Il primo ministro del Montenegro (in montenegrino: \"Premijer Crne Gore\") \u00e8 il capo del governo del Montenegro. Il suo ruolo \u00e8 di coordinare l'azione governativa e di presentare il programma del governo al parlamento, inclusa la rosa dei ministri.\nLe dimissioni del primo ministro causano la caduta del governo.\nL'attuale primo ministro \u00e8 Zdravko Krivokapi\u0107, indipendente di centro-destra sostenuto dalle coalizioni Per il futuro del Montenegro, La pace \u00e8 la nostra nazione e Nero su Bianco, che \u00e8 in carica dal 4 dicembre 2020.\nStoria dell'incarico.\nIl primo governo moderno del Montenegro nasce il 20 marzo 1879 durante il Principato del Montenegro e il capo del governo era chiamato presidente del Consiglio dei ministri. Il 28 agosto 1910 il Montenegro fu proclamato Regno. Sia durante il principato che durante il regno, l'incarico non era molto importante o influente, anzi dipendeva totalmente dal volere del principe (poi re) Nicola I del Montenegro.\nCon la capitolazione del Montenegro il 15 gennaio 1916 nella prima guerra mondiale il governo si rec\u00f2 in esilio.\nAlla fine della guerra l'Assemblea di Podgorica decise l'unione del Montenegro al nascente Regno dei Serbi, Croati e Sloveni.\nSotto il regime comunista che govern\u00f2 la Jugoslavia negli anni della guerra fredda, il Montenegro ottenne un suo governo semi-indipendente da Belgrado il 7 marzo 1945 e la carica prese il nome di ministro per il Montenegro. In seguito il capo del governo fu chiamato primo ministro e dal 1953 presidente del Consiglio esecutivo e nel 1991 con la fine del comunismo la carica torn\u00f2 primo ministro."}
{"id": "525902", "revid": "1632387", "url": "https://it.wikipedia.org/wiki?curid=525902", "title": "Economia d'Italia", "text": "Leconomia d'Italia, a partire dal secondo dopoguerra, ha conosciuto profondi cambiamenti strutturali, che nei decenni successivi l'hanno resa una delle maggiori potenze economiche mondiali, grazie ad un continuo processo di crescita economica durato fino alla met\u00e0 degli anni novanta del XX secolo.\nDurante questa fase, il progressivo ridimensionamento del settore primario (agricoltura, allevamento e pesca) a favore di quello industriale e terziario (in particolare, nel periodo del \"boom economico\", negli anni cinquanta-settanta) si \u00e8 accompagnato a profonde trasformazioni nel tessuto socio-produttivo, in seguito a massicce migrazioni dal Meridione verso le aree industriali del Centro-Nord grazie anche a una nuova forte spinta all'urbanizzazione, legate alla parallela trasformazione del mercato del lavoro.\nLa fase di industrializzazione \u00e8 arrivata a compimento negli anni ottanta ed \u00e8 cominciata la \"terziarizzazione\" dell'economia italiana, con lo sviluppo dei servizi bancari, assicurativi, commerciali, finanziari e della comunicazione.\nNegli anni 2000 l'economia italiana entra in una fase di sostanziale stagnazione, caratterizzata da una crescita estremamente bassa. Infine sul finire del decennio, come effetto della crisi economica globale, il Paese entra in un periodo di vera e propria recessione negli anni 2012 e 2013. Per il 2014 la crescita \u00e8 stata dello 0,1%, per il 2015 dello 0,7%, nel 2016 ha superato lo 0,9%, nel 2017 ha raggiunto l'1,6%, nel 2018 \u00e8 cresciuto dello 0,9% e nel 2019 \u00e8 prevista una crescita dello 0,3%.\nStruttura economica.\nL'economia italiana \u00e8 una delle maggiori al mondo per dimensione; nel 2012 era infatti ottava per prodotto interno lordo nominale e decima a parit\u00e0 di potere d'acquisto. L'Italia \u00e8 inoltre un Paese fortemente orientato al commercio estero, essendo decima al mondo per valore delle esportazioni e dodicesima per valore delle importazioni.\nL'industria italiana \u00e8 dominata da piccole e medie imprese (PMI), per lo pi\u00f9 di tipo manifatturiero, mentre le grandi imprese sono poche. Si tratta del cosiddetto dualismo industriale. Di recente, le PMI sono state messe sotto pressione dalla crescente concorrenza proveniente dai Paesi emergenti, soprattutto quelli dell'Asia orientale (Cina, Vietnam, Thailandia), che proprio sul settore manifatturiero hanno puntato per il loro sviluppo, grazie al basso costo del lavoro. Le imprese italiane hanno reagito in parte esternalizzando la produzione o delocalizzandola in Paesi in via di sviluppo, in parte puntando su produzione di qualit\u00e0. Inoltre, a partire dalla fine degli anni '90 l'Italia ha cominciato ad introdurre norme per deregolare il mercato del lavoro, rendendolo particolarmente flessibile.\nIl sistema economico italiano \u00e8 caratterizzato inoltre da alcune peculiarit\u00e0: l'elevato debito pubblico in proporzione al prodotto interno lordo (nel 2012 al 127%), l'elevata pressione fiscale (nel 2012 attestata al 44%), la presenza di una vasta economia sommersa legata in parte alla corruzione politica e alla criminalit\u00e0 organizzata.\nNel 2017 il reddito pro capite medio lordo mensile (22226 \u20ac annuo) \u00e8 stato pari a 1.852,16 \u20ac mentre lo stipendio medio netto pro capite ha superato i 2.215\u20ac (Istat).\nL'Italia inoltre nel 2014, in base ai dati delle banche centrali riportati dal Credit Suisse Global Wealth Report Databook October 2014, detiene circa il 5% della ricchezza netta globale e si colloca al settimo posto di poco staccata da Francia, Germania e Gran Bretagna, che hanno pi\u00f9 popolazione, con 12.58 trilioni di $. Per ricchezza netta media pro capite \u00e8 tredicesima al mondo e come mediana terza. In base alle ultime stime della Banca d'Italia ed ISTAT la ricchezza nazionale italiana sarebbe ancor pi\u00f9 grande di almeno 0,7 trilioni di \u20ac dato che non venivano sino ad ora calcolati alcuni tipi di annessi immobiliari. Questo consentirebbe di superare in valore Germania, Francia e Gran Bretagna considerando la svalutazione della sterlina a partire dal 2016.\nSettore primario: agricoltura, allevamento, pesca, estrazione.\nAgricoltura.\nLa superficie agricola italiana \u00e8 pari a 17,8 milioni di ettari, di cui 12,7 utilizzati. La superficie agricola utilizzata si concentra soprattutto nel Mezzogiorno (45,7%). Da notare che il 10% della manodopera agricola \u00e8 straniera.\nNel 2010 il valore complessivo della produzione agricola era pari 48,9 miliardi di euro. Per quanto riguarda la produzione vegetale, che incide per 25,1 miliardi, i maggiori prodotti in termini di valore sono stati il vino (1803 milioni di euro), il granoturco (1434), l'olio (1398) e i pomodori (910). Per quantit\u00e0 prodotte, invece, i prodotti principali dell'agricoltura italiana sono il granoturco (84 milioni di quintali), i pomodori (66), il frumento duro (38) e l'uva da vino (35).\nAl 2016 il fatturato del settore agroalimentare (comprensivo di Selvicoltura, pesca e Bevande) \u00e8 stato stimato al valore dei 130 miliardi di euro, occupando circa 385.000 persone e confermandosi in linea con i dati tendenziali del quadriennio precedente. Il fatturato aggregato delle imprese di settore al 2017 si attesta intorno ai 135 miliardi di euro.\nProblemi.\nFattori naturali.\nL'agricoltura italiana \u00e8 penalizzata da diversi fattori ambientali; se non ci fossero questi ultimi, le attivit\u00e0 agricole potrebbero avere una maggiore produttivit\u00e0.\nAgricoltura di sussistenza.\nIn molte regioni italiane si pratica ancora l'agricoltura di sussistenza: nel Molise, ad esempio, dove i terreni sono montuosi, collinari e aridi, l'agricoltura \u00e8 generalmente organizzata in aziende di modeste dimensioni, pertanto quest'attivit\u00e0 agricola \u00e8 scarsamente meccanizzata e razionalizzata.\nAllevamento.\nNel comparto della produzione di origine animale spiccano latte di vacca e di bufala (4.040 milioni di euro per 11.200 migliaia di tonnellate), carni bovine (3.109 e 1.409 rispettivamente), carni suine (2.459 e 2.058) e pollame (2.229 e 1.645).\nI bovini risultato il punto debole dell'allevamento italiano, mentre \u00e8 stabile quello degli ovini e dei caprini ed \u00e8 in espansione quello dei suini, dei conigli e del pollame.\nPesca.\nLa produzione complessiva della pesca marittima e lagunare, comprensiva di crostacei e molluschi, si attesta nel 2010 a 2.247 milioni di euro.\nRisorse minerarie.\nL'Italia ha scarse risorse minerarie: oggi, peraltro, conviene importare i minerali dall'estero piuttosto che estrarre i giacimenti presenti in Italia. Ad esempio, \u00e8 cessata l'estrazione del mercurio dal monte Amiata, in Toscana.\nCi sono importanti giacimenti di ferro stimati in 40 e 100 milioni di tonnellate ed estratti sin dai tempi pi\u00f9 antichi nell'isola d'Elba e in Valle d'Aosta, di carbone con riserve di 500 milioni di tonnellate e di petrolio con circa 1,4 miliardi di barili (in Basilicata vi \u00e8 il giacimento di petrolio su terraferma pi\u00f9 grande d'Europa, che con i suoi 104.000 barili al giorno copre circa il 7% del fabbisogno nazionale), anche se possiede il giacimento di titanio pi\u00f9 grande d'Europa con oltre 400 milioni di tonnellate di rutilio.\nVenivano inoltre estratti piombo e zinco in Sardegna, bauxite in Abruzzo e in Puglia, rame in Toscana.\nL'estrazione di gas naturale, soprattutto nella valle del Po e al largo del mar Adriatico, pur costituendo la principale risorsa estrattiva del Paese \u00e8 in continuo e inarrestabile calo tanto per l'esaurimento dei giacimenti esistenti, quanto per normative ambientali che limitano lo sfruttamento dei giacimenti pi\u00f9 sensibili.\nComunque, in caso di estrazione avvenuta dei minerali in Italia, la produzione di essi \u00e8 del tutto insufficiente alla domanda interna.\nLa situazione \u00e8 migliore per i minerali non metallici: si estraggono salgemma e sale marino in Sicilia, Puglia, Toscana, Sardegna e Calabria; l'estrazione di zolfo in Sicilia \u00e8 cessata del tutto nel 1986.\nLa produzione di marmi di ogni genere \u00e8 invece importante: vengono largamente esportati i marmi bianchi delle Alpi Apuane, il rosso di Verona e il granito rosso o rosa di Baveno.\nL'Italia \u00e8 anche un forte importatore di energia.\nAuto-approvvigionamento agro-alimentare.\nL'Italia, purtroppo, non \u00e8 autosufficiente nel settore agroalimentare: infatti, nonostante la diversit\u00e0 dei prodotti agricoli coltivati da essa, la bilancia commerciale agroalimentare \u00e8 in perdita dal 1970. Comunque il saldo negativo della bilancia agroalimentare ha mostrato un sensibile miglioramento nel periodo 2007-2011 (-11,3%), dovuto pi\u00f9 al miglioramento del saldo negativo della bilancia dell'industria alimentare (-4,2%) che non al peggioramento di quello del settore agricolo (+28,1%). Inoltre il saldo negativo della bilancia agroalimentare, dovute a cause strutturali, diminuisce in fasi recessive e aumenta in fasi espansive. Solo nel 2021 questo problema sembra risolto, dal momento che nei primi sei mesi di quell'anno le esportazioni sono state di 24,81 miliardi di euro, a fronte di 22,95 miliardi per le importazioni.\nPercentuali del fabbisogno agroalimentare coperto dalla produzione nazionale.\nAnni 2000\nAnni 2010\nLegenda:\nDettagli per prodotto agricolo.\nGli unici prodotti agricoli che sono risultati sufficienti ai consumi interni sono:\nNon sempre gli ortaggi sono stati sufficienti al fabbisogno interno, secondo il rapporto del Centro Studi Confagricoltura: hanno coperto infatti il 98% del fabbisogno nel 2013 e il 99% nel 2015; mentre nel 2012 e nel 2014 erano appena sufficienti e nel 2016 poco pi\u00f9 che sufficienti.\nTutti gli altri prodotti agroalimentari devono essere importati, ad esempio:\nComplessivamente nel 2012 l'Italia ha importato circa 11 milioni di tonnellate di cereali su circa 17 milioni di tonnellate richieste dal fabbisogno cerealicolo italiano.\nAltri prodotti agroalimentari insufficienti alle richieste interne sono:\nAuto-approvvigionamento da parte dell'allevamento.\nInsufficienti al fabbisogno interno, in generale, sono anche i prodotti dell'allevamento. Questa \u00e8 la tabella delle percentuali del fabbisogno coperto dalla produzione nazionale.\nLegenda:\nCause del problema.\nOltre ai problemi gi\u00e0 discussi, quelli che riducono la produttivit\u00e0 dei campi, abbiamo altre cause dell'insufficienza agro-alimentare in Italia.\nAuto-approvvigionamento agro-alimentare a livello regionale.\nCome \u00e8 facile capire, ci sono regioni italiane la cui agricoltura non \u00e8 in grado di soddisfare le richieste interne.\nLa Lombardia, ad esempio, nel 2012 \u00e8 stata in grado di soddisfare solo per il 60% il fabbisogno agro-alimentare interno, mentre la Sardegna \u00e8 costretta ad importare i 2/3 delle derrate agro-alimentari consumate.\nPer contro il Molise, nonostante l'agricoltura di sussistenza, riesce generalmente a soddisfare il fabbisogno agro-alimentare interno, anche se solo una piccola parte dei prodotti agro-alimentari viene esportata.\nAuto-approvvigionamento da parte della pesca.\nNemmeno il pescato italiano \u00e8 sufficiente alle richieste interne. Secondo un rapporto targato Coop del 2013, infatti, il pesce lavorato ha coperto solo il 16% del fabbisogno interno, mentre il pesce congelato ha coperto solo il 41% del fabbisogno interno.\nSettore secondario: industria, edilizia, artigianato.\nLa specificit\u00e0 dell'industria italiana consiste nella lavorazione e nella produzione di manufatti, principalmente in aziende medio-piccole di propriet\u00e0 familiare. Le industrie meccaniche (auto, moto, macchine utensili, elettrodomestici), della difesa (elicotteri, sistemi di difesa, armi leggere, blindati), chimiche (Enichem, SNIA, farmaceutica), elettroniche, della moda, del tessile, del cuoio, del mobile, delle costruzioni navali, metallurgiche e agroalimentari sono quelle pi\u00f9 rilevanti per l'economia italiana. Storicamente, un peso notevole, nell'economia italiana, ha l'industria delle costruzioni e delle lavorazioni collegate (industria estrattiva, cementiera, impiantistica, ecc.). Le maggiori produzioni industriali sono situate nelle regioni Lombardia, Piemonte, Veneto ed Emilia-Romagna.\nIl Nord, e in particolare il Nord-Ovest, ha tradizionalmente costituito il nucleo dell'industria italiana. I benefici chiave includono: la facilit\u00e0 degli scambi commerciali con il resto d'Europa, la produzione di energia idroelettrica grazie alla presenza delle Alpi, ed ampio terreno pianeggiante. Per esempio una delle pi\u00f9 grandi industrie italiane, la FIAT, si trova a Torino.\nA partire dall'ultimo decennio del Novecento sono sorte attivit\u00e0 industriali che hanno visto protagoniste prevalentemente imprese di media e piccola dimensione costituite in distretti industriali nel Nord-Est del Paese e lungo la dorsale adriatica (il ), al punto da costituire una delle caratteristiche peculiari dell'economia italiana.\nL'industria pesa poco pi\u00f9 di 1/3; ma se da questa si escludono le attivit\u00e0 legate alle costruzioni, la percentuale scende a circa 1/4. Attualmente l'industria italiana \u00e8 fortemente orientata al settore motoristico (auto, moto, ricambi e accessori), cantieristico navale (con imprese come Fincantieri (uno dei leader mondiali nella sua categoria), Isotta Fraschini Motori, C.R.D.A., chimico, della gomma (Pirelli), metallurgico Arcelor-Mittal, TenarisDalmine (della Tenaris), Acciaierie di Terni (della ThyssenKrupp), farmaceutico (Menarini, Artsana, Angelini ACRAF), energetico (Enel, Terna, Sorgenia), della difesa (Leonardo in cui sono confluite AgustaWestland e OTO Melara), la bresciana Fabbrica d'Armi Pietro Beretta e agroalimentare. Importante \u00e8 anche l'industria petrolchimica, dominata dall'ENI.\nL'Italia \u00e8 storicamente uno dei paesi leader nella produzione e nel design di automobili e ciclomotori con imprese automobilistiche come il Gruppo Fiat, che include Alfa Romeo, Lancia, Fiat, Ferrari, Maserati ed Iveco. Il gruppo Fiat \u00e8 stato diviso in due nel 2011 nella societ\u00e0 italo-statunitense Fiat Chrysler Automobiles per le automobili e nella societ\u00e0 italo-statunitense CNH Industrial con le controllate Iveco e Case New Holland per i veicoli commerciali e industriali. Importante \u00e8 anche la produzione di auto della Lamborghini, del gruppo tedesco Audi.\nL'industria italiana produce anche motociclette e scooter, grazie ad aziende come Piaggio, Aprilia, Ducati (gruppo Audi), Italjet, Cagiva, Garelli. Non meno rilevante \u00e8 il settore degli elettrodomestici, con grandi gruppi di livello internazionale come Candy (della cinese Haier) ed Indesit Company (della americana Whirlpool Corporation), ed altre piccole e medie imprese del settore (Argoclima, Bompani, Glem Gas, Polti, Smeg).\nL'industria elettronica \u00e8 rappresentata da STMicroelectronics (italo-francese, produce semiconduttori) e da alcune piccole aziende produttrici di computer (Olidata, Olivetti) e di elettronica di consumo (Hantarex, Mivar, S\u00e8leco, Videocolor, NGM, Brondi).\nL'Italia \u00e8 rinomata in tutto il mondo per i suoi prodotti di lusso nel campo della moda. Tra i marchi pi\u00f9 famosi ci sono: Gucci, Prada, D&amp;G, Armani, Versace, Kiton, Valentino per l'abbigliamento; Ferragamo, Cesare Paciotti, Tod's per le calzature; Luxottica, Safilo per gli occhiali, ma la produzione \u00e8 ricca anche nei campi della gioielleria e degli accessori di moda.\nIn Italia operano anche multinazionali estere del settore chimico e farmaceutico tra cui: Procter &amp; Gamble, Solvay Group, 3M, Bayer, GlaxoSmithKline, Dow Chemical, DuPont, Basf, Henkel Sud, Exxon Chemical Mediterranea, BBR Holding.\nIn ogni caso l'Italia soffre la concorrenza delle industrie delle economie emergenti che, grazie al basso costo della manodopera, riescono ad essere molto competitive. Infatti, nonostante le grandi punte di eccellenza dell'economia italiana, questa \u00e8 costituita in gran parte da una produzione che non richiede grande capitale umano n\u00e9 ha una grande spesa in ricerca e sviluppo, e quindi soffre pi\u00f9 di altre la concorrenza del basso costo asiatico. Imprese che al contrario sarebbero quasi immuni a tale concorrenza sono le imprese Hi-tech e informatiche, non molto presenti in Italia. Bisogna dire inoltre che l'alto livello di tassazione e il frazionamento dell'attivit\u00e0 produttive in imprese medio-piccole, che fanno fatica a fare ricerca, oltre a vari problemi come la penuria di infrastrutture e la macchinosa burocrazia, non aiutano le aziende a competere.\nSettore terziario: servizi, finanza, turismo.\nIn Italia i servizi rappresentano il settore pi\u00f9 importante dell'economia, sia per numero di occupati (il 67% del totale) che per valore aggiunto (il 71%). Il settore \u00e8, inoltre, di gran lunga il pi\u00f9 dinamico: oltre il 51% delle oltre 5.000.000 di imprese operanti oggi in Italia appartiene al settore dei servizi, e il 45,8% all'area Confcommercio; ed in questo settore nascono oltre il 67% delle nuove imprese.\nImportantissime attivit\u00e0 in Italia sono il turismo, il commercio, i servizi alle persone e alle imprese (terziario avanzato). Quest'ultima attivit\u00e0 \u00e8 maggiormente sviluppata nelle grandi citt\u00e0 e nelle regioni economicamente pi\u00f9 avanzate. I principali dati settoriali nel 2006: per il commercio vi sono 1.600.000 imprese, pari al 26% del tessuto imprenditoriale italiano, e oltre 3.500.000 unit\u00e0 di lavoro. Trasporti, comunicazioni, turismo e consumi fuori casa, oltre 582.000 imprese, pari al 9,5% del tessuto imprenditoriale, quasi 3.500.000 di unit\u00e0 di lavoro. Servizi alle imprese: 630.000 imprese registrate, pari al 10,3% del tessuto imprenditoriale, oltre 2.800.000 unit\u00e0 di lavoro.\nIl settore bancario ha conosciuto, nel primo decennio del 2000, una diminuzione del numero degli occupati, soprattutto per la diffusione delle nuove tecnologie informatiche. Il settore finanziario conserva, comunque, un ruolo centrale nel capitalismo italiano in quanto, spesso, i gruppi bancari sono proprietari di importanti industrie, societ\u00e0 di assicurazioni, beni immobili e gruppi editoriali. Il settore finanziario \u00e8 da alcuni anni protagonista di una forte tendenza alla concentrazione tra le banche e le assicurazioni.\nBilancia dei pagamenti.\nCome si pu\u00f2 osservare nel grafico, l'Italia, dopo aver goduto di surplus del conto corrente per gran parte degli anni novanta, a partire dal 2000 ha registrato disavanzi, con un andamento irregolare, ma tendente al peggioramento per circa un decennio. In particolare, nel 2010, il deficit del conto corrente ha raggiunto il 3,5% del PIL, il peggior dato dall'inizio del 1981. A partire dal 2012, tuttavia, con la seconda fase della recessione, il deficit si \u00e8 notevolmente ridotto e si \u00e8 trasformato in un surplus nel biennio 2013-2014, per la prima volta dalla fine degli anni novanta.\nScomponendo il disavanzo delle partite correnti italiano nelle sue tre sezioni principali si nota che:\nLa posizione netta sull'estero.\nPer quanto riguarda la posizione netta sull'estero del Paese, ovvero la differenza tra le attivit\u00e0 finanziarie detenute dagli italiani all'estero e quelle detenute dagli stranieri in Italia, alla fine del 2014 si attestava al -24,5% del PIL, in miglioramento rispetto al 2013, che aveva segnato il record negativo dall'inizio delle serie storiche nel 1998 (-25,3 %). Infatti, partendo da valori tra -9,1% e -4,6% del PIL alla fine degli anni novanta, a partire dal 2002 la posizione netta sull'estero dell'Italia \u00e8 andata peggiorando, con particolare intensit\u00e0 negli anni fino al 2009. Dopo una stabilizzazione negli anni 2010-11, si attesta un nuovo peggioramento a partire dal 2012..\nCommercio estero.\nL'Italia ha un'economia fortemente orientata al commercio estero. Nel 2012, infatti, risulta il nono Paese esportatore ed il dodicesimo importatore nel mondo; detiene il 7,9% dei flussi di esportazioni intra-Ue e l'11,6% delle esportazioni di paesi Ue verso il resto del mondo. Nello stesso anno, secondo dati del Fondo Monetario Internazionale, il saldo del conto delle partite correnti, \u00e8 risultato negativo per 78,812 miliardi di dollari americani, pari al 3,41% del PIL. Nel 2007 le esportazioni contribuivano al 29,24% del Prodotto interno lordo, valori leggermente pi\u00f9 alti di Francia e Regno Unito (intorno al 26%), ma considerevolmente pi\u00f9 basso rispetto al 47,21% della Germania. Le importazioni, invece, valgono il 29,48% del PIL, valore molto simile a quelli britannici e francesi, ma notevolmente pi\u00f9 basso di quello tedesco (40,01%).&lt;br&gt;Tra il 1960 e il 2016 la bilancia commerciale dell'Italia \u00e8 stata in media in attivo per un valore pari allo 0,59% del prodotto interno lordo, con un mino del -3,76% nel 1974 e un miglior risultato del 4,54% nel 1996.\nNel 1992 per la prima volta si registr\u00f2 un modestissimo avanzo, decuplicato durante l'anno seguente per effetto della svalutazione della lira italiana (quella del settembre '92 e le successive) e della riduzione delle importazioni per la contrazione della domanda interna.\nTra il 2005 e il 2008 le esportazioni italiane sono aumentate del 16,6% in valore medio unitario e del 5,5% in volume. Le importazioni, invece, pur essendo aumentate soltanto dello 0,5% in volume sono cresciute del 22,9% in valore medio unitario, in gran parte a causa dell'aumento dei prezzi delle materie prime. Nel 2009, anno di crisi, mentre il valore medio unitario dell'import-export \u00e8 rimasto quasi stabile, in leggera flessione, si \u00e8 avuto un forte crollo dei volumi commerciali scambiati con l'estero, in particolare per quanto riguarda le esportazioni. Nel 2012 la bilancia commerciale italiana \u00e8 tornata attiva, risultando in quell\u2019anno la trentunesima a livello mondiale. Nel 2013 l'export italiano \u00e8 tornato ai livelli pre-crisi e nello stesso anno il surplus commerciale \u00e8 risultato il sedicesimo pi\u00f9 alto del mondo, nel 2014 il decima e nel 2015 l\u2019ottavo. Nel 2016 la bilancia commerciale italiana ha registrato un attivo di 51,566 miliardi di euro (in crescita di quasi 10 miliardi rispetto all\u2019avanzo di 41,807 miliardi del 2015), il livello pi\u00f9 alto dal 1991, anno di inizio della serie storica.\nNel 2016, per il decimo anno consecutivo da quando l\u2019International Trade Centre (agenzia dell\u2019UNCTAD e del Wto) di Ginevra ha cominciato la sua indagine, l\u2019Italia si conferma il secondo Paese pi\u00f9 competitivo nel commercio mondiale dopo la Germania: il \"Trade Performance Index 2016\", infatti, sulla base di un confronto tra 189 Paesi e 14 settori, assegna all\u2019Italia due primi posti, cinque secondi posti, un terzo posto e un quinto posto per migliore competitivit\u00e0 commerciale in altrettanti settori esaminati.\nEsportazioni.\nLe esportazioni si rivolgono principalmente ai Paesi dell'Unione europea, tra cui Germania (12,8%), Francia (11,2%), Spagna (6,6%) e Regno Unito (5,3%). La quota di esportazioni verso gli Stati Uniti \u00e8 del 6,3%. Le principali esportazioni italiane riguardano macchinari ed apparecchi (19,425% delle esportazioni italiane nel 2009), prodotti tessili, abbigliamento, pelli e accessori (11,66%), metalli di base e prodotti in metallo (11,36%), mezzi di trasporto (10,42%) e prodotti alimentari, bevande e tabacco (7,05%).\nMolti sono i prodotti italiani famosi nel mondo, formando quello che viene comunemente indicato come Made in Italy.\nNel settore alimentare, il Paese eccelle per i vini, la pizza, i formaggi ed i salumi. Molti di questi prodotti di qualit\u00e0 in cui l'Italia si \u00e8 specializzata sono spesso classificati come DOC. Questo certificato DOC, che viene attribuito dall'Unione europea, assicura che il luogo di tutto il processo produttivo sia riconosciuto. Questa certificazione \u00e8 considerata importante da parte dei produttori e dei consumatori, al fine di evitare confusione con prodotti di bassa qualit\u00e0 prodotti in serie, ad esempio la Cambozola, in Germania l'imitazione della Gorgonzola.\nL'Italia \u00e8 conosciuta anche per le sue case di moda.\nFerrari, Maserati Lamborghini, ma anche Alfa Romeo sono tutti nomi associati con il massimo della tecnologia nella produzione di auto.\nNel campo degli armamenti l'Italia \u00e8 l'ottavo paese per export di sistemi di difesa e armi e secondo per armi leggere con multinazionali come Leonardo, AgustaWestland (uno dei leader mondiali nella produzione di elicotteri confluita in Leonardo-Finmeccanica dal 2016), OTO Melara (confluita in Leonardo-Finmeccanica dal 2016), Fabbrica d'Armi Pietro Beretta.\nAnche nel campo della cantieristica navale l'Italia ha il suo peso, con Imprese come Fincantieri (uno dei leader mondiali nella sua categoria), Isotta Fraschini Motori, C.R.D.A., ecc. L'export Italiano per\u00f2 opera anche in altri settori come la produzione di componentistica per auto e casa,uno dei leader mondiali nella produzione e esportazione di ciclomotori con imprese come Piaggio, Aprilia, Ducati, italjet, Cagiva, Garelli, ecc.\nL'Italia \u00e8 anche uno dei maggiori produttori nel campo della siderurgia, nel Tarantino ad esempio \u00e8 presente il pi\u00f9 grande impianto siderurgico d'Europa. Attualmente l'impresa Riva \u00e8 la 14a impresa a livello mondiale nella produzione di acciaio. L'export italiano copre anche settori come elettrodomestici per la casa con marche come Rex, Smeg, Indesit, Ariete e San Giorgio o nel campo dell'elettronica con imprese come ST Microelectronics.\nImportazioni.\nLe importazioni riguardano in particolare i mezzi di trasporto (12,24%), sostanze e prodotti chimici (8,98%), metalli di base e prodotti in metallo (8,65%), il petrolio greggio (8,50%), e computer, apparecchi elettronici e ottici (7,89%). Vi sono anche consistenti importazioni nel settore tessile (7,65%) ed alimentare (7,88%).\nIl 16% delle importazioni proviene dalla Germania, seguita dalla Francia (8,6%), dalla Cina (6,2%), dai Paesi Bassi (5,3%), dalla Libia (4,6%) e dalla Russia (4,3%), queste ultime due a causa delle importazioni di gas e petrolio, di cui l'Italia \u00e8 quasi del tutto priva.\nInflazione.\nDurante gli anni settanta, l'inflazione sal\u00ec a livelli molto elevati in quasi tutti i Paesi industrializzati, compresa l'Italia, dove raggiunse cifre pi\u00f9 alte che altrove, superando in alcuni anni il 20%. Ancora nel 1981 il tasso d'inflazione era del 21,8%. Nel corso della prima met\u00e0 del decennio i Governi si impegnarono per ridurre il tasso d'inflazione attuando politiche restrittive. Nel 1987, infatti, l'inflazione fu del 4,7%.\nUn'ulteriore stretta fu data nella seconda met\u00e0 degli anni Novanta, con l'obiettivo di rispettare i vincoli stabiliti dal trattato di Maastricht. Da allora, l'Italia ha mantenuto un tasso intorno al 2%, perfettamente in linea con i parametri di Maastricht e con i grandi Paesi europei. A tal proposito, \u00e8 necessario ricordare che dal 1999 l'Italia non svolge pi\u00f9 una politica monetaria autonoma, in quanto questa \u00e8 di competenza della Banca centrale europea, la quale ha per statuto il mantenimento di un tasso di inflazione inferiore al 2% annuo.\nNel 2008 i grandi aumenti dei prezzi delle materie prime, dei prodotti alimentari e dell'energia hanno fatto salire l'inflazione in tutto il mondo ed in Italia essa \u00e8 arrivata al 3,3%, per poi crollare drasticamente allo 0,8% l'anno successivo a causa della crisi mondiale. Da allora l'inflazione \u00e8 tornata a salire gradualmente raggiungendo il 3,3% nel 2012, ma subendo una brusca frenata nel 2013 (1,3%).\nIl primo semestre del 2020 \u00e8 stato segnato dall'aumento tendenziale dei prezzi dei generi alimentari, in particolare di quelli non lavorati. Dal 2012 al 2019 il prezzo medio del pane \u00e8 rimasto sostanzialmente stabile intorno ai 3 euro/chilogrammo, ma con una variabilit\u00e0 geografica superiore al 50% e un prezzo pari a 15 volte il costo della materia prima.\nOccupazione.\nL'Italia e la sua economia possono contare su una forza lavoro di oltre 25 milioni di persone, la ventunesima al mondo. Secondo i dati del 2013, il 3,6% della forza lavoro \u00e8 occupata nell'agricoltura, il 27,3% nell'industria ed il 69,1% nei servizi. Rispetto al 1995 (valori pari a 6%, 30,9% e 63,1% rispettivamente) si registra una diminuzione della quota di occupati nei settori primario e secondario a favore del settore terziario, tendenza questa comune a tutti i Paesi industrializzati. Inoltre, secondo i dati Eurostat riferiti al 2013, il 22,3% degli occupati risulta lavoratore autonomo, contro appena il 14,4% della media europea; tuttavia, solo il 29% dei lavoratori autonomi italiani ha dei dipendenti, familiari inclusi. I lavoratori part-time sono il 17,9% del totale (il 31,9% tra le sole donne) ed il 13,2% ha un contratto a tempo determinato (appena al di sotto della media europea del 13,8%).\nIl tasso di occupazione si attesta nel 2013 al 59,8%, ai minimi dal 2002, quando era pari al 59,4%. La crisi cominciata nel 2009 ha infatti interrotto una lunga crescita del tasso di occupazione passato dal 55% del 1995 al 63% del 2008. Il dato italiano rimane comunque molto inferiore alla media europea, che \u00e8 del 68,3%, e superiore solo a quello di Grecia, Croazia e Spagna. Forti sono le differenze tra il tasso di occupazione maschile (69,8% nel 2013) e quello femminile (49,9% nello stesso anno. Tuttavia, se il tasso di occupazione maschile \u00e8 calato di 6 punti dal picco del 2007 ed \u00e8 oggi al valore pi\u00f9 basso dall'inizio delle serie storiche nel 1993, quello femminile \u00e8 invariato rispetto al 2007 e di soli 0,7 punti percentuali inferiori rispetto al picco raggiunto nel 2008. Peraltro, notevoli sono i miglioramenti rispetto al 1993, quando il tasso di occupazione femminile era pari ad appena il 38,6%. La disoccupazione \u00e8 aumentata da fine anni 1990 e quindi con essa \u00e8 calata anche l'occupazione a causa dell'abolizione dell'obbligo di leva, in quanto chi lo espletava era considerato tra gli occupati. L'obbligo di leva abolito incide negativamente per circa un 2% sul tasso di disoccupazione.\nLa disoccupazione, che in passato aveva raggiunto anche valori elevati, \u00e8 scesa costantemente fino a toccare il minimo del 6,1% nel 2007. A partire dal 2008 la disoccupazione ha ricominciato a salire per effetto della crisi economica, giungendo al 12,2% nel 2013, ai massimi dal dopoguerra. Il valore medio italiano era superiore sia alla media dell'Unione Europea del periodo corrispondente (10,8%) che a quella francese (10,3%), tedesca (5,3%) e inglese (7,5%), ma inferiore al tasso di disoccupazione spagnolo (26,1%). Nel settembre 2015, il tasso di disoccupazione ha raggiunto, per la prima volta dal 2013, un valore inferiore al 12% (attestandosi all'11.9%). Nel novembre 2015 si \u00e8 registrato un ulteriore calo del tasso di disoccupazione, che si \u00e8 ridotto all'11,3%, mentre la disoccupazione giovanile si attesta al 38,1%. Tuttavia, il tasso di disoccupazione, se scomposto a livello regionale, presenta fortissime differenze tra Nord e Sud, variando tra il 4,4% della Provincia di Bolzano ed il 22,2% della Calabria. Pi\u00f9 precisamente, nel 2013 il tasso di disoccupazione era pari al 7,7% nel Nord-Est, all'8,9% nel Nord-Ovest, al 10,9% nel Centro, al 19,6% nel Sud e al 20% nelle Isole. A febbraio 2018 la disoccupazione si attesta in calo al 10,9%. A maggio 2019 la disoccupazione cala al 9,9%.\nLe associazioni di categoria.\nI lavoratori possono affidare la rappresentanza delle loro posizioni ai sindacati, la cui esistenza e libert\u00e0 d'azione \u00e8 tutelata dall'articolo 39 della Costituzione italiana.\nLa maggior parte dei sindacati italiani sono raggruppati in tre grandi confederazioni: la Confederazione Generale Italiana del Lavoro (CGIL), la Confederazione Italiana Sindacati Lavoratori (CISL) e l'Unione Italiana del Lavoro (UIL), che insieme comprendono il 35% della forza lavoro. Queste confederazioni in passato erano collegate a importanti partiti politici (rispettivamente il Partito comunista italiano, la Democrazia Cristiana ed il Partito Socialista Italiano), ma hanno formalmente chiuso tali legami. A livello europeo, CGIL, CISL e UIL fanno parte della Confederazione Europea dei Sindacati (CES o, in inglese, ETUC), mentre a livello internazionale sono affiliati alla International Trade Unions Confederation (ITUC-CSI).\nSecondo dati della Confederazione Internazionale dei Sindacati (ITUC-CSI) del 2009, la CGIL conta 5.542.667 iscritti, la CISL 4.507.349 e la UIL 2.116.299, per un totale di oltre 12 milioni di iscritti.\nOggi, questi tre sindacati spesso coordinano le loro posizioni prima di affrontare le trattative con il Governo e le associazioni industriali, per meglio far pesare la loro posizione, secondo la dottrina dell'unit\u00e0 sindacale. Ci\u00f2 fa s\u00ec che le tre principali confederazioni, anche in considerazione dell'alto numero di lavoratori che rappresentano, abbiano un importante ruolo consultivo a livello nazionale nelle questioni sociali ed economiche. I principali accordi che hanno firmato sono: un patto riguardante la moderazione salariale concluso nel 1993, una riforma del sistema pensionistico nel 1995 ed un patto per l'occupazione e l'introduzione di misure per la flessibilit\u00e0 del mercato del lavoro in zone economicamente depresse nel 1996.\nDal lato delle imprese, esse sono rappresentate dalla Confindustria, nata nel 1910 ed oggi la principale organizzazione rappresentativa delle imprese manifatturiere e di servizi in Italia, raggruppando ben 116.000 imprese. A livello internazionale, essa \u00e8 affiliata all'IOE, International Organization of Employers.\nLe piccole e medie imprese sono rappresentate dalla Confapi, \"Confederazione Italiana della Piccola e Media Industria privata\" che, nata nel 1947 rappresenta oggi gli interessi di 120.000 imprese manifatturiere con 2,3 milioni di dipendenti.\nFinanza pubblica.\nIn Italia, lo Stato ha un ruolo rilevante nell'economia, con un bilancio di quasi la met\u00e0 del Prodotto interno lordo. Infatti, nel quadriennio 2006-2009 le entrate totali dello Stato sono state pari a circa 47% del PIL, in gran parte grazie alle entrate fiscali attraverso il gettito fiscale (la pressione fiscale media \u00e8 stata il 43% del PIL). Le uscite (spesa pubblica), d'altra parte, sono state maggiori, pari, in media, al 50% del PIL, generando cos\u00ec un continuo deficit pubblico con conseguente ricorso ad indebitamento sotto forma di debito pubblico.\nSecondo l'ISTAT, nel 2013 il debito pubblico italiano era pari ad oltre 2.069 miliardi, corrispondenti all 132,6% del PIL, valore pi\u00f9 alto dal dopoguerra ed in crescita per il sesto anno consecutivo, ponendo l'Italia al quarto posto al mondo nella classifica dell'indebitamento in rapporto al PIL, dietro a Giappone, Zimbabwe e Grecia.\nIl deficit pubblico, che nel 2007-2008 si era mantenuto su valori inferiori al 3% fissato dal patto di stabilit\u00e0 europeo, \u00e8 tornato a crescere in corrispondenza della grande recessione. Il deficit, infatti, \u00e8 salito gradualmente dall'1,6% del 2007 al 2,7% del 2008, fino al 5,5% del 2009, pur rimanendo a partire dal 2008 tra i pi\u00f9 contenuti nei Paesi occidentali. Nei due anni successivi, il deficit si \u00e8 in parte ridotto, attestandosi al 3,7% del 2011 e rimanendo sulla soglia limite del 3% nel 2012 e nel 2013.\nNel 2013 la spesa per interessi sul debito pubblico, anch'essa in aumento, superava gli 82 miliardi, ovvero il 5,3% del Prodotto interno lordo, in calo di 4,5 miliardi rispetto all'anno precedente.\nOrigine ed evoluzione del debito pubblico.\nLe origini dell'alto ammontare del debito dello Stato italiano vanno ricercate nella politica economica seguita tra la fine degli anni sessanta ed i primi anni ottanta, periodo che coincise prima con il rallentamento della crescita economica al termine del boom economico e poi con i periodi di recessione legati alle crisi petrolifere degli anni settanta.\nInfatti, se nel 1963 il debito pubblico italiano tocca il livello minimo dal dopoguerra (32,6% del PIL), da quel momento comincia a crescere ininterrottamente fino ai primi anni novanta. Da un lato, si assiste ad un continuo aumento della spesa pubblica, che passa dal 29% del PIL del 1960 al 53,5% del 1990. Tale maggiore spesa segue alla graduale istituzione, negli anni '60, di un esteso e costoso (la spesa in prestazioni sociali in rapporto al Prodotto interno lordo raddoppia in trent'anni) sistema di welfare state per venire incontro alle richieste dei lavoratori, ed alla messa in atto di ricette keynesiane di espansione della spesa pubblica per sostenere la produzione e dunque la crescita economica stessa (finanziamento in deficit della crescita).\nDall'altro lato, per\u00f2, non si assiste ad un parallelo aumento delle entrate statali con la pressione fiscale che, dal 25,7% del 1960, ancora nel 1985 \u00e8 pari al 34,6% del PIL, contro il 41% della media europea e il 45% della Francia. Anche la spesa per interessi sul debito aggrava il debito stesso, dovuta ad uno spread non basso (rendimenti dei BOT fino al 20%) a causa di una situazione politica interna giudicata dal di fuori non pienamente credibile e stabile gi\u00e0 a partire dagli anni settanta dopo il boom economico, proseguita poi negli anni 80 e terminata con gli attacchi speculativi alla lira nello SME dei primi anni novanta, cui l'Italia fronteggiava tramite la svalutazione della lira, lo scandalo di tangentopoli e la fine della Prima Repubblica.\nConseguenza di questa asimmetria tra entrate ed uscite nel bilancio dello Stato \u00e8 dunque un elevato deficit pubblico, che passa da una media inferiore al 2% negli anni '60 a una media rispettivamente del 5% e del 9% nella prima e nella seconda met\u00e0 del decennio successivo, per mantenersi intorno al 10-11% negli anni '80. La conseguenza fu dunque il continuo aumento del debito pubblico.\nTuttavia, durante tutti gli anni settanta il peso del debito fu mitigato dalla forte inflazione, mentre la Banca d'Italia emetteva moneta per acquistare i titoli di stato non collocati sul mercato, alimentando ulteriore inflazione. Infatti, nel 1980, l'incidenza del debito pubblico sul PIL era solo del 56,9%, sebbene tale valore fosse gi\u00e0 notevolmente maggiore di quello delle principali economie europee.\nLa situazione cambi\u00f2 nel decennio successivo. Nel 1981, con il cosiddetto \"divorzio\" tra Ministero del Tesoro e Banca d'Italia, quest'ultima non fu pi\u00f9 obbligata a pagare il debito attraverso l'emissione di moneta; Agli inizi degli anni '80 l'inflazione era molto alta e a questo si un\u00ec l'aumento spropositato della spesa pubblica. Il culmine fu raggiunto nella prima met\u00e0 degli anni novanta. Nel 1994, infatti, fu raggiunto il record di un indebitamento pubblico al 121,8% del PIL, mentre quelli di Francia, Germania e Regno Unito si attestavano rispettivamente al 49,4%, 47,7% e 43%. A questo punto la riduzione del debito non era pi\u00f9 prorogabile, soprattutto se l'Italia voleva entrare nella nascente Unione Monetaria Europea. Infatti secondo il Trattato di Maastricht, il rapporto deficit/PIL doveva essere sotto il 3%, e il rapporto debito/PIL sotto il 60%; e nel caso questi parametri non fossero rispettati, bisognava dimostrarsi in grado di avvicinarcisi il pi\u00f9 velocemente possibile. Fu cos\u00ec che a partire dal 1992 la politica economica del Paese si concentr\u00f2 principalmente sulla riduzione del disavanzo del bilancio delle amministrazioni pubbliche e sulla conseguente riduzione del debito nazionale.\nI governi italiani che si succedettero negli anni novanta si orientarono cos\u00ec su tagli alla spesa e sull'adozione di nuove misure per aumentare le entrate. Dal 1991 al 2008 l'Italia godette di un avanzo primario di bilancio, al netto dei pagamenti di interessi. Il disavanzo complessivo della pubblica amministrazione, comprendente gli interessi, scese allo 0,6% del PIL nel 2000, da valori in media di oltre il 10% a cavallo tra gli anni ottanta e novanta.. L'Italia venne cos\u00ec ammessa all'Unione economica e monetaria dell'Unione europea (UEM) nel maggio 1998.\nParallelamente, il debito pubblico, dai massimi del 1994 (121,8%) scese costantemente fino al 99,7% del PIL nel 2007, ma da allora ha iniziato lentamente a risalire, con un'accelerazione nel 2009 (quest'ultimo aumento in parte a causa della maggiore spesa pubblica effettuata dal Governo per contenere la crisi, ma anche per la diminuzione del PIL). Da allora il rapporto debito/PIL \u00e8 salito ancora superando i precedenti massimi della met\u00e0 degli anni Novanta e raggiungendo il valore record del 132,6% nel 2013.\nAd agosto del 2015, il debito pubblico italiano ammontava a 2203 miliardi di euro.\nLa struttura del debito pubblico.\nL'enorme debito pubblico italiano, pari a 2.089,216 miliardi di euro al 31 dicembre 2013, \u00e8 rappresentato per circa l'83% da Titoli di Stato quotati su Borsa italiana per la clientela retail e MTS per il mercato all'ingrosso. I titoli in circolazione sono rappresentati da pi\u00f9 del 65% da BTP a tasso fisso, circa 13% da BTPi e BTP Italia indicizzati all'inflazione,12% da titoli zero coupon (BOT e CTZ),10% da titoli a tasso variabile (CCT e CCTEu) e 3% da titoli esteri di cui solo 0,01% in valuta diversa dall'euro. La vita residua media del debito pubblico italiano al 30 giugno 2014 \u00e8 di 6,33 anni. Inoltre, il 55,6% del debito pubblico \u00e8 detenuto dalla Banca d'Italia o da istituzioni finanziarie italiane, il 12,5% \u00e8 posseduto da altri residenti (privati, societ\u00e0, etc.), mentre il restante 31,9% \u00e8 allocato all'estero (debito estero).\nEconomia sommersa.\nL'ISTAT ha stimato che nel 2008 il valore dell'economia sommersa si \u00e8 attestato tra i 255 ed i 275 miliardi di euro, ovvero tra il 16,3 ed il 17,5% del PIL, un valore elevato, ma in flessione rispetto al 19,7% del 2001. In gran parte il sommerso \u00e8 costituito da sottodichiarazione del fatturato (evasione fiscale) e da rigonfiamento dei costi e si concentra in particolare nei settori dell'agricoltura e dei servizi.\nEvasione fiscale.\nIn particolare nel 1981 l'evasione fiscale in Italia ammontava a circa 28.000 miliardi di lire, equivalente al 7-8% del PIL. Trent'anni dopo questa quota \u00e8 salita appunto fra il 16,3% e il 17,5% del PIL, per un totale che oscilla tra i 255 e i 275 miliardi di imponibile sottratto all'erario con forti ripercussioni sul deficit pubblico e sul conseguente debito pubblico. Secondo alcuni studi tale valore colloca l'Italia al 1\u00ba posto in Europa per evasione e al terzo posto tra i paesi dell'area OCSE.\nCrimine organizzato.\nIn Italia pi\u00f9 che in altri Paesi dell'Unione europea il crimine organizzato \u00e8 economicamente sviluppato, con attivit\u00e0 nell'usura, estorsione, narcotraffico, traffico di armi e prostituzione. Il giro d'affari di questa economia sotterranea criminale (che non fa parte dell\"economia sommersa\") \u00e8 stato stimato pari al 7% del PIL.\nRallentamento economico italiano dagli anni 1990 in poi.\nDal periodo del boom economico l'Italia si era arricchita nei confronti del resto dell'Europa occidentale pi\u00f9 progredita e degli U.S.A. colmando il divario che esisteva alla fine della seconda guerra mondiale. La crescita comincia a diminuire alla fine degli anni '60, gi\u00e0 nel 1964 e nel 1969 si inasprirono le spinte salariali mentre nel 1974 e nel 1979 furono gli shock petroliferi a frenare la crescita. Negli anni ottanta il divario di reddito tra Italia ed USA/UE si era stabilizzato. Tuttavia, a partire dall'anno 2001, \"sia per l'effetto delle impostazioni di politiche economiche a seguito dell'11 settembre\" che per la \"caduta azionaria\" di quell'anno, l'economia italiana \u00e8 entrata in una fase di declino, fortemente accentuatosi con la crisi economica iniziata nel 2008. Tale tendenza si \u00e8 poi invertita negli anni seguenti, in particolare a partire dal 2014.\nPunti critici:\nAnalisi del vantaggio comparato italiano tra il 1970 ed il 2002.\nIl vantaggio comparato \u00e8 la capacit\u00e0 di un sistema di produrre un determinato bene a prezzi relativamente minori rispetto a quelli affrontati per la produzione di altri beni: l'analisi dei vantaggi comparati di una data economia permette di conoscerne le peculiarit\u00e0 ed il tipo di specializzazione. L'Italia ha un vantaggio comparato nei settori tradizionali a bassa intensit\u00e0 di capitale umano mentre nei settori avanzati il vantaggio comparato \u00e8 molto negativo.\nCause del declino e possibili rimedi.\nGli analisti individuano le seguenti cause del declino economico italiano:"}
{"id": "525913", "revid": "36426", "url": "https://it.wikipedia.org/wiki?curid=525913", "title": "Granduca Leopoldo II", "text": ""}
{"id": "525914", "revid": "729019", "url": "https://it.wikipedia.org/wiki?curid=525914", "title": "Strongili", "text": "Strongili (; \"Strongyl\u00ed Meg\u00edstis\"), chiamato anche \"Ipsil\u00ed\", \u00e8 un isolotto greco situato nel Mediterraneo orientale (pi\u00f9 precisamente nel Mar di Levante) a circa cinque miglia nautiche a sudest dell'isola di Castelrosso. Fa parte dell'unit\u00e0 amministrativa dell'Egeo Meridionale e del comune di Megisti. Strongili \u00e8 lunga circa 1,5\u00a0km, larga al massimo 700\u00a0m, e copre una superficie di circa 0,9\u00a0km\u00b2. \u00c8 piuttosto piatta e coperta di macchia mediterranea.\nStrongili \u00e8 il territorio greco situato pi\u00f9 a est e, sino all'entrata di Cipro (da cui dista 141 miglia nautiche) nel 2004, \u00e8 stato il territorio pi\u00f9 orientale dell'unione europea.\nL'isola \u00e8 disabitata anche se al censimento greco del 2001 risultava abitata da 9 persone.\nNel 2014 sull'isola \u00e8 stata eretta una chiesetta dedicata a San Nicola.\nStrongili \u00e8 stata acquistata nel luglio 2015 dall'attore statunitense Johnny Depp per 4,2 milioni di euro.\nIl nome turco dell'isola \u00e8 \"\u00c7am Adas\u0131\" (in italiano: \"isola del Pino\").\nIl faro.\nStrongili possiede un faro situato sul lato sud dell'isola, il quale ha la caratteristica di essere a sua volta l'edificio pi\u00f9 orientale della Grecia. Il faro venne costruito nel 1910 dai francesi per il governo ottomano: esso ha un'altezza di 6,6 metri, una portata luminosa di 17 miglia nautiche e una elevazione di 85 m. All'inizio il faro funzionava a olio leggero e aveva una portata di 20 miglia nautiche: dal 1987 esso funziona automaticamente a energia solare. Il faro \u00e8 sempre sorvegliato da una squadra che ruota ogni 15 giorni. Esso emette un fascio di luce bianca ogni 5 secondi secondo le seguenti caratteristiche: luminosit\u00e0 0.1 sec + oscurit\u00e0 4.9 sec.\nDal novembre 2014 il faro \u00e8 collegato all'approdo da una teleferica, la quale \u00e8 operata dall'esercito. Essa costituisce il primo impianto a fune costruito nel Dodecaneso."}
{"id": "525923", "revid": "536103", "url": "https://it.wikipedia.org/wiki?curid=525923", "title": ".ba", "text": ".ba \u00e8 il dominio di primo livello nazionale (ccTLD) assegnato alla Bosnia ed Erzegovina."}
{"id": "525924", "revid": "729019", "url": "https://it.wikipedia.org/wiki?curid=525924", "title": "Ro (isola)", "text": "Ro (), detta anche Hagios Georgios (, in Italiano \"San Giorgio\", desueto), anticamente \"Rogi\" () o \"Ropi\" () \u00e8 una piccola isola greca nel Mediterraneo orientale, pi\u00f9 precisamente nel Mar di Levante. Situata a ovest di Castelrosso, dal cui comune essa dipende, essa fa parte della regione amministrativa dell'Egeo Meridionale.\nGeografia.\nL'isolotto roccioso, coperto da una rada macchia mediterranea, si trova a circa 120 chilometri a est di Rodi, a 5\u00a0km a ovest dell'isola di Kastellorizo e a 5,6\u00a0km a sud del tratto di costa turca sita fra le cittadine di Ka\u015f e Kalkan. Ro ha una lunghezza di 2,63\u00a0km e una larghezza massima di 1,1\u00a0km, mentre il punto pi\u00f9 stretto misura circa 300 m. La pi\u00f9 alta elevazione dell'isola, che \u00e8 estesa 1,476\u00a0km\u00b2, viene raggiunta a ovest con 87 m. Ro possiede due baie: \"Frangolimiona\" () a sud e il piccolo porto di \"Agios Georgios\" con una cappella dedicata al santo a nord-ovest. Adiacente all'isola a oriente si trova l'isolotto di \"Tragonera\" (), mentre a breve distanza a sudest \u00e8 situato lo scoglio di Savoura ().\nI turchi chiamano l'isola \"kara ada\" (\"isola nera\").\nStoria.\nStoricamente Ro segu\u00ec la sorte della vicina Castelrosso. La scoperta di un torchio per l'uva risalente al IV secolo a.C. indica un'attivit\u00e0 agricola. Nell'antichit\u00e0, l'isola fungeva, insieme a Strongili, da anello nella catena degli osservatori militari del dominio rodio. Una piccola fortificazione (\u03c0\u03cd\u03c1\u03b3\u03bf-\u03c6\u03c1\u03c5\u03ba\u03c4\u03c9\u03c1\u03af\u03b1) costituita da una torre rettangolare centrale, originariamente a due piani, venne costruita sulla sommit\u00e0 della collina pi\u00f9 elevata. Il muro raggiunge un'altezza di circa 4 m, ed \u00e8 costruito con il sistema isodomo. Sul lato interno le mura sono rinforzate con pietre arrotondate pi\u00f9 piccole, mentre le riparazioni e la manutenzione risalgono al periodo bizantino e alla dominazione dei cavalieri di Rodi.\nIl doppio recinto esterno e le mura robuste testimoniano che il forte non fungeva solo da phryctoria, ma era un'importante posizione strategica. All'interno si trova un serbatoio rivestito con malta idraulica (\"kouramani\"). Esso risale al 4 \u00b0 secolo a.C.. Negli ultimi anni \u00e8 sorta una leggenda che afferma che il forte fu utilizzato da Lambros Katsonis come base nella guerriglia contro gli Ottomani dal 1788 al 1792.\nDurante la prima guerra mondiale, il 28 dicembre 1915, Castelrosso, sino a quel giorno ottomana, venne occupata da forze francesi. Dopo che l'isola di Castelrosso venne ceduta dalla Francia all'Italia col trattato di S\u00e8vres, lo stato di Ro e degli isolotti adiacenti rimase indefinito, essendo essi disputati fra l'Italia e la Turchia. La convenzione del 1932 tra l'Italia e la Turchia che defin\u00ec il confine marittimo tra le due potenze nell'Egeo e nel Mar di Levante, la attribu\u00ec alla prima, e Ro venne a far parte delle isole italiane dell'Egeo. Nel 1947 l'isola venne ceduta alla Grecia.\nL'isola \u00e8 rimasta disabitata per la maggior parte della storia, sino all'arrivo sull'isola della patriota greca che la rese famosa, Despina Achladioti. Questa donna, nota pi\u00f9 tardi come \"La signora di Ro\", soleva issare ogni mattina una bandiera ellenica, chiaramente visibile dalla costa turca. Quest'atto di patriottismo, che rese Despina famosa in tutta la Grecia, prosegu\u00ec fino al 1982, anno della sua morte.\nUna piccola unit\u00e0 greca \u00e8 ora dislocata sull'isolotto, con il compito principale di continuare la tradizione dell'alzabandiera iniziata dalla Achladioti."}
{"id": "525925", "revid": "339392", "url": "https://it.wikipedia.org/wiki?curid=525925", "title": "Benetton basket Treviso", "text": ""}
{"id": "525926", "revid": "111530551", "url": "https://it.wikipedia.org/wiki?curid=525926", "title": "Bantustan", "text": "Il termine bantustan si riferisce ai territori del Sudafrica e della Namibia assegnati alle etnie nere dal governo sudafricano nell'epoca dell'apartheid.\nEtimologia.\nLa parola fu usata per la prima volta nei tardi anni quaranta e deriva da \"bantu\", che significa \"gente\", \"popolo\" nelle lingue bantu e \"-stan\", che significa \"terra\" in persiano. Il termine ufficiale usato dal governo bianco era homeland (\"terra nat\u00eca\" in inglese, corrispondente all'afrikaans \"tuisland\"); \"bantustan\" veniva generalmente usata in senso peggiorativo dai critici dell'apartheid, ed \u00e8 rimasto come termine pi\u00f9 comune.\nNegli anni del regime dell'apartheid voluto dal National Party allora al governo, le diverse etnie nere furono costrette a trasferirsi nei bantustan loro assegnati, e le loro possibilit\u00e0 di spostarsi sul territorio sudafricano furono fortemente limitate. I bantustan erano ufficialmente regioni autogovernate, ma di fatto erano dipendenti dall'autorit\u00e0 del governo sudafricano bianco.\nStoria dei bantustan.\nGi\u00e0 da molto prima dell'ascesa del National Party (avvenuta nel 1948), e in particolare nel 1913 e nel 1936, i governi sudafricani avevano stabilito \"riserve\" per le etnie nere, con l'intento di segregarle dai bianchi. Quando il National Party sal\u00ec al governo, il ministro per gli \"affari nativi\" Hendrik Frensch Verwoerd riprese queste iniziative, introducendo una serie di misure che avevano lo scopo di assicurare che i bianchi africani costituissero una maggioranza demografica nel Paese.\nUfficialmente, Verwoerd sosteneva che i bantustan erano le \"terre nat\u00ece\" (\"homeland\") dei popoli neri a cui erano assegnati. Nel 1951 il governo di Daniel Francois Malan ufficializz\u00f2 i bantustan con il Bantu Authorities Act. I bantustan costituivano circa il 13% del territorio sudafricano. I capi tribali locali furono costretti a governare sui bantustan, e quelli che si opposero furono deposti e sostituiti con la forza. Nel tempo, nei bantustan emersero \"\u00e9lite\" di neri che avevano interessi finanziari nel mantenimento di questo sistema, e che contribuirono a consolidarlo, sebbene il loro potere fosse quasi completamente dipendente dal supporto del governo sudafricano bianco.\nIl ruolo delle \"homeland\" fu esteso nel 1959 con il Bantu Self-Government Act, che stabil\u00ec il principio dello \"Sviluppo Separato\" (\"Separate Development\"), che includeva quello dell'autogoverno dei bantustan. Contemporaneamente, i neri persero i pochi diritti che ancora potevano vantare nel Sudafrica, e venne cancellato qualsiasi residuo della loro \"cittadinanza\" sudafricana. Il processo fu completato dal Black Homelands Citizenship Act del 1970, per cui tutti gli ex cittadini neri del Sudafrica divennero automaticamente cittadini del loro bantustan di appartenenza (in funzione del loro gruppo etnico), a prescindere dal fatto che vi avessero mai effettivamente messo piede. Tra l'altro, le basi sulle quali venne stabilita l'appartenenza \"etnica\" dei cittadini neri furono largamente arbitrarie, soprattutto nel caso dei moltissimi neri di sangue misto (per esempio i \"cape coloured\"). Segu\u00ec un periodo di trasferimento coatto dei neri nella loro \"homeland\", con circa 3,5 milioni di persone espulse dalle loro abitazioni fra gli anni sessanta, settanta e ottanta.\nIl governo fu esplicito nel dichiarare che l'intento ultimo dello Sviluppo Separato era l'espulsione di tutti i neri dal Sudafrica. Come disse il ministro Connie Mulder il 7 febbraio 1978:\nTuttavia, questo obiettivo non fu mai raggiunto. Nel momento di \"massima segregazione\", solo il 55% dei neri sudafricani viveva stabilmente nei bantustan. Gli altri, esclusi comunque dalle citt\u00e0 bianche dal sistema di leggi dell'apartheid, si stabilirono nelle cosiddette \"township\", le baraccopoli ai margini degli insediamenti bianchi. Uno dei motivi per cui questo venne tollerato fu che l'economia sudafricana era in larga misura dipendente dalla forza lavoro nera.\nIl primo bantustan a ottenere l'indipendenza fu il Transkei, nel 1976. Fuori dal Sudafrica nessun altro stato riconobbe formalmente i bantustan, sebbene qualche paese (Israele e Taiwan) abbia intrattenuto con alcuni di essi rapporti informali e commerciali. I territori dei bantustan erano frammentati in numerose enclavi, con confini tracciati secondo principi spesso piuttosto macchinosi. In un caso, un'ambasciata sudafricana (nel bantustan di Bophuthatswana) dovette essere spostata perch\u00e9 ci si accorse che era stata erroneamente costruita su territorio formalmente sudafricano.\nQuesto sistema fu esteso dal governo sudafricano anche all'Africa del Sudovest (oggi Namibia), dove furono creati dieci bantustan.\nVita nei bantustan.\nI bantustan erano tutti estremamente poveri. Uno dei motivi di questa povert\u00e0 era che il governo sudafricano aveva deliberatamente tracciato i confini delle \"homeland\" in modo da escludere le zone in cui si trovavano risorse naturali o industrie. La disoccupazione era altissima. La principale fonte di denaro era costituita da casin\u00f2 (in maniera analoga ai casin\u00f2 delle riserve indiane americane) e locali per adulti, frequentati talvolta anche da bianchi, che il governo sudafricano aveva vietato come \"immorali\" sul proprio territorio. Il potere delle \u00e9lite nere dei bantustan era fondato soprattutto su queste entrate; furono costruiti in questo periodo luoghi come Sun City, la \"Las Vegas\" del bantustan Bophuthatswana.\nTuttavia, i bantustan sopravvivevano soprattutto grazie ai sussidi inviati dal governo sudafricano (per esempio, le donazioni da Pretoria costituivano l'85% delle entrate del Transkei alla met\u00e0 degli anni ottanta). La corruzione dei governi dei bantustan faceva s\u00ec che questi sussidi non avessero alcun effetto benefico sulla qualit\u00e0 della vita della popolazione. La maggior parte degli abitanti dei bantustan erano costretti a cercare lavoro come \"ospiti\" nel territorio del Sudafrica. Non sorprende che la popolazione delle \"township\" non vedesse di buon occhio i bantustan, pur vivendo in condizioni altrettanto povere (e avendo in ogni caso perso praticamente qualsiasi diritto a causa della loro appartenenza formale a qualche bantustan).\nDopo il 1994.\nCon la caduta del regime dell'apartheid, i bantustan cessarono di esistere e vennero gradualmente reincorporati nella Repubblica del Sudafrica. Questo processo fu, per ovvi motivi, una delle massime priorit\u00e0 del programma di riforme dell'African National Congress, e fu in larga misura pacifico, sebbene alcune delle \u00e9lite nere dei bantustan opponessero qualche resistenza. Particolarmente difficile fu lo scioglimento dei bantustan di Bophuthatswana e Ciskei, che richiese l'intervento delle forze di sicurezza sudafricane nel marzo del 1994. Nel primo il leader Lucas Mangope, per mantenere il proprio potere, all'inizio accett\u00f2 l'alleanza, conclusasi con aspri scontri e uccisioni, con i bianchi estremisti dell'Afrikaner Weerstandsbeweging.\nElenco di bantustan.\nDi seguito viene indicato un elenco dei bantustan del Sudafrica con i gruppi etnici corrispondenti. Quattro di essi erano formalmente indipendenti (Transkei, Venda, Bophuthatswana e Ciskei); gli altri avevano un autogoverno limitato. Furono creati dei bantustan anche nel territorio dell'attuale Namibia: i Bantustan nell'Africa del Sudovest.\nIl primo bantustan fu il Transkei, sotto la guida di Chief Kaizer Daliwonga Matanzima, nella Provincia del Capo. Il pi\u00f9 noto \u00e8 probabilmente il KwaZulu, sotto la guida del capo Zulu Mangosuthu Buthelezi, oggi parte della provincia di KwaZulu-Natal. Il Lesotho e lo Swaziland non erano bantustan, ma paesi indipendenti, derivati da protettorati britannici. Sono tuttora stati sovrani, sebbene largamente dipendenti dal Sudafrica sul piano economico e politico."}
{"id": "525929", "revid": "297031", "url": "https://it.wikipedia.org/wiki?curid=525929", "title": ".bb", "text": ".bb \u00e8 il dominio di primo livello nazionale (ccTLD) assegnato all'isola-stato di Barbados.\n\u00c8 amministrato dalla Cable &amp; Wireless (Barbados) Limited.\nInoltre \u00e8 disponibile anche come:"}
{"id": "525932", "revid": "2074539", "url": "https://it.wikipedia.org/wiki?curid=525932", "title": "Runrig", "text": "Runrig \u00e8 un gruppo folk scozzese fondato dai fratelli Rory e Calum MacDonald nel 1973 nelle Ebridi Esterne della Scozia. La band \u00e8 popolare in tutto il Regno Unito, la Danimarca e la Germania ed \u00e8 noto per aver unito canzoni tradizionali gaeliche con le musicalit\u00e0 rock.\nStoria del gruppo.\nIl primo album dei Runrig viene prodotto nel 1978 col titolo di \"Play Gaelic\".\nIl secondo album, \"The Highland Connection\", viene messo in commercio un anno dopo dall'etichetta del gruppo stesso, la \"Ridge Record\"; \u00e8 qui che si trova la versione originale di \"Loch Lomond\", la canzone di chiusura di ogni concerto dei Runrig.\nLa svolta artistica avviene con \"Recovery\" nel 1981, che tratta le tematiche politiche della comunit\u00e0 gaelica scozzese. In seguito con \"Heartland\" nel 1985 Runrig appare nel mercato discografico principale, e da qui giunge a produrre, sotto un'etichetta commerciale (la \"Chrysalis\"), l'album \"Cutter and the Clan\" (nel 1987).\nDal 1987 al 1997 il gruppo entra nel suo periodo di maggior successo in Gran Bretagna, durante il quale raggiunge le vette delle classifiche britanniche e tiene svariati concerti, tra cui quello a Loch Lomond.\nNel 1997 il cantante Donnie Munro lascia la banda per intraprendere la carriera. I rimanenti membri del gruppo pensano inizialmente allo scioglimento, ma dopo una lunga ricerca sostituiscono Donnie con il cantante canadese Bruce Guthro.\nNel 2001 Peter Wishart, il tastierista del gruppo, lascia la band dopo esser stato eletto Membro del Parlamento per il Partito Nazionale Scozzese. Nel 2005 viene nuovamente eletto in Parlamento, e viene sostituito da Brian Hurren nel gruppo.\nLa popolarit\u00e0 dei Runrig \u00e8 diminuita rispetto al periodo d'oro, ma rimane comunque una band attiva sia con frequenti concerti sia dal punto di vista discografico; continua infatti a produrre album con la sua etichetta Ridge Records."}
{"id": "525935", "revid": "6923", "url": "https://it.wikipedia.org/wiki?curid=525935", "title": "Provincia del Capo", "text": "La provincia del Capo di Buona Speranza era la pi\u00f9 estesa delle quattro antiche province del Sudafrica tra il 1910 e il 1994, dato che da sola rappresentava quasi la met\u00e0 del territorio del Paese.\nSua capitale era Citt\u00e0 del Capo, la metropoli del Sudafrica, e sue citt\u00e0 principali erano soprattutto Kimberley, Port Elizabeth, East London, Grahamstown, Upington, Oudtshoorn, George, Stellenbosch, Swellendam, Mossel Bay, Graaff-Reinet, King William's Town e Queenstown.\nGeografia.\nLa provincia confinava ad est con il Natal, a nord-est con il Lesotho (Basutholand), lo Stato Libero dell'Orange e il Transvaal e a nord con il Botswana (Bechuanaland) e la Namibia (Africa del Sud-Ovest).\nA partire dal 1948 e dall'istituzione dei bantustan come parte dell'attuazione della politica dell'apartheid, i suoi confini ad est furono modificati con la creazione nel 1959 dei territori cuscinetto del Transkei e del Ciskei (divenuti ufficiosamente indipendenti nel 1976 e nel 1981), dove fu radunata la maggioranza dei neri di etnia xhosa della provincia. Dopo l'espulsione dei neri, bianchi e meticci andarono a costituire la maggior parte della popolazione della provincia.\nStoria.\nLa provincia del Capo fu fondata nel 1910 in seno alla nuova Unione Sudafricana raggruppando le antiche colonie e protettorati britannici conosciuti con il nome di colonia del Capo, Stellaland, Griqualand, Nuova Repubblica e Bechuanaland britannico.\nNel 1971, la provincia ricevette dal governo sudafricano l'incarico di amministrare direttamente l'enclave di Walvis Bay.\nNel 1994, la provincia del Capo venne riunificata con i suoi bantustan e poi suddivisa in 4 nuove province: il Capo Occidentale, il Capo Orientale, il Capo Settentrionale e la provincia del Nordovest, nella quale entr\u00f2 a far parte solo una piccola zona dell'antica provincia. Walvis Bay, invece, venne integrata nel territorio della Namibia, indipendente da quattro anni."}
{"id": "525938", "revid": "729019", "url": "https://it.wikipedia.org/wiki?curid=525938", "title": "Castel San Pietro (Ton)", "text": "Castel San Pietro \u00e8 un antico castello che si trova ad un'altitudine di 864\u00a0m s.l.m. sulle montagne tra la val di Non e la valle dell'Adige, in Trentino.\nCostruito dai Thun nel XII secolo, se ne conservano oggi i ruderi, tra i quali un raro esempio di torre cilindrica. Sorge su uno sperone di roccia nella valle omonima ad un'ora di cammino da Vigo di Ton in provincia di Trento.\nStoria.\nIl Castello San Pietro fu costruito nel XII secolo dai Thun, i quali lo abbandonarono nel XVII secolo.\nSecondo una ricostruzione grafica dei ruderi, eseguita da Franco Lancetti, il castello era di notevoli dimensioni e merita di essere riscoperto e valorizzato. L'edificio stando alle testimonianze storiche, gi\u00e0 verso la fine del secolo XVII era in uno stato di totale abbandono. La causa del rapido decadimento \u00e8 da ricercarsi con tutta probabilit\u00e0 nella tristemente famosa \u00abtassa sul coperto\u00bb che caus\u00f2 molti strani incendi ai tetti di edifici nobiliari poco utilizzati. Risale proprio a quest'epoca infatti la rovina di castelli come San Pietro e Belfort. L'isolamento in cui giace ormai da due secoli lo ha trasformato inesorabilmente in \u00abun ammasso di pietre e che deve far fronte non pi\u00f9 ad un eventuale attacco nemico, ma ad una sottile e capillare invasione della vegetazione circostante\u00bb.\nLa parte pi\u00f9 antica del castello, posto a quota 864 m s.l.m., \u00e8 secondo Lancetti, la torre cilindrica leggermente rastremata verso l'alto, risalente ai primi anni dell'insediamento romano in val di Non. La fortificazione infatti sorge lungo un'antica via romana che collegava l'Anaunia con la val d'Adige attraverso il passo di Roccapiana. A quei tempi infatti le strade, vista l'imperviet\u00e0 che ancor oggi limitava la percorribilit\u00e0 dell'area nel fondovalle, sorgevano in quota. Era meglio dunque percorrere la montagna anzich\u00e9 aggirarla attraversando zone difficili e paludose. La torre di castel San Pietro dunque era in collegamento visivo con altre fortificazioni della valle in particolare con castel Corona, castel Belasi e castel Sporo.\nSecondo la ricostruzione effettuata da Lancetti la torre ha un diametro interno di circa sei metri e le mura sono larghe un metro e quaranta, l'altezza doveva essere (visto che ora \u00e8 mezza) di circa quindici metri. Successivamente in epoca medioevale, attorno all'antica fortificazione si \u00e8 sviluppata, come in altre zone, un castello munito di ponte levatoio e di mura per, la difesa. Al suo interno sorgeva una cappella dedicata a San Pietro, di questa \u00e8 ancora possibile scorgere le fondamenta dell'abside che ha un diametro di circa tre metri.\nIl castello viene nominato per la prima volta in un documento del 1338 dal quale risulta essere un feudo antico della chiesa di Trento, di propriet\u00e0 della famiglia Thun che lo acquist\u00f2 dalla famiglia Negri di San Pietro.\nCollegamenti esterni.\nCastel San Pietro"}
{"id": "525939", "revid": "1305772", "url": "https://it.wikipedia.org/wiki?curid=525939", "title": "Homeland", "text": "Homeland (\"terra natia\" in lingua inglese) pu\u00f2 riferirsi a:"}
{"id": "525945", "revid": "484362", "url": "https://it.wikipedia.org/wiki?curid=525945", "title": "Bantustan nell'Africa del Sud-Ovest", "text": "I bantustan dell'Africa del Sud-Ovest (oggi Namibia) furono creati dal governo sudafricano a partire dal 1968. Veniva in questo modo esteso alla Namibia (che all'epoca era essenzialmente una provincia sudafricana) il sistema dello Sviluppo Separato e dell'apartheid. Inizialmente, i bantustan in Africa del Sud-Ovest vennero fondati su base geografica; a partire dal 1980, vennero riformulati su base etnica, ovvero come \"homeland\" dei diversi gruppi etnici della regione, sul modello di quanto era gi\u00e0 avvenuto sul territorio sudafricano.\nSolo tre (Ovamboland, Kavangoland e Lozi) dei bantustan della Namibia ottennero l'autogoverno durante il periodo dell'apartheid. Essi vennero comunque aboliti nel maggio del 1989 come primo passo del processo di transizione verso l'indipendenza della Namibia dal Sudafrica. "}
{"id": "525947", "revid": "6923", "url": "https://it.wikipedia.org/wiki?curid=525947", "title": ".bd", "text": ".bd \u00e8 il dominio di primo livello nazionale (ccTLD) assegnato al Bangladesh.\n\u00c8 gestito dal Ministero delle Poste e telecomunicazioni del Bangladesh."}
{"id": "525948", "revid": "4711", "url": "https://it.wikipedia.org/wiki?curid=525948", "title": "Marco di Vaio", "text": ""}
{"id": "525952", "revid": "1543377", "url": "https://it.wikipedia.org/wiki?curid=525952", "title": ".bf", "text": ".bf \u00e8 il dominio di primo livello nazionale (ccTLD) assegnato per il Burkina Faso.\n\u00c8 amministrato da DELGI \"(Delegational Generale Informatique)\"."}
{"id": "525954", "revid": "830939", "url": "https://it.wikipedia.org/wiki?curid=525954", "title": ".bh", "text": ".bh \u00e8 il dominio di primo livello nazionale (ccTLD) assegnato al Bahrein.\n\u00c8 amministrato dalla Bahrain Telecommunications Company (BATELCO)."}
{"id": "525959", "revid": "1543377", "url": "https://it.wikipedia.org/wiki?curid=525959", "title": ".bj", "text": ".bj \u00e8 il dominio di primo livello nazionale (ccTLD) assegnato al Benin.\n\u00c8 amministrato dall'Office of Stations and Telecommunications of Benin."}
{"id": "525960", "revid": "1543377", "url": "https://it.wikipedia.org/wiki?curid=525960", "title": "Via Popilia", "text": "La via Popilia era un'antica strada romana che dalla colonia romana di \"Ariminum\" (Rimini) passava per Ravenna e conduceva alla citt\u00e0 di Adria dove, unendosi alla Via Annia, proseguiva fino ad Aquileia, passando per Altino e Concordia.\nLa strada venne realizzata dal console del 132 a.C. Publio Popilio Lenate, dal quale prende il nome.\nAllo stesso tempo, all'inizio della strada c'era un ramo dell'isola, in seguito allagato a causa delle Rotta della Cucca su cui fu costruita la fortezza di Poveglia.\nIn epoca post-antica continu\u00f2 ad essere utilizzata nell'ambito dell'esarcato bizantino con capitale a Ravenna, e mut\u00f2 il nome in \"via Romea\"."}
{"id": "525961", "revid": "22356", "url": "https://it.wikipedia.org/wiki?curid=525961", "title": "Megalosauride", "text": ""}
{"id": "525962", "revid": "486946", "url": "https://it.wikipedia.org/wiki?curid=525962", "title": "Nafka", "text": ""}
{"id": "525964", "revid": "1876595", "url": "https://it.wikipedia.org/wiki?curid=525964", "title": "Racket", "text": "Racket \u00e8 un termine della lingua inglese che indica attivit\u00e0 criminali finalizzate a controllare determinati settori delle attivit\u00e0 economiche e commerciali.\nCaratteristiche e tipologia.\nEssa viene generalmente svolta attraverso minacce e intimidazioni varie all'incolumit\u00e0 personale al fine di estorcere denaro o altre utilit\u00e0, punendo materialmente chi si rifiuta di sottostare alle richieste. Esistono diverse forme di \"racket\": delle estorsioni, della prostituzione, del gioco d'azzardo, dello spaccio di droga, dell'immigrazione clandestina e cos\u00ec via.\nLa forma pi\u00f9 comune, diffusa e conosciuta \u00e8 quella della \"protezione\", dove i criminali si fanno pagare per offrire protezione dai crimini commessi da loro stessi. \nIn Italia viene spesso identificata anche come \"pizzo\".\nBibliografia.\nAndrea Camilleri, nelle sue opere, tratta di opere poliziesche relative alla lotta alla mafia, una delle tante organizzazioni di criminalit\u00e0 che svolge tali opere di riscossione del denaro."}
{"id": "525965", "revid": "2149620", "url": "https://it.wikipedia.org/wiki?curid=525965", "title": "Partito Nazionale (Sudafrica)", "text": "Il Partito Nazionale (; ), abbreviato in NP, fu una formazione politica sudafricana di estrema destra nazionalista, che nella sua moderna incarnazione nel dopoguerra guid\u00f2 il Paese secondo la politica di segregazione razziale tra bianchi (afrikaner/boeri e inglesi sudafricani), \"coloured\" e neri Bantu, pi\u00f9 gli asiatici (solitamente di origine indiana) nota come \"apartheid\".\nOriginariamente attivo per circa un ventennio tra il 1914 e il 1934 (quando conflu\u00ec nel Partito Unito), infatti, si ricostitu\u00ec nel 1951 come fusione tra il Partito Nazionale Riunificato (HRP) e il Partito Afrikaner (AP).\nIl Partito Nazionale govern\u00f2 ininterrottamente il Sudafrica dal 4 giugno 1948 al 9 maggio 1994 e aveva come obiettivo politico una repubblica fuori dal Commonwealth, la citata segregazione razziale e la promozione della cultura \"afrikaner\" (nonch\u00e9, parzialmente, la tutela dei bianchi anglofoni).\nI suoi sostenitori venivano chiamati \"nazionalisti\" o \"nats\". Sub\u00ec nel tempo diverse scissioni tra cui quelle che diedero vita ai gruppi di estrema destra boera (Partito Nazionale Rifondato del Sudafrica, Partito Conservatore o l'Afrikaner Weerstandsbeweging).\nRelativamente alla politica di \"apartheid\", implementata da Hendrik Frensch Verwoerd, fu abbandonata tra il 1989 e il 1991 dal segretario Frederik de Klerk, il pi\u00f9 recente presidente bianco del Paese.\nDopo la fine dell\"'apartheid\" e il ritorno a una completa democratizzazione del Sudafrica, la formazione cambi\u00f2 nome nel 1997 per assumere quella di \"Nuovo Partito Nazionale\" (NNP); otto anni pi\u00f9 tardi si sciolse ufficialmente; i suoi membri confluirono nei partiti democratici di maggioranza con i neri (tra cui lo stesso African National Congress e l'Alleanza Democratica), a parte pochi che aderirono al principale partito della destra afrikaner Fronte della Libert\u00e0 Pi\u00f9, fondato dall'ex esponente della destra NP Constand Viljoen in contrapposizione a De Klerk, formazione che talvolta collabora col governo. Nel 2008 fu fondato un piccolo partito, il \"Partito Nazionale Sudafrica\", che si dichiara l'erede ideologico del NP ma con scarsi successi elettorali.\nIl Partito Nazionale originario.\nIl Partito Nazionale fu fondato da un gruppo di nazionalisti afrikaner a Bloemfontein nel 1914, poco dopo la nascita dell'Unione Sudafricana. Giunse al potere per la prima volta nel 1924, con la guida di James Barry Munnik Hertzog. Il governo Hertzog si adoper\u00f2 per ridurre l'influenza politica dei \"coloured\" (meticci) concedendo nel 1930 il diritto di voto alle donne bianche ma non a quelle \"di sangue misto\". Nel 1934, Herzog accett\u00f2 la fusione del Partito Nazionale con il partito rivale, il Partito Sudafricano di Jan Smuts; la coalizione prese il nome di Partito Unito.\nIl Partito Nazionale Purificato.\nLa destra del partito, guidata da Daniel Fran\u00e7ois Malan, diede luogo a una scissione fondando il Partito Nazionale Purificato (HNP). \nIl Partito Nazionale Riunificato.\nNel 1940, HNP si fuse con la corrente nazionalista del Partito Unito guidata dall'ex leader dell'NP J. B. M. Hertzog e con il Partito Fascista Sudafricano di Johannes von Moltke, dando vita al \"Partito Nazionale Riunificato\" (RNP). L'opposizione all'intervento nella Seconda guerra mondiale fu usato dal partito per fomentare sentimenti anti-britannici nella popolazione afrikaner. Alle elezioni del 1948 RNP si alle\u00f2 con il Partito Afrikaner. La Coalizione RNP-AP ottenne il 41,6% dei consensi, contro il 51,6% della coalizione Partito Unito - Partito Laburista Sudafricano. Grazie al sistema elettorale, per\u00f2, i nazional-afrikaner ottennero 79 seggi contro i 71 seggi dei nazional-laburisti. \nAppena giunto al governo, RNP inizi\u00f2 a implementare la politica dell'apartheid. Nel 1951, il Bantu Self-Government Act di fatto cancell\u00f2 la cittadinanza delle popolazioni nere, per le quali vennero istituiti degli \"stati indipendenti\" fantoccio detti \"homeland\" o bantustan. In questo modo, la popolazione bianca divenne la maggioranza di fatto del Sudafrica. Coerentemente, i tre seggi parlamentari riservati ai rappresentanti neri furono aboliti. Nello stesso 1951, RNP e AP si fusero dando vita al \"Partito Nazionale\".\nIl Partito Nazionale e la scissione di Rifondati e Conservatori.\nNP vinse tutte le elezioni dell'epoca dell'apartheid. Era sostenuto soprattutto dagli afrikaner, ma anche da parte degli inglesi sudafricani. Raggiungeva percentuali di voto comprese fra il 50% e il 65%, con l'opposizione bianca suddivisa in tanti partiti minori. \nAi \"coloured\" venne concesso di votare in Sudafrica, e di eleggere quattro rappresentanti, che per\u00f2 dovevano essere bianchi. In seguito, con il Separate Representation of Voters Act del 1968, anche questa rappresentanza venne eliminata, in favore di un concilio parzialmente eletto che aveva lo scopo di \"consigliare\" il governo. Ci\u00f2 nonostante nel 1969, il partito sub\u00ec la scissione del Partito Nazionale Rifondato del Sudafrica. Gli scissionisti, tra cui c'era anche Albert Hertzog, figlio dell'ex leader J.B.M.Hertzog, accusavano il partito di non applicare con sufficiente seriet\u00e0 il programma di apartheid. Nello stesso periodo, l'Africa del Sudovest (oggi Namibia) venne incorporata nel Sudafrica come quinta provincia, sebbene questo passaggio non fosse riconosciuto dal resto del mondo. Anche in Namibia venne instaurato il regime dell'apartheid e dei bantustan. La nuova provincia ebbe sette parlamentari a rappresentarla; la popolazione della provincia, di origine principalmente tedesca, sostenne il National Party. Un altro obiettivo importante del National Party fu raggiunto nel 1960 con il referendum che port\u00f2 allo scioglimento dei legami fra il Sudafrica e la monarchia britannica, al ritiro dal Commonwealth e alla nascita della repubblica.\nTutte queste riforme rafforzarono politicamente NP, eliminando l'influenza elettorale dei neri e dei meticci. Il partito ottenne percentuali via via pi\u00f9 favorevoli per tutto l'arco di tempo che va dal 1948 al 1977. Il 1977 fu l'anno di massimo successo; il partito ottenne 134 dei 165 seggi del parlamento.\nNel 1982 avvenne una nuova scissione che diede vita al Partito Conservatore.\nDeclino.\nA partire dall'inizio degli anni ottanta, anche a seguito delle crescenti pressioni internazionali, il presidente P.W. Botha del National Party inizi\u00f2 a modificare la propria linea politica. Furono legalizzati i matrimoni misti e i partiti politici multirazziali. Botha costitu\u00ec anche camere del parlamento dedicate ai \"coloured\" e agli indiani; tuttavia, i neri rimasero ai margini di questa ondata di riforme liberali. Le organizzazioni che sostenevano i diritti dei neri sudafricani rimasero illegali e i loro leader (per esempio Nelson Mandela) rimasero in prigione.\nIl perdurare dell'isolamento del Sudafrica sulla scena internazionale port\u00f2 Botha a ritirarsi sia dall'incarico di leader del partito che da quello di presidente. Fu sostituito da F.W. de Klerk. Pur essendo un conservatore, de Klerk decise di negoziare con la comunit\u00e0 nera. Alle elezioni del 1987 NP ottenne il 52,2% dei voti, che calarono al 48,1% alle politiche del 1989. Nel 1990 venne legalizzato l'ANC, e Mandela fu rilasciato dopo 27 anni di prigione. Nel 1992, un referendum diede a de Klerk i pieni poteri nella negoziazione con Mandela. In quel contesto venne stesa una nuova costituzione.\nFine dell'apartheid, il Nuovo Partito Nazionale e lo scioglimento.\nNel 1994 si tennero le prime elezioni multirazziali. L'ANC ottenne il 62,6% dei consensi e NP, secondo partito, conquist\u00f2 il 20,3%, ottenendo anche i voti degli indiani sudafricani. NP entr\u00f2 a far parte del Governo di Unit\u00e0 Nazionale fino al 1996, per diventare in seguito ufficialmente un partito di opposizione. Nel 1997 de Klerk usc\u00ec di scena e il partito cambi\u00f2 nome in Nuovo Partito Nazionale, prendendo le distanze dalle politiche del passato. \nAlle elezioni del 1999 NNP pur ottenendo solo il 6,8% dei voti e 28 seggi, divenendo il quarto partito politico del Paese, torn\u00f2 nella coalizione di governo con l'ANC. \nAlle successive politiche del 2004, NNP ottenne appena l'1,6% e 7 seggi. Il 9 aprile 2005, il partito si sciolse.\nUna parte degli aderenti e dei simpatizzanti si un\u00ec all'African National Congress e un'altra all'Alleanza Democratica, e alcuni dissidenti aderirono al Fronte della Libert\u00e0 Pi\u00f9, il principale partito della destra bianca afrikaner.\nNel 2008 fu fondato il Partito Nazionale Sudafrica, una piccola formazione che si pone in continuit\u00e0 ideologica al NNP e al NP del 1994, incentrato sul conservatorismo e sul federalismo e non pi\u00f9 sul nazionalismo."}
{"id": "525967", "revid": "984922", "url": "https://it.wikipedia.org/wiki?curid=525967", "title": ".bm", "text": ".bm \u00e8 il dominio di primo livello nazionale (ccTLD) assegnato alle isole Bermuda.\n\u00c8 amministrato dal Bermuda College."}
{"id": "525969", "revid": "33689", "url": "https://it.wikipedia.org/wiki?curid=525969", "title": "Zulu (disambigua)", "text": ""}
{"id": "525970", "revid": "14691", "url": "https://it.wikipedia.org/wiki?curid=525970", "title": "IsiZulu", "text": ""}
{"id": "525976", "revid": "1431409", "url": "https://it.wikipedia.org/wiki?curid=525976", "title": "Guilherme Siqueira", "text": "Biografia.\n\u00c8 in possesso del passaporto italiano e, dal 2013, anche di quello spagnolo.\nCaratteristiche tecniche.\nGiocava come terzino sinistro o centrocampista sinistro. Il suo piede preferito era il sinistro.\nCarriera.\nInter e Lazio.\nNel 2004 \u00e8 stato acquistato dall' che, durante il mercato invernale della stagione 2005-2006, lo ha ceduto in prestito con diritto di riscatto per la compropriet\u00e0 alla Lazio nell'ambito dell'affare che ha portato il brasiliano C\u00e9sar in maglia nerazzurra. Con le due compagini non ha disputato alcun incontro.\nUdinese.\nDall'agosto del 2006 indossa la maglia dell'Udinese, che ha acquistato dall'Inter met\u00e0 del suo cartellino. Con i \"bianconeri\" nella stagione 2006-2007 ha disputato 16 incontri, esordendo in Serie A il 10 settembre 2006 nella partita -Udinese (1-0).\nLa compropriet\u00e0 \u00e8 stata rinnovata anche per la stagione 2007-2008, in cui scende in campo in poche occasioni.\nAncona.\nNell'ultimo giorno di mercato dell'estate 2008 viene ceduto in prestito secco all', squadra neopromossa in Serie B.\nCon i Dorici segna la prima rete tra i professionisti, nella vittoria casalinga contro il Mantova.\nRitorno all'Udinese.\nIl 26 giugno 2009 l' non lo riscatta dall', ma ne acquisisce ugualmente il cartellino. Durante tutta la stagione 2009-2010 resta ad Udine, dove viene utilizzato poco dallo staff tecnico friulano, collezionando 3 presenze in campionato.\nGranada.\nNel mercato estivo del 2010 l'Udinese lo manda in prestito al Granada, squadra satellite spagnola dei Pozzo che milita in Segunda Divisi\u00f3n. Diventa quindi titolare nell'undici dei \"Los rojiblancos\", disputando 28 partite durante la stagione 2010-2011 e conquistando la promozione nella Liga.\nIl 30 giugno 2011 ha firmato un contratto quadriennale con il Granada, diventando quindi, a tutti gli effetti, un giocatore andaluso.\nIl 23 marzo 2012 mette a segno la sua prima doppietta in Primera Division, nientemeno che al Camp Nou, nella partita conclusasi 5-3 a favore dei padroni di casa del Barcellona. \nPrestito al Benfica.\nIl 2 settembre 2013 passa in prestito oneroso al Benfica per un milione di euro, con riscatto fissato ad otto milioni.\nAtletico Madrid.\nIl 6 giugno 2014 per 10 milioni di euro viene acquistato dall', con cui firma un contratto quadriennale."}
{"id": "525977", "revid": "123378768", "url": "https://it.wikipedia.org/wiki?curid=525977", "title": "LGT Bank", "text": "La LGT Bank A.G. \"(Liechtenstein Global Trust)\" \u00e8 l'impresa finanziaria della casa regnante del Liechtenstein, creata nel 1920. La societ\u00e0 ha circa 1300 dipendenti in 58 sedi in Europa, Asia ed America. L'LGT opera nei rami del \"private banking\", \"asset management\", \"trust services\" ed \"alternative investments\".\nRating.\nRating di Standard &amp; Poor's / Moody's"}
{"id": "525979", "revid": "830939", "url": "https://it.wikipedia.org/wiki?curid=525979", "title": "Takeo Arishima", "text": "Dopo il diploma conseguito al Gakush\u016bin, continua gli studi presso la Scuola di scienze agrarie di Sapporo. Si fa battezzare e nel 1903 si trasferisce in America. Al suo ritorno in patria, entra a far parte del gruppo Shirakaba insieme a Naoya Shiga e Mushanok\u014dji Saneatsu. Nel 1923 si suicida con la compagna Hatano Akiko nella sua villa di Karuizawa.\nTra le sue opere, le pi\u00f9 celebri sono i romanzi \"Kain no matsuei\", \"Aru Onna\", e il saggio \"Oshiminaku ai ha ubau\".\nBiografia.\nNasce a T\u014dky\u014d, nel quartiere Koishikawa (attuale Bunky\u014dku), figlio di una famiglia samuraica del precedente feudo di Satsuma. Si trasferisce a Yokohama e dall'et\u00e0 di quattro anni frequenta la scuola nippo-inglese della citt\u00e0. Le esperienze di questo periodo daranno vita successivamente alla fiaba \"Hitofusa no bud\u014d\". \nA dieci anni entra nella scuola di preparazione Gakush\u016bin, di cui consegue il diploma a 19 anni. Successivamente si iscrive alla Scuola di scienze agrarie di Sapporo. Sotto l'influsso di Uchimura Kanz\u014d e Morimoto K\u014dkichi, aderisce alla chiesa cristiana nel 1901. Ottenuta la laurea, svolge il servizio militare, e conseguentemente si trasferisce negli Stati Uniti. Interessato agli studi di sociologia studia presso l'universit\u00e0 di Haverford e all'Universit\u00e0 di Harvard, rimanendo colpito dalla letteratura occidentale di Whitman e Ibsen, e dalla filosofia occidentale di Bergson e Nietzsche. Viaggia anche in Europa, per ritornare, poi, in patria nel 1907. In questi anni comincia a dubitare della propria fede e decide di allontanarsi dalla religione cristiana.\nRitornato in patria, lavora come insegnante nella scuola di preparazione militare e come professore universitario d'inglese, ma tramite il fratello minore Ikuma incontra Naoya Shiga e Mushanokoji Saneatsu e entra cos\u00ec a far parte con loro della rivista Shirakaba. Inizia cos\u00ec la sua attivit\u00e0 di scrittore e critico come figura di spicco di questa nuova corrente letteraria, pubblicando \"Kankan mushi\" e \"Osue no shi\". Con la dipartita della moglie e del padre nel 1916, si avvia esclusivamente alla carriera di scrittore con \"Kain no matsuei\", \"Umareizuru nayami\" e \"Meiro\" e nel 1919 pubblica \"Aru onna\".\nAvverte, per\u00f2, l'indebolimento della sua capacit\u00e0 creativa e abbandona repentinamente la scrittura, lasciando \"Seiza\" incompiuto. Nel 1922 pubblica \"Sengen hitotsu\" e apre la fattoria Arishima di Kaributomura nello Hokkaid\u014d. Nel giugno del 1923 si suicida nella sua villa di Karuizawa con la compagna Hatano Akiko. Vennero ritrovati il 7 luglio, ma poich\u00e9 i resti non erano stati scoperti per pi\u00f9 di un mese durante la stagione delle piogge, la decomposizione era gi\u00e0 parecchio avanzata e non fu possibile stabilire l'esistenza di un testamento o di un ultimo messaggio.\nFamiliari e parenti celebri.\nFratelli minori: il pittore Arishima Ikuma e lo scrittore Satomi Ton. La moglie Yasuko era la figlia minore del barone Kamio Mitsuomi, generale dell'esercito. Il figlio maggiore divenne l'attore Mori Masayuki, mentre il nipote della figlia minore divenne il direttore d'orchestra e compositore musicale Yamamoto Naozumi."}
{"id": "525980", "revid": "1825453", "url": "https://it.wikipedia.org/wiki?curid=525980", "title": "Associazione Sportiva Dilettantistica OltrepoVoghera", "text": "LAssociazione Sportiva Dilettantistica OltrepoVoghera, meglio nota come OltrepoVoghera, \u00e8 stata una societ\u00e0 calcistica italiana che rappresentava le citt\u00e0 di Stradella e Voghera (proponendosi inoltre di rappresentare generalmente l'intero territorio dell'Oltrep\u00f2 Pavese), in provincia di Pavia.\nCostituita nel 2013, ha rilevato la tradizione sportiva del preesistente \"S.B.C. Oltrep\u00f2\" risalente al 1920. Al termine della stagione 2018-2019, disputata in Serie D e culminata con la retrocessione in Eccellenza, cessa la propria attivit\u00e0 a favore della neonata \"A.S.D. AVC Vogherese 1919\".\nStoria.\nLe origini del calcio a Stradella.\nLa prima formazione calcistica di Stradella nasce nel 1920 con la costituzione della sezione calcio della \"Societ\u00e0 Ginnastica Stradellina\", che si iscrisse alla Terza Divisione Lombardia nel 1922; ottenuta la promozione in Seconda Divisione Nord nel 1929, nel 1931 cessa l'attivit\u00e0. Le subentra nello stesso anno l\"Associazione Calcio Ezio Sclavi\" di Stradella, che si affilia al neonato U.L.I.C. e due anni pi\u00f9 tardi passa alla FIGC, ripartendo dalla categoria abbandonata dalla preesistente S.G. Stradellina. L'esperienza cessa nuovamente nel 1935, allorch\u00e9 l'Ezio Sclavi \u00e8 costretta a interrompere l'attivit\u00e0 a causa della partenza di molti giocatori per la guerra d'Etiopia.\nDal secondo dopoguerra al primo fallimento.\nL'attivit\u00e0 calcistica stradellina a livello regolare riprender\u00e0 soltanto nel 1943, anno in cui rinasce la \"Societ\u00e0 Ginnastica Stradellina\", che dopo aver disputato il Torneo Misto Serie C-Prima Divisione, nel 1945 si iscrive alla Serie C nazionale.\nDopo due retrocessioni di fila nel 1948 e 1949 e alcuni anni trascorsi tra Promozione e Prima Divisione, nel 1957 la Stradellina si unisce all\"Associazione Calcio Ragazzi Primavera\", mutando denominazione in \"Societ\u00e0 Ginnastica Stradellina Primavera\". Il nuovo sodalizio disputa due stagioni nel Campionato Lombardo Dilettanti, per poi stazionare in Prima Categoria fino al 1982 (salve le parentesi 1965-66 in Seconda Categoria e 1977-81 in Promozione). Nel 1982, dopo essere retrocessa in Seconda Categoria, l'S.G. Stradellina Primavera dichiara il fallimento e cessa l'attivit\u00e0.\nLa ripresa e la nascita dell'Oltrep\u00f2.\nNel 1981 si iscrive alla Terza Categoria il neonato \"Football Club Stradella 1981\", che assume la guida del movimento calcistico stradellino. Ripescato in Seconda Categoria nel 1983, il club muta nome in \"Societ\u00e0 Calcistica Stradellina 1981\" e nel 1984 si unisce all\"Unione Sportiva Portalberese\" di Portalbera: la fusione genera l\"Unione Sportiva Oltrep\u00f2\", basata a Stradella, che rileva il titolo sportivo portalberese e viene quindi ammessa al campionato di Promozione.\nDopo 2 stagioni concluse con altrettante promozioni consecutive, l'Oltrep\u00f2 conquista la Serie C2; seguono nove anni di altalena tra essa e il campionato Interregionale (5 stagioni in Serie C2, 4 in Interregionale). Nel 1993 l'Oltrep\u00f2 retrocede in Eccellenza, ove rimane fino al 2000, quando un'ulteriore retrocessione lo relega al campionato di Promozione.\nNel 2001 l'U.S. Oltrep\u00f2 si unisce al \"Football Club Bronese\" creando la \"Societ\u00e0 Calcistica Oltrep\u00f2 Bronese Stradella\", che si iscrive alla Promozione, da cui tuttavia retrocede immediatamente in Prima Categoria. L'anno successivo si chiude con l'immediata risalita in Promozione e un nuovo cambio di denominazione: la societ\u00e0 adotta infatti il nome \"Associazione Calcio Oltrep\u00f2 Stradella\".\nDal secondo fallimento al S.G. Stradellina.\nNel corso delle tre successive stagioni in Promozione, l'A.C. Oltrep\u00f2 Stradella entra progressivamente in crisi finanziaria, che nel 2006 sfocia nel fallimento e nella trasmissione del titolo sportivo alla neonata \"Societ\u00e0 Ginnastica Stradellina\", che garantisce il mantenimento della categoria per le tre stagioni successive.\nS.B.C. Oltrep\u00f2.\nNel 2009 l'S.G. Stradellina si fonde con il \"Foot Ball Club Casteggio Broni\" (militante in Serie D) che cambia pertanto denominazione in \"Stradella Broni Casteggio Oltrep\u00f2 S.r.l.\"\nIl nuovo sodalizio viene subito retrocesso in Eccellenza, rimanendovi per le 3 stagioni seguenti, in cui sfiora costantemente la promozione.\nNasce l'OltrepoVoghera.\nNell'estate del 2013 la S.B.C. Oltrep\u00f2 si unisce all\"Associazione Sportiva Accademia Team Anni Verdi Voghera\" (attiva col solo settore giovanile). La fusione viene patrocinata dal comune di Voghera (in concomitanza con la cessazione dell'attivit\u00e0 della AC Voghera, storica squadra cittadina) e d\u00e0 vita all\"Associazione Sportiva Dilettantistica OltrepoVoghera\", che mantiene la sede sociale a Stradella, adottando per\u00f2 come sede delle gare casalinghe lo stadio Giovanni Parisi di Voghera.\nIl nuovo sodalizio debutta in Eccellenza (rilevando la matricola FIGC del S.B.C. Oltrep\u00f2), vincendo il proprio girone e conquistando la promozione in Serie D.\nDopo la partecipazione a cinque campionati consecutivi di Serie D, al termine della stagione 2018-19, cessa le attivit\u00e0.\nColori e simboli.\nColori.\nL'OltrepoVoghera adotta quali colori sociali il rosso, il nero, il bianco e l'azzurro. Le prime due tinte rappresentano la citt\u00e0 di Voghera (essendo dominanti nello stemma araldico comunale ed egualmente adottati dal vecchio Voghera Calcio), mentre le seconde sono mutuate dal blasone civico di Stradella. Tendenzialmente i colori rosso e nero godono di una preminente importanza.\nNon esiste un modello fisso di maglia: dal 2013 il club ha adottato varie soluzioni grafiche. Si osserva comunque una prevalenza dei colori rosso-neri sulle maglie interne, mentre le maglie esterne adottano tinte variabili dal blu al bianco.\nStemma.\nLo stemma sociale \u00e8 costituito da uno scudo svizzero quadripartito con bordi e fasce divisorie dei quarti color ocra: nei due cantoni superiori sono collocati gli stemmi araldici delle citt\u00e0 di Stradella e Voghera (sormontanti le rispettive denominazioni comunali a caratteri neri), mentre i due cantoni inferiori sono palati di rosso e nero a sinistra e di bianco e azzurro a destra. Accavallata ai due cantoni inferiori \u00e8 raffigurata la silhouette della mappa della provincia di Pavia, al centro della quale \u00e8 collocata il monogramma OSV (acronimo di Oltrep\u00f2-Stradella-Voghera). La denominazione sociale, a caratteri stampatelli neri, \u00e8 inscritta nella fascia di inquartamento trasversale.\nLa primissima versione dello stemma (poi divenuta desueta) differiva dal suddetto per i colori meno accesi, il minor numero di strisce presenti nei quarti inferiori, l'assenza del bordo ocra attorno allo scudetto, differenti caratteri tipografici nelle parti testuali, differente aspetto dei due stemmi civici e la presenza sulla mappa provinciale di due piccoli palloni da calcio in corrispondenza della posizione delle due citt\u00e0 di afferenza del club (i cui nomi erano scritti accanto ai palloni stessi).\nStrutture.\nStadio.\nIl principale impianto calcistico di Stradella \u00e8 lo stadio Gaetano Scirea, che ha ospitato le gare casalinghe dei club antesignani dell'OltrepoVoghera fino al 2013, anno in cui \u00e8 stato riservato allo svolgimento della preparazione estiva, delle gare del settore giovanile e di alcune gare amichevoli.\nFin dalla propria costituzione l'OltrepoVoghera ha invece optato per disputare le partite interne allo stadio Giovanni Parisi di Voghera, messo a disposizione dall'amministrazione comunale. Dedicato alla memoria del pugile oro olimpico nel 1988 e scomparso in un incidente stradale nel marzo del 2009, dispone di 4.000 posti divisi in una tribuna centrale (unico spalto coperto), una gradinata, una curva a nord e un'ulteriore gradinata ad est (parzialmente adibita a settore ospiti).\nCentro di allenamento.\nLa prima squadra e il settore giovanile svolgono la preparazione presso i campi sportivi Vanoni, Medassino, Pizzale, Silvano Pietra, Rivanazzano e Oratorio Barnabiti di Voghera.\nCalciatori.\nHa militato nella Stradellina: Ezio Sclavi.\nHanno militato nell'Oltrepo: Corrado Verdelli (uno scudetto con l'), Gabriele Bongiorni (sedici presenze in serie A con l'), Luca Lomi (in Serie B con Como, e Verona), Ernestino Ramella (in serie A col Varese, 82 presenze con l'Oltrep\u00f2 dal 1987 al 1990) e Fabio Gallo, ex di Torino, Atalanta, Brescia e Novara e Caniato Max, ex di Udinese, Chievo, Venezia e Torino.\nCelebri anche gli allenatori Paolo Sollier, protagonista di una salvezza in serie C2 nella stagione 1989-90, terminata al decimo posto e Giuseppe Sannino, sulla panchina dei lombardi per la prima parte della stagione 1996-97 di Eccellenza.\nIl capitano della squadra nella stagione 2009-2010 \u00e8 stato Stefano Rossini che vanta pi\u00f9 di 10 anni di militanza in squadre di massima categoria, nonch\u00e9 vincitore del Campionato europeo di calcio Under-21 1992 con la nazionale italiana."}
{"id": "525981", "revid": "1783371", "url": "https://it.wikipedia.org/wiki?curid=525981", "title": "Shunosaurus lii", "text": "Lo shunosauro (\"Shunosaurus lii\") era un dinosauro erbivoro vissuto nel Giurassico medio in Cina.\nScoperta.\nIl primo fossile di shunosauro \u00e8 stato rinvenuto nel 1977 nella formazione di Shaximiao inferiore a Dashanpu nello Zigong (risalente a 170 milioni di anni fa), molto importante paleontologicamente perch\u00e9 \u00e8 una delle poche formazioni ad aver restituito esemplari completi di dinosauri risalenti al Giurassico medio. Numerosi scheletri di shunosauro sono stati rinvenuti, il che significa che probabilmente questo dinosauro era piuttosto comune e forse viveva in branchi. Per la quantit\u00e0 dei reperti rinvenuti, \"Shunosaurus\" \u00e8 uno dei sauropodi meglio conosciuti. Nella stessa formazione sono stati rinvenuti altri sauropodi (\"Datousaurus\", \"Omeisaurus\", \"Protognathosaurus\"), come pure stegosauri primitivi (\"Huayangosaurus\"), piccoli ornitischi di incerta classificazione (\"Xiaosaurus\", \"Hexinlusaurus\") e predatori di taglia media (\"Gasosaurus\", \"Xuanhanosaurus\").\nLa specie tipo, \"Shunosaurus lii\", fu descritta e denominata da Dong Zhiming, Zhou Shiwu e Zhang Yihong nel 1983. Il nome del genere\nderiva da \"Shu\", l'antico nome del Sichuan, mentre il nome specifico fu dato in onore dell'idrologo Li Beng, governatore del Sichuan nel terzo secolo a.C.\nL'olotipo, IVPP V.9065, ritrovato nella formazione di Shaximiao inferiore, consiste di uno scheletro parziale. Successivamente furono ritrovati altri venti frammenti importanti, inclusi scheletri quasi completi, crani e reperti giovanili, facendo dello \"Shunosauro\" uno dei sauropodi anatomicamente meglio conosciuti, essendo stati identificati circa il 94% degli elementi scheletrici.\nUna seconda specie, \"S. ziliujingensis\", il cui nome \u00e8 menzionato nel museo di Zigong, nella provincia di Sichuan in Cina, non \u00e8 mai stata formalmente descritta e pertanto rimane al momento un \"nomen nudum\" o \"nomen dubium\".\nDescrizione.\nAlla data della scoperta, le dimensioni dello Shunosauro furono stimate in 11 metri di lunghezza; i successivi ritrovamenti indussero per\u00f2 a ridurre le valutazioni iniziali che nel 2010 portarono a calcolare una lunghezza di 9,5 metri e un peso di 3 tonnellate. Il collo, sia pure lungo come tipico nei sauropodi, appare di dimensioni un po' contenute e inferiori a quelle del \"Brachytrachelopan\".\nIl cranio appare piuttosto compresso e disarticolato ma le interpretazioni sulla forma vanno da larga, corta e spessa a estremamente stretta e appuntita. Le mascelle inferiori e superiori appaiono fortemente curvate all'ins\u00f9, premettendo loro di funzionare come una cesoia da giardino. I denti sono abbastanza robusti, ma piuttosto allungati con una corona di circa 8 centimetri. Mostrano una combinazione unica di corpo cilindrico con terminazione a spatola.\nNel 1998 si scopr\u00ec che la coda terminava con una sorta di mazza ossea dotata sulla punta di due spuntoni formati da osteodermi conici lunghi 5 cm. Questa struttura era probabilmente utilizzata per difendersi dai predatori dell'epoca, come \"Gasosaurus\" o \"Xuanhanosaurus\". All'epoca della scoperta di \"Shunosaurus\", avvenuta nel 1983, strutture simili erano note solo negli anchilosauri. Successivamente, una simile \"mazza caudale\" venne associata anche a resti di \"Omeisaurus\", un altro sauropode che viveva negli stessi luoghi e nella stessa epoca, ma questo ritrovamento \u00e8 stato messo in discussione poich\u00e9 sembra che questa struttura sia appartenuta a uno \"Shunosaurus\".\nSauropode primitivo.\nLo shunosauro era un sauropode di dimensioni medio-piccole (circa 10 metri di lunghezza) e dalla costituzione non molto pesante. Molto probabilmente, per proteggersi dai predatori, viveva in branchi e si spostava per le pianure cinesi del Giurassico alla costante ricerca di cibo. Le caratteristiche primitive di questo sauropode includono il cranio, particolarmente antiquato e affine per certi versi a quello dei prosauropodi: corto e alto, era munito di forti denti a spatola. Il collo non era particolarmente lungo.\nClassificazione.\n\"Shunosaurus\" fu originariamente classificato tra i Cetiosaurinae; nel 1992 Dong lo assegn\u00f2 agli \"Shunosaurinae\" all'interno dei Cetiosauridae.\nLe analisi cladistiche hanno portato a risultati contrastanti. Nel 1995 Paul Upchurch pubblic\u00f2 uno studio in cui \"Shunosaurus\" apparteneva agli Euhelopodidae assieme ad altri sauropodi del Giurassico cinese. Una successiva analisi del 2002 indic\u00f2 una posizione basale all'interno degli Eusauropoda. \"Shunosaurus\" potrebbe essere collegato al \"Rhoetosaurus\" del Queensland in Australia.\nIl cladogramma sottostante mostra un possibile posizionamento filogenetico:\nNei musei.\nScheletri di \"Shunosaurus\" sono in mostra nel museo di Zigong, nella provincia di Sichuan in Cina e al Museo di Storia Naturale di Pechino."}
{"id": "525982", "revid": "22356", "url": "https://it.wikipedia.org/wiki?curid=525982", "title": "Shunosaurus", "text": ""}
{"id": "525988", "revid": "114372852", "url": "https://it.wikipedia.org/wiki?curid=525988", "title": "Centro unico di prenotazione", "text": "Il centro unico di prenotazione (in acronimo CUP) \u00e8 un servizio amministrativo offerto da diverse strutture facenti capo a pubbliche amministrazioni italiane (agenzia delle entrate, ASL, ecc.) o da organizzazioni private (societ\u00e0 di servizi), con la funzione di gestire le prenotazioni necessarie per l'erogazione di vari servizi (ad esempio visite mediche).\nAmbiti di utilizzo.\nSanit\u00e0.\nIn ambito sanitario, presente nella ASL e nei relativi distretti sanitari di competenza, dotato di uno sportello centrale aperto al pubblico e di numerosi sportelli periferici negli uffici dell'ASL e nelle farmacie (FARMACUP), consente la prenotazione di analisi, esami, e visite mediche specialistiche, velocizzando l'accesso alle prestazioni sanitarie offerte dalle strutture pubbliche e private accreditate dell'area di una ASL.\nIl sistema consente anche di pagare il ticket sanitario della prestazione prenotata ed erogata, presso lo sportello centrale, ed in alcuni casi presso uno sportello virtuale della farmacia.\nStrumento sanitario informatico.\nPer CUP si intende anche il software che costituisce lo strumento informatico che uniforma i computer in dotazione nella ASL, per inoltrare le prenotazioni unificate nei reparti specialistici ed identificare il primo posto disponibile da assegnare in agenda al tipo di prestazione. Esso \u00e8 dotato di call center e di sportelli totem, di prenotazione sanitaria virtuale, dislocati anche fuori delle sedi dell'azienda sanitaria, in luoghi frequentati dal pubblico, come ad esempio un centro commerciale.\nVideoconferenza nel CUP.\nLo sportello totem permette di alzare la cornetta ed entrare in contatto in video conferenza con un operatore CUP che guida chi fa la prenotazione sanitaria. La videochiamata consente di appoggiare sul totem la ricetta medica mentre l'operatore CUP offre al richiedente il quadro delle disponibilit\u00e0 relative alle sue richieste affinch\u00e9 possa scegliere la soluzione a lui pi\u00f9 rispondente. Il modulo finale di prenotazione viene immediatamente inoltrato dal totem nella rete unificata.\nServizio MemoCup.\nConsente, gratuitamente, dir ricevere una notifica via sms di una prenotazione sanitaria unificata tramite una postazione informatica fissa (ad esempio i cosiddetti totem).\nCupWeb.\nCupWEB \u00e8 il servizio on-line realizzato da alcune ASL, allo scopo di rendere ancora pi\u00f9 veloce l'accesso alle prestazioni sanitarie, rispetto allo sportello centrale aperto al pubblico, superando il limite dell'orario di ufficio. Con CupWEB \u00e8 possibile in qualsiasi orario, anche della notte, collegarsi allo strumento informatico unificato per visualizzare lo stato di disponibilit\u00e0 delle agende sanitarie in tempo reale, controllando le prime disponibilit\u00e0 per una prestazione nelle strutture sanitarie, e quindi prenotare comodamente la prestazione sanitaria, oppure cambiare e disdire una prenotazione o un appuntamento.\nTra gli altri servizi di CUP si segnala:"}
{"id": "525990", "revid": "123783005", "url": "https://it.wikipedia.org/wiki?curid=525990", "title": "Rosario Olivo", "text": "Biografia.\nPerito industriale, dopo un breve periodo di insegnamento \u00e8 stato giornalista pubblicista (ha diretto il periodico \"Nuova Presenza\" e pubblicato i volumi \u201cVolare Alto\u201d, \u201cCalabria difficile\u201d e \u201cLotta alla Mafia\u201d).\nIscritto al Partito Socialista Italiano, negli anni sessanta e settanta ne \u00e8 stato dirigente politico a livello provinciale, regionale e nazionale.\nDal 1980 al 1991 \u00e8 stato amministratore regionale in qualit\u00e0 di assessore alla Pubblica Istruzione, Cultura, Beni Culturali, Servizi Sociali e Formazione professionale e, quindi, presidente della Regione Calabria (1987 - 1991).\nDeputato socialista nel Parlamento italiano nell'XI Legislatura, \u00e8 rieletto come socialista nella XII Legislatura per il gruppo dei Progressisti ed ancora nella XIII Legislatura nelle liste del PDS in rappresentanza della Federazione Laburista guidata da Valdo Spini.\nDal 1999 al 2000 \u00e8 stato sottosegretario al Ministero del lavoro e della previdenza sociale nel secondo Governo D'Alema.\nViene eletto sindaco di Catanzaro al ballottaggio del giugno del 2006, con il 50,8% dei voti. Aderisce al Partito Democratico.\n\u00c8 membro della Chiesa Evangelica Valdese."}
{"id": "525991", "revid": "254059", "url": "https://it.wikipedia.org/wiki?curid=525991", "title": "Castel Boymont", "text": "Castel Boymont (Schloss Boymont o anche Boimont in tedesco) \u00e8 un castello che si trova a Missiano, frazione di Appiano sulla Strada del Vino (BZ), sopraelevata rispetto al vicino Castel Corba.\nStoria.\nVenne costruito attorno al 1230 (probabilmente fu terminato nel 1235) verosimilmente da membri di un ramo collaterale della famiglia dei conti di Appiano. Tra il 1239 ed il 1245 appare nelle fonti pi\u00f9 volte un Enrico di Boymont, vassallo del conte Ulrico di Appiano-Ultimo. Fu infatti probabilmente concesso ai signori di Boymont, ministeriali di tali conti, da cui prese anche il nome.\nI due decenni compresi tra il 1220 ed il 1240 sono considerati il periodo d'oro dell'edificazione di castelli in Alto Adige: un elevato numero di manufatti, tra cui Castel Flavon (o \"Haselburg\") e Castel Roncolo, sono nati allora.\nI signori di Boymont ebbero pi\u00f9 tardi, in particolare nel XIV secolo, un ruolo importante, soprattuitto con il ramo dei \"K\u00e4fer von Boimont\", ma il castello venne infine a trovarsi nelle mani di Ulrich K\u00e4ssler, che nel 1413 aveva sposato la ricca ereditiera Barbara di Boymont e che ricopriva il ruolo di segretario di Federico Tascavuota (1382-1439). Nel 1742 Castel Boymont fu distrutto da un incendio, forse appiccato a causa di contrasti ereditari e da allora non fu pi\u00f9 abitato e cadde definitivamente in rovina, nonostante sia passato di mano tra alcune delle maggiori famiglie nobiliari sudtirolesi, tra le quali i Wolkenstein-Trostburg e gli Enzenberg.\nImpianto.\nBoymont \u00e8 un'opera romanica e venne costruita verosimilmente in un'unica fase con una pianta praticamente quadrangolare. Anche i tratti costruttivi, chiari e ben progettati, appaiono insoliti per una costruzione altomedievale di questo tipo. Boymont \u00e8 infatti disposto in una posizione difensiva, ma serviva soprattutto come residenza e solo marginalmente per il controllo militare della zona, come invece il vicino Castel d'Appiano. Lo stato delle rovine ancora imponenti \u00e8 interessante per lo studio dei castelli, poich\u00e9 si tratta in questo caso di un grande castello residenziale romanico, pervenuto in discrete condizioni e senza significative aggiunte e manipolazioni. Il palazzo a pi\u00f9 piani si trova nell'angolo di sud-est e presenta delle inconfondibili e splendide trifore aperte nel muro perimetrale. Il mastio si trova a nord-est e mostra una notevole apertura ad arco verso est, di ampie dimensioni - simile peraltro a quella che si vede nella torre di Castel Neuhaus, vicino a Terlano. Un'altra torre pi\u00f9 piccola si trova invece a nord-ovest. La cappella del maniero era posizionata sopra l'entrata, al primo piano. L'abside, che si \u00e8 conservata, \u00e8 rivolta come di consueto verso est. La posizione della cappella \u00e8 comparabile a quelle che si trovano a castel Bruck presso Lienz in Austria (Tirolo orientale).\nStato attuale.\nSolo nel 1977 il nuovo proprietario ha cominciato un'opera di consolidamento e di recupero di quanto ancora salvabile. Le parti aggiunte nel consolidamento sono distinguibili, secondo corretti criteri di restauro. Il castello \u00e8 posto lungo sentieri percorribili ed \u00e8 oggi visitabile; al suo interno \u00e8 allestito un punto di ristoro. Nella roccia sotto il castello si trova un bunker, di difficile accesso, appartenente al Vallo Alpino in Alto Adige, e precisamente allo Sbarramento Bolzano Sud."}
{"id": "525994", "revid": "339392", "url": "https://it.wikipedia.org/wiki?curid=525994", "title": "Italia-Germania 4-3", "text": ""}
{"id": "525996", "revid": "684696", "url": "https://it.wikipedia.org/wiki?curid=525996", "title": "Hospital Information System", "text": "Uno Hospital Information System (HIS) o Sistema Informativo Sanitario (SIS) \u00e8 uno strumento informatico o meglio l'insieme integrato di strumenti informatici utilizzati in ambito sanitario per gestire i flussi amministrativi e clinici di un ospedale.\nTipicamente contempla:\nIn particolare, nell'utilizzo degli HIS, si stanno delineando due reti orientate a strutturare:\nIl Fascicolo Sanitario Elettronico (FSE), \u00e8 invece un documento interamente gestito dal paziente che pu\u00f2 decidere di oscurarne o modificarne anche interamente il contenuto.\nUn HIS deve essere in grado di gestire in maniera coerente ed integrata EHR ed EMR, deve poter scambiare dati sanitari con altri sistemi (PACS, RIS, etc), e permettere l'archiviazione di questi dati in archivi personali (tipicamente Smart Cards).\nUna prerogativa di questi sistemi \u00e8 l'utilizzo di protocolli di comunicazione e specifici standard clinici:\nInterfacce di comunicazione.\nA seconda del livello di integrazione con i sistemi informatici ospedalieri, uno HIS \u00e8 in grado di gestire uno scambio di informazioni con:"}
{"id": "525999", "revid": "2194936", "url": "https://it.wikipedia.org/wiki?curid=525999", "title": "Sergio Cecotti", "text": "Carriera scientifica.\nLaureato in Fisica nel 1979 all'Universit\u00e0 di Pisa quale alunno della Scuola Normale Superiore. Dal 1981 al 1982 \u00e8 Fellow al Lyman Laboratory dell'Universit\u00e0 di Harvard (Massachusetts), quindi prosegue la carriera alla UCLA di Los Angeles, al CERN di Ginevra e all'ICTP di Trieste. Numerose sono le sue pubblicazioni scientifiche sulla teoria non perturbativa dei sistemi supersimmetrici (1983-88). Contemporaneamente \u00e8 ricercatore all'Universit\u00e0 di Pisa.\nNel 1988 vince il concorso per una cattedra di professore associato in Teoria quantistica dei campi alla SISSA di Trieste, istituto post-universitario internazionale di alta specializzazione, posizione che detiene tuttora.\nCarriera politica.\nIscritto per molti anni alla Lega Nord, nel 1993 \u00e8 eletto consigliere regionale del Friuli-Venezia Giulia. Continua la sua attivit\u00e0 accademica scrivendo insieme a Cumrum Vafa, Hiroshi \u014cguri e Misha Bershadsky lo studio \"Kodaira-Spencer Theory of Gravity and Exact Results for Quantum String Amplitudes\", citato quasi 400 volte nei primi 15 anni dalla pubblicazione.\nDal 1995 al 1996 ha guidato la Giunta regionale con l'appoggio dei partiti del centro-sinistra.\nAl ballottaggio del 29 novembre 1998 \u00e8 eletto sindaco di Udine con il 60,6% dei voti. Guida una giunta composta da Lega Nord e due liste civiche.\nNel 2001 diventa Presidente dell'Assemblea delle autonomie locali. Sempre in quell'anno fa parte del Comitato tecnico per l'attuazione della legge 482/99 per la tutela delle minoranze linguistiche storiche.\nL'11 marzo 2003 si dimette da sindaco in aperta polemica con le imposizioni romane della Casa delle Libert\u00e0. Dopo la rottura con la Lega Nord, viene rieletto sindaco di Udine, appoggiato dal centro-sinistra, nelle elezioni dell'8 e 9 giugno, al primo turno, con il 54,3% dei voti. La sua nuova giunta \u00e8 composta dalla lista Convergenza per Cecotti, pi\u00f9 altre liste di centro-sinistra.\nAlle elezioni regionali in Friuli-Venezia Giulia del 2018 \u00e8 il candidato presidente del movimento Patto per l'Autonomia: la lista ottiene il 4,40% e due seggi in consiglio regionale, ma Cecotti ne resta escluso.\nAltre informazioni.\nA 18 anni \u00e8 recordman regionale juniores degli 800 metri con 1'51\"2.\n\u00c8 autore di quattro romanzi gialli in lingua friulana, \"Il tier\u00e7 lion\" (Il terzo leone), \"Il President\" (Il Presidente), \"La invidie dal Diaul\" e \"L'acuile e il lion\"."}
{"id": "526005", "revid": "256896", "url": "https://it.wikipedia.org/wiki?curid=526005", "title": "Laboratory Information System", "text": "Un Laboratory Information System (LIS) \u00e8 un sistema informatico utilizzato in ambito sanitario per gestire le richieste dei pazienti nonch\u00e9 processare e memorizzare le informazioni generate dai macchinari dei laboratori di analisi.\nNelle versioni pi\u00f9 evolute questi sistemi consentono di avere un controllo diretto sulle apparecchiature elettromedicali, cos\u00ec da poter accedere direttamente al loro controllo attraverso una rete informatica. Tali funzionalit\u00e0 danno la possibilit\u00e0 di avere un controllo diretto nella gestione del materiale di consumo utilizzato nelle fasi di testing, consentendo in tempo reale agli operatori di gestire le scorte di magazzino in modo molto efficiente.\nFunzionalit\u00e0.\nFunzioni di base.\nDi base vengono gestiti:\nFunzioni avanzate.\nA seconda del livello di integrazione con i sistemi informatici ospedalieri, il LIS \u00e8 in grado di gestire uno scambio di informazioni con:"}
{"id": "526010", "revid": "767487", "url": "https://it.wikipedia.org/wiki?curid=526010", "title": "Nicola Maffei", "text": "Biografia.\nLaureato in Ingegneria meccanica, insegna Educazione tecnica alle scuole medie ed esercita la libera professione.\nLa vita di partito.\nIscritto sin da giovane alla Democrazia Cristiana, nel 1994 aderisce al Partito Popolare Italiano di cui partecipa alla costituzione della sezione barlettana. Nel 2001 aderisce alla Margherita, che rappresenta nella direzione della nuova Provincia di Barletta-Andria-Trani. Successivamente aderisce al Partito Democratico nato il 14 ottobre 2007, attraverso le elezioni primarie per la scelta del segretario nazionale e dell'Assemblea Costituente. Maffei in quell'occasione sostiene la candidatura di Enrico Letta che, risulta sconfitto ottenendo solo 11,02% dei consensi, contro gli oltre 75,82% ottenuti da Walter Veltroni, candidato vincitore. Alle successive primarie per l'elezione del nuovo segretario il 25 ottobre 2009, sostiene la candidatura di Dario Franceschini che, risulta sconfitto ottenendo 36,95% dei consensi, contro il 55,13% ottenuti da Pier Luigi Bersani, candidato vincitore.\nLa politica locale.\nDal 1996 al 1997 ha ricoperto la carica di assessore alla Polizia municipale, Annona e Servizi. carica dalla quale si dimette in disaccordo con il sindaco.\nDal 1997 al 2002 \u00e8 stato consigliere comunale, presiedendo le commissioni consiliari Istituzionale e Urbanistica.\nAlle elezioni amministrative del 2002 candidato come consigliere, risulta non eletto nella lista del La Margherita che correva da sola.\nAlle elezioni Provinciali del 2004 candidato come consigliere, risulta non eletto nella lista del La Margherita che correva con il centro sinistra.\nAlle elezioni amministrative del 2006 \u00e8 eletto sindaco di Barletta, per il centro-sinistra, ottenendo il 70,9% delle preferenze, percentuale inferiore, per via del voto disgiunto, a quella dalla coalizione.\nAlle elezioni amministrative del 15 e 16 maggio 2011 \u00e8 riconfermato sindaco, per il centro-sinistra, ottenendo il 55,62% delle preferenze, una percentuale inferiore, per via del voto disgiunto, a quella dalla coalizione. Perde oltre il 15% dei consensi rispetto al primo mandato.\nA causa delle dimissioni contemporanee di 19 consiglieri comunali, l'Amministrazione guidata dal Sindaco Maffei \u00e8 decaduta il 26 ottobre 2012, dopo un anno e cinque mesi dall'inizio del suo secondo mandato.\nLe vicende giudiziarie.\nl'11 novembre 2009 La Procura della Repubblica di Trani lo ha iscritto nel registro degli indagati, per i reati di gestione e smaltimento illecito di rifiuti. A seguito dell'inchiesta sulla \u00abspiaggia della Salute\u00bb di Barletta, sulla litoranea di Ponente, nella sua veste di ingegnere, progettista e direttore dei lavori, quando non era ancora sindaco di Barletta.\nIl 22 novembre 2011 L'operato dell'amministrazione Maffei \u00e8 stato posto al vaglio degli inquirenti. La Procura della Repubblica di Trani ha ordinato lo stop alla maxi lottizzazione di Montaltino, frazione di Barletta, in cui il consiglio comunale aveva dato il via libera alla realizzazione di 186 villette nell'agosto 2009. Ventiquattro le persone indagate, tra cui diversi funzionari e dirigenti comunali. Diversi i reati contestati tra cui la lottizzazione abusiva e l'abuso d'ufficio.\nIl 24 dicembre 2011 La Procura della Repubblica di Trani lo ha iscritto nel registro degli indagati, per una presunta lottizzazione abusiva lungo la litoranea di Ponente a Barletta, nella sua veste di ingegnere, quando non era ancora primo cittadino di Barletta. Ci sarebbe la sua firma su alcune perizie. La lottizzazione sarebbe stata frutto di false attestazioni di funzionari pubblici e di perizie di parte non veritiere."}
{"id": "526012", "revid": "1305772", "url": "https://it.wikipedia.org/wiki?curid=526012", "title": "SIAI", "text": ""}
{"id": "526017", "revid": "27559", "url": "https://it.wikipedia.org/wiki?curid=526017", "title": "Tecnico di radiologia", "text": ""}
{"id": "526019", "revid": "22475", "url": "https://it.wikipedia.org/wiki?curid=526019", "title": "TSRM", "text": ""}
{"id": "526020", "revid": "1005847", "url": "https://it.wikipedia.org/wiki?curid=526020", "title": "Merito amministrativo", "text": "Il concetto di merito amministrativo non \u00e8 disciplinato da norme giuridiche; sostanzialmente esprime un'attivit\u00e0 del tutto discrezionale, nel cui espletamento la pubblica amministrazione compie valutazioni ed apprezzamenti circa l'opportunit\u00e0, l'utilit\u00e0, la convenienza e la giustizia di una certa scelta.\nQuesti elementi esulano dal rapporto tra la scelta di emettere un atto e il contenuto della legge, quindi non sono oggetto del giudizio di legittimit\u00e0 dinanzi ai Tribunali amministrativi.\nRiferimenti normativi.\nUna parte della dottrina ha voluto ricostruire il concetto di merito partendo dal vizio di merito, cio\u00e8 da quell'atto che sia inopportuno, ingiusto o comunque difforme da un criterio di buona amministrazione, ovvero di un'amministrazione improntata ai criteri di imparzialit\u00e0 e buon andamento cos\u00ec come sanciti dall'art. 97 della Costituzione.\nLa violazione di tale dovere generale configura il vizio di merito con riferimento ai contenuti delle valutazioni in concreto.\nTale tesi \u00e8 criticata da altri Autori, che sostengono l'inesistenza di norme giuridiche sulla \"buona amministrazione\", e dunque l'impossibilit\u00e0 di considerare giuridica un'attivit\u00e0 non disciplinata dall'ordinamento, quale \u00e8 l'attivit\u00e0 di merito.\nSi suole distinguere i vizi di merito dai vizi di legittimit\u00e0, che ineriscono agli aspetti formali (e non sostanziali) di un provvedimento invalidabile: l'atto potr\u00e0 risultare annullabile in entrambe le situazioni sopra descritte. Sar\u00e0 il giudice amministrativo a valutare le scelte discrezionali, mentre l'operazione risulta almeno in teoria meno complessa nei vizi di legittimit\u00e0: ad oggi, tra l'altro, il sindacato su questi ultimi risulta ampiamente modificato a seguito dell'inserimento dell'art.21 \"octies\" nella legge 241/1990, volto a \"dequotare\" i vizi formali nelle ipotesi in cui il contenuto dispositivo dell'atto non avrebbe potuto essere diverso da quello in concreto adottato, in ragione della natura vincolata del provvedimento, e purch\u00e9 tale carattere si manifesti in modo palese."}
{"id": "526023", "revid": "59785", "url": "https://it.wikipedia.org/wiki?curid=526023", "title": "Ka\u015f", "text": "Ka\u015f (in italiano: Antifilo) \u00e8 una citt\u00e0 della Turchia, capoluogo dell'omonimo distretto della provincia di Adalia.\nGeografia.\nLa citt\u00e0 \u00e8 situata tra le pendici dei monti Akda\u011f (3080 m s.l.m.) e la costa e si trova circa 180\u00a0km a sudovest di Adalia.\nA sud di Ka\u015f, a circa due km di distanza, sorge l'isola greca di Castelrosso, la pi\u00f9 orientale delle isole abitate della Grecia, poco pi\u00f9 ad oriente si trova l'isola disabitata di Strongili, di fronte alla costa vi sono altre isole come Kekova e la piccola I\u00e7 Ada.\nStoria.\nKa\u015f fu fondata dai Lici, ed il suo nome in Licio era \"Habesos\" o \"Habesa\". La citt\u00e0 faceva parte della Lega Licia, e la sua importanza durante questo periodo \u00e8 confermata dalla presenza di una delle pi\u00f9 ricche necropoli licie.\nGli antichi Greci le dettero il nome di \"Antiph\u00e9llos\" o \"Ant\u00edphilos\", in quanto porto della citt\u00e0 di \"Phellos\", che si trovava nell'entroterra.\nDurante il periodo romano, Antiph\u00e9llos divenne famosa per l'esportazione delle spugne e del legname da costruzione proveniente dai boschi dell'Anatolia. Plinio il Vecchio si riferisce alla citt\u00e0 nel quinto libro della sua \"Naturalis historia\". Dopo il 395 essa divenne parte dell'Impero Romano d'Oriente.\nDurante l'Alto Medioevo Ka\u015f - a quel tempo sotto dominio bizantino - divenne Sede vescovile.\nLa citt\u00e0 soffr\u00ec a causa delle incursioni arabe, quindi fu annessa (con il nome di \"Andifli\") al sultanato Anatoliano di R\u016bm, dominato dai Selgiuchidi. Dopo la fine dello stato selgiuchide, cadde in mano agli Ottomani.\nNel 1923, a causa dello scambio di popolazioni tra Grecia e Turchia dopo la guerra greco-turca, la maggioranza della popolazione, che era greca e di cultura greco ortodossa, abbandon\u00f2 la citt\u00e0 per la Grecia.\nEconomia.\nL'economia \u00e8 basata sulla pesca e, soprattutto, sul turismo. I dintorni - soprattutto la costa orientale, con l'isola di Kekova ed il villaggio di Kalek\u00f6y, entrambi raggiungibili solo via mare - sono di selvaggia bellezza."}
{"id": "526032", "revid": "767487", "url": "https://it.wikipedia.org/wiki?curid=526032", "title": "Dove osano le aquile", "text": "Dove osano le aquile (\"Where Eagles Dare\") \u00e8 un film britannico del 1968 diretto da Brian G. Hutton.\nTrama.\nDurante la seconda guerra mondiale un commando anglo-americano di paracadutisti \u00e8 incaricato di liberare il generale statunitense Carnaby, ideatore del piano d'invasione dell'Europa. Il generale \u00e8 stato catturato dai tedeschi e tenuto prigioniero in un castello sulle Alpi bavaresi.\nIl gruppo viene paracadutato nei pressi di Werfen, un villaggio ai piedi della montagna dove sorge lo \"Schlo\u00df Adler (Fortezza di Hohenwerfen)\", il castello delle aquile. La situazione si complica fin dall'inizio, con la morte, non accidentale, di due membri del gruppo e con la cattura del gruppo da parte dei soldati tedeschi.\nIl maggiore britannico Smith e il tenente americano Shaffer riescono a sfuggire alla cattura e a introdursi abilmente nel castello tramite la teleferica, aiutati da Mary, un'agente del servizio britannico in supporto al gruppo.\nSmith e Shaffer riescono a raggiungere, non visti, il salone dove si sta svolgendo l'interrogatorio del generale americano catturato. Assistono all'ingresso nella sala dei loro tre compagni prigionieri, che si rivelano essere agenti del controspionaggio tedesco. I due fanno irruzione nella sala e Smith si dichiara un ufficiale del controspionaggio tedesco, accusando i tre agenti di essere doppiogiochisti inglesi, e con l'inganno estorce i nomi e gli indirizzi di tutti gli agenti tedeschi in Inghilterra, compreso il loro capo.\nA questo punto svela che la reale missione era proprio smantellare la rete di spie tedesche, e che il generale \u00e8 in realt\u00e0 il caporale Cartwright Jones, un sosia del generale che non conosce in alcun modo il piano di invasione. La festa gli viene rovinata dal maggiore Von Hapen della Gestapo, ma riesce a eliminarlo facendogli credere di aver scoperto un complotto per eliminare Hitler.\nOttenuti i nomi delle spie il commando, con non poche difficolt\u00e0 e dopo aver arrecato alcuni danni con gli esplosivi, abbandona il castello e raggiunge l'aeroporto militare dove li aspetta l'aereo per portarli a casa. A bordo trovano il colonnello Turner che, smascherato dal maggiore Smith come capo dell'organizzazione spionistica tedesca, sceglie, in alternativa alla corte marziale, il suicidio lanciandosi senza paracadute.\nDistribuzione.\nEdizione italiana.\nIl doppiaggio italiano del film fu eseguito dalla S.A.S. e diretto da Fede Arnaud su dialoghi di Attilio Tellini, nei quali l'MI6 viene erroneamente chiamato M16."}
{"id": "526033", "revid": "834", "url": "https://it.wikipedia.org/wiki?curid=526033", "title": "Medaglia d'Oro al valor Militare", "text": ""}
{"id": "526040", "revid": "729019", "url": "https://it.wikipedia.org/wiki?curid=526040", "title": "Elice (astronomia)", "text": "Elice \u00e8 un piccolo satellite naturale di Giove scoperto nel 2003 da una squadra di astronomi dell'Universit\u00e0 delle Hawaii guidata da Scott Sheppard e composta da David Jewitt, Jan Kleyna, Yanga Fern\u00e1ndez e Henry Hsieh. L'Unione Astronomica Internazionale gli ha attribuito nel 2005 il nome di Elice, una delle due ninfe nutrici di Zeus durante la sua infanzia a Creta.\nL'oggetto era precedentemente noto mediante la designazione provvisoria S/2003\u00a0J\u00a06.\nParametri orbitali.\nStanti i suoi parametri orbitali, Euante \u00e8 considerato un membro del gruppo di Ananke, costituito dai satelliti naturali di Giove irregolari caratterizzati da un moto retrogrado attorno al pianeta, da semiassi maggiori compresi fra i 19,3 e i 22,7 milioni di km e da inclinazioni orbitali prossime ai 150\u00b0 rispetto all'eclittica."}
{"id": "526045", "revid": "110157", "url": "https://it.wikipedia.org/wiki?curid=526045", "title": "Presente (Piero Pel\u00f9)", "text": "Presente \u00e8 un album raccolta del cantautore italiano Piero Pel\u00f9, contenente alcuni brani della sua carriera solista pi\u00f9 gli inediti \"Nel mio mondo\" e \"Presente\".\nIl disco rappresenta la fine della collaborazione di Pel\u00f9 con la Warner.\nNe esiste, oltre ad una versione contenente un unico CD, una versione limitata in digipack contenente un DVD nel quale sono inclusi tutti i video della carriera solista dal 1999 al 2005.\nNel video dell'inedito \"Nel mio mondo\" \u00e8 presente un cameo del sacerdote Don Gallo, al quale \u00e8 dedicato il brano."}
{"id": "526047", "revid": "144796", "url": "https://it.wikipedia.org/wiki?curid=526047", "title": "Sayn-Wittgenstein-Sayn-Altenkirchen", "text": "Sayn-Wittgenstein-Altenkirchen (a volte chiamata Sayn-Altenkirchen) era una contea tedesca nella Renania-Palatinato, vicino al fiume Sieg.\nQuando il conte Guglielmo III di Sayn-Wittgenstein-Sayn mor\u00ec nel 1623 senza eredi, l'arcivescovo di Colonia prese possesso della contea in attesa che la questione venisse risolta. Un trattato del 1648 pose fine ai problemi stabilendo che la contea fosse affidata alle principesse Ernestina e Giovanna, due sorelle di cui il conte Guglielmo era il nonno. Si stabil\u00ec inoltre che la madre delle principesse, la contessa vedova Luisa Giuliana, fosse reggente. Poco dopo il trattato, per\u00f2, la contea fu divisa tra le due sorelle. La parte di Ernestina fu chiamata Sayn-Wittgenstein-Hachenburg (o Sayn-Hachenburg), un titolo che si tramand\u00f2 per linea femminile e che ora \u00e8 un titolo del granduca del Lussemburgo. La parte di Giovanna fu chiamata Sayn-Wittgenstein-Sayn-Altenkirchen. La loro madre rimase reggente di entrambe le contee fino al 1652, quando Ernestina e Giovanna presero possesso delle loro rispettive contee. Sayn Altenkirchen fu ereditata prima dal duca Giovanni Guglielmo di Sassonia-Eisenach, il figlio di Giovanna, e poi dal duca Guglielmo Enrico di Sassonia-Eisenach, nipote di Giovanna. Guglielmo Enrico mor\u00ec senza figli e Sayn Altenkirchen fu ereditata dal burgravio Carlo di Brandeburgo-Ansbach, pronipote di Giovanna.\nLa contea di Sayn-Wittgenstein-Sayn-Altenkirchen ebbe fine quando fu data ai Nassau-Weilburg nel 1803.\nCarolina, regina del Regno Unito era coerede di questa contea ma non la eredit\u00f2 mai.\nConti e contesse di Sayn-Wittgenstein-Sayn-Altenkirchen (1648-1803).\n\"Data ai Nassau-Weilburg\" (1803)"}
{"id": "526054", "revid": "55161327", "url": "https://it.wikipedia.org/wiki?curid=526054", "title": "Legge di Fick", "text": ""}
{"id": "526065", "revid": "1305772", "url": "https://it.wikipedia.org/wiki?curid=526065", "title": "Integrating the Healthcare Enterprise", "text": "Integrating the Healthcare Enterprise (IHE) \u00e8 un'organizzazione internazionale no-profit con sede in illinois che lavora in sinergia con altre associazioni legate alla sanit\u00e0 (ACR, NEMA, EAR, ECR, SIRM, ecc.) per promuovere l'uso di standard informatici gi\u00e0 definiti in ambito medicale, allo scopo di condividere dati ed informazioni.\nIHE non si occupa di come sono fatti i componenti, ma di come possono collegarsi ed interoperare fra loro. A tale fine cerca di armonizzare l'uso degli standard esistenti (DICOM, HL7, XML, ecc.), e propone ogni anno un connect-a-thon fra le aziende per verificare l'interoperabilit\u00e0.\nStruttura.\nL'esperienza di IHE nasce nel 1999 ed attualmente la struttura \u00e8 divisa in tre grandi Regioni (Nord America, Europa, Asia), a loro volta divise in nazioni.\nQuesto tipo di suddivisione permette di gestire la localizzazione, ovvero la caratterizzazione in ambito regionale o nazionale di quanto contenuto nei Technical Framework.\nTechnical Framework.\nIHE non \u00e8 uno standard bens\u00ec una metodologia di lavoro, e le indicazioni sono contenute nei Technical Framework, che si possono scaricare dal sito.\nI Technical Framework sono stati divisi per dominio di interesse:\nDi seguito vengono descritti i tre concetti principali di IHE.\nAttori.\nGli attori sono microsistemi informatici ben specifici, definiti dal produttore ed oggetto dell'integrazione.\nTransazioni.\nLe transazioni sono interazioni fra attori, e sono definite in tre fasi:\nProfili di integrazione della sezione IT Infrastructure.\nSono scenari di problemi/soluzioni, alla base di IHE.\nOgni dominio di interesse ha i propri profili di integrazione. Di seguito sono riportati alcuni esempi di profili riferiti alla sezione IT Infrastructure (IT Infrastructure Technical Framework).\nConsistent Time (CT).\n\u00c8 il profilo che permette di sincronizzare tra loro gli orologi di sistema in modo da rendere univoca l'informazione temporale tra diversi sistemi.\nCross-Enterprise Document Sharing (XDS).\n\u00c8 il profilo IHE che detta le linee guida per lo scambio di documentazione clinica tra aziende o strutture sanitarie diverse, consistano esse in singoli reparti ospedalieri, cliniche, medici privati, ecc...\nLa prima versione del profilo (XDS.a) differisce da una sua seconda versione denominata XDS.b in quanto in quest'ultimo caso vengono adottati degli standard in revisioni pi\u00f9 recenti (ebXML 3.0, SOAP v1.2, MTOM/XOP). I nuovi implementatori sono caldamente invitati a considerare esclusivamente il profilo XDS in versione b, anche se la migrazione da un profilo all'altro risulta relativamente semplice, i due profili possono coesistere e sono equivalenti in termini di funzionalit\u00e0. Resta il fatto che sul profilo XDS.b si fondano le basi di molti altri profili IHE in corso di definizione, tra cui il profilo XUA (Cross-Enterprise User Assertion) e XCA (Cross-Community Access).\nIn questo profilo si assume che ogni organizzazione appartenga ad uno o pi\u00f9 \"Affinity Domain\", ciascuno consistente in un insieme di organizzazioni sanitarie che sottoscrivono delle policies e condividono una infrastruttura tecnologica con lo scopo di scambiarsi tra loro documenti clinici. Le policies oggetto degli accordi riguardano aspetti quali l'identificazione dei pazienti, il controllo degli accessi, l'ottenimento del consenso alla trattazione dei dati, ma anche il formato, il contenuto, la struttura, l'organizzazione e la rappresentazione delle informazioni cliniche.\nCross-Community Access (XCA).\nDefinisce attori e transazioni per la condivisione delle informazioni ad un livello superiore di quello ospedaliero. Attualmente il profilo XCA detta linee guida concrete principalmente per lo scambio documentale. Nel profilo XCA viene definito il concetto di \"Community\" come un insieme di strutture sanitarie che sottoscrivono delle policies e adottano protocolli di comunicazione condivisi con lo scopo di condividere documentazione clinica. Ciascuna Community viene identificata da un codice univoco (homeCommunityId). In questo profilo vengono definiti due nuovi attori: \"Initiating Gateway\" e \"Responding Gateway\". Il primo si prende carico di tutte le transazioni in uscita dalla Community locale, e si preoccupa di inoltrarle alle altre Community. Il Responding Gateway, invece, gestisce tutti i flussi in ingresso dalle altre Community e li recapita agli attori afferenti alla Community locale.\nUn notevole vantaggio derivante dall'adozione del profilo XCA \u00e8 che consente l'interoperabilit\u00e0 sia tra Community strutturate al loro interno secondo il profilo XDS che tra e con Community non aderenti ad XDS o sviluppate secondo principi legacy.\nProfili di integrazione della sezione di Radiologia.\nSono scenari di problemi/soluzioni, alla base di IHE.\nOgni dominio di interesse ha i propri profili di integrazione. Di seguito sono riportati alcuni esempi di profili contenuti nella sezione di Radiologia (Radiology Technical Framework).\nScheduled Workflow (SWF).\nLo Scheduled Workflow (SWF) mostra l'interazione fra Hospital Information System, sistema informatico radiologico, modalit\u00e0 e PACS e rappresenta la spina dorsale del lavoro di routine, dall'accettazione del paziente per un esame fino alla stesura del referto.\nGli attori e le transazioni coinvolti in questo profilo sono i seguenti (dal Technical Framework 1 IHE Year 5 rev. 6.0):\nPatient Reconciliation.\nSi tratta di un profilo che indica le azioni ed i messaggi che devono essere scambiati quando \u00e8 necessario cambiare i dati del paziente. Un esempio di questa necessit\u00e0: un paziente giunge in ospedale incosciente e deve essere sottoposto ad un esame; le immagini dell'esame vengono correlate ad un paziente fittizio. Solo successivamente si ottengono i dati anagrafici precisi. I nuovi dati vengono inseriti sull\"'Order Placer and Order Filler\", da cui parte un messaggio verso gli altri, che aggiornano i loro riferimenti interni. Questo profilo estende il precedente SWF offrendo un mezzo per collegare immagini, referti ed altre evidenze con il paziente.\nConsistent Presentation of Images (CPI).\nProfilo che specifica le transazioni necessarie per mantenere la consistenza delle immagini e dei dati relativi tra pi\u00f9 stazioni di visualizzazione. In questo modo, un'immagine comparir\u00e0 allo stesso modo su monitor di refertazione diversi, comprese le annotazioni aggiunte, lo zoom, la rotazione. Questa parte definisce la Grayscale Standard Display Function, che permette di visualizzare allo stesso modo i livelli di grigio dell'immagine, qualunque sia il monitor diagnostico usato.\nKey Image Note (KIN).\nStabilisce le azioni che permettono di indicare una o pi\u00f9 immagini come importanti per la diagnosi, collegando loro un'annotazione che riporta commenti del medico che ha eseguito la refertazione. Pu\u00f2 essere usato a scopo di consultazione, per indicare i punti salienti al medico di base oppure per scopi didattici.\nSimple Image and Numeric Report (SINR).\nFacilita l'uso del riconoscimento vocale e di altri pacchetti per la refertazione, indicando ai produttori una via per l'integrazione di tali prodotti.\nPortable Data for Imaging (PDI).\nDefinisce le procedure per distribuire le immagini e informazioni collegate su un supporto, allo scopo di scambiare immagini, dati e referti per importazione, visualizzazione o stampa. Un esempio pratico \u00e8 la consegna dei risultati dell'esame su un supporto ottico (CD-ROM).\nCross-enterprise Document Sharing for Imaging (XDS-I).\nDefinisce attori e transazioni per la condivisione delle informazioni a livello ospedaliero e oltre (\"enterprise\"). Definisce anche le informazioni da condividere, come p.es. oggetti DICOM come immagini e referti, forniti in forma leggibile."}
{"id": "526066", "revid": "697352", "url": "https://it.wikipedia.org/wiki?curid=526066", "title": "Galleria d'arte moderna", "text": "La galleria d'arte moderna \u00e8 una pinacoteca incentrata prevalentemente sull'arte del XIX e XX secolo, e saltuariamente anche sull'arte contemporanea.\nLe gallerie d'arte moderna (talvolta indicate con la sigla GAM) nascono dall'esigenza di raccogliere un patrimonio artistico locale di stampo moderno.\nItalia.\nIn Italia ne esistono diverse, ubicate prevalentemente nelle maggiori citt\u00e0.\nLa principale \u00e8 la Galleria nazionale d'arte moderna e contemporanea, che ha sede a Roma, ed \u00e8 a tutt'oggi la pi\u00f9 grande e importante d'Italia."}
{"id": "526070", "revid": "402993", "url": "https://it.wikipedia.org/wiki?curid=526070", "title": "Progresso", "text": ""}
{"id": "526072", "revid": "14480", "url": "https://it.wikipedia.org/wiki?curid=526072", "title": "Libro di stazione", "text": ""}
{"id": "526074", "revid": "45927", "url": "https://it.wikipedia.org/wiki?curid=526074", "title": "Numero di Hardy-Ramanujan", "text": ""}
{"id": "526076", "revid": "14002", "url": "https://it.wikipedia.org/wiki?curid=526076", "title": "Arcidiocesi di Durazzo-Tirana", "text": ""}
{"id": "526079", "revid": "125794146", "url": "https://it.wikipedia.org/wiki?curid=526079", "title": "Rai Sport (struttura)", "text": "Rai Sport \u00e8 una testata giornalistica italiana, nonch\u00e9 la struttura della Rai che si occupa della cura e realizzazione delle dirette degli eventi sportivi sui tre canali generalisti (Rai 1, Rai 2, Rai 3) e della gestione dell'omonimo canale tematico.\nStoria.\nIl primo programma sportivo in assoluto della Rai \u00e8 La Domenica Sportiva, che \u00e8 stato anche uno dei primi ad inaugurare le trasmissioni regolari dell'ente pubblico. Pi\u00f9 tardi nascono i primi notiziari sportivi, curati dalle redazioni del Giornale Radio e del Telegiornale (con un gruppo di giornalisti specializzati raggruppati nel \"Pool sportivo\"): uno di questi appuntamenti fissi per le notizie sportive era il \"Telegiornale sport\", la cui sigla richiamava quella del telegiornale. Nel frattempo nascono anche altri programmi sportivi come \"90\u00ba minuto\" e \"Dribbling\" in televisione e \"Tutto il calcio minuto per minuto\" in radio. \nTra i principali nomi dei pi\u00f9 importanti telecronisti e conduttori che si sono avvicendati nel corso dei decenni si citano, tra radio e TV, Nicol\u00f2 Carosio, Enrico Ameri, Sandro Ciotti, Nando Martellini, Maurizio Barendson (ideatore di \"90\u00ba minuto\" insieme a Paolo Valenti), Bruno Pizzul, Alfredo Pigna e Adriano De Zan, padre di Davide. Anche Enzo Tortora condusse \"La Domenica Sportiva\".\nNell'estate del 1991 nasce la TGS, la Testata Giornalistica Sportiva della Rai. Come la TGR e la TSP, la TGS era una testata trasversale che convoglia in un'unica redazione i giornalisti delle varie reti del servizio pubblico, assorbendo gradualmente anche le varie trasmissioni sportive prima prodotte dalle tre testate giornalistiche tradizionali dell'azienda (\"La Domenica Sportiva\", \"Novantesimo Minuto\", \"Mercoled\u00ec Sport\", per il TG1, \"Sportsera\", \"Dribbling\", \"Domenica Sprint\", \"Sportsette\", \"Eurogol\" per il TG2, \"Lo Sport\", \"Il processo del luned\u00ec\" e \"Derby\" per il TG3).\nLa rubrica \"TG1 Sport\", supplemento sportivo del telegiornale delle 20:00 in onda dal 1987 inizialmente tutti i giorni e poi dal 1995 solo nei week-end, condotto da Fabrizio Maffei in alternanza con Marco Franzelli, diventa \"Rai Sport Notizie\" nel 1997 e poi \"TG Sport\". Nell'estate 1997, la testata diventa Rai Sport e dal 1999 avr\u00e0 un proprio canale tematico gratuito, Rai Sport Satellite, inizialmente visibile solo via satellite e dal 2004 anche sul digitale terrestre, che nel 2008 cambia nome in Rai Sport Pi\u00f9 e nel 2010 si sdoppia in Rai Sport 1 e Rai Sport 2.\nDal 14 settembre 2015 Rai Sport 1 inizia a trasmettere anche in alta definizione sul canale 557 del digitale terrestre, cambiando anche le grafiche e le sigle del canale dove come colore dominante troviamo il giallo (colore ufficiale della testata).\nIn occasione dei Giochi Olimpici e Paralimpici di Rio 2016, Rai Sport 2 trasmette in alta definizione sulla piattaforma satellitare tiv\u00f9sat (dal 1\u00ba agosto al 19 settembre 2016), sul digitale terrestre (dal 4 al 22 agosto) e su Sky (dal 5 al 22 agosto).\nProgrammi.\nTG Sport.\nIl TG Sport va in onda con tre edizioni quotidiane suddivise tra Rai 2 e Rai Sport."}
{"id": "526081", "revid": "124378873", "url": "https://it.wikipedia.org/wiki?curid=526081", "title": "Pastinaca sativa", "text": "La pastinaca (Pastinaca sativa ) \u00e8 una pianta biennale, coltivata come annuale, appartenente alla famiglia delle Apiaceae (Ombrellifere) e caratterizzata da un fusto erbaceo, cavo e angoloso, da radici carnose a fittone e da foglie pennate, profondamente incise e dentate.\nLa lunga radice, bianca e carnosa, dal sapore acidulo, viene consumata come ortaggio dopo la cottura.\nLe origini.\nSi narra che l'imperatore Tiberio (42 a.C. 37 d.C.) abbia fatto importare la pastinaca a Roma dalla Valle del Reno (l'attuale Germania). La pastinaca era molto diffusa in Italia nel Medioevo, era usata quanto oggi impieghiamo la patata; infatti, la pastinaca \u00e8 andata man mano a scomparire quando in Italia inizi\u00f2 a diffondersi la patata. La pastinaca \u00e8 poi sparita quasi completamente dalle tavole della penisola nel XIX secolo. In cucina, la pastinaca pu\u00f2 essere preparata al forno o fritta, proprio come le patate. Pu\u00f2 essere impiegata per preparare zuppe e vellutate, da sola o accompagnata da altri ortaggi come le stesse carote o la zucca.\nColtivazione.\nLa pastinaca \u00e8 una pianta molto semplice da coltivare, si adatta praticamente a tutta Italia. Il metodo colturale \u00e8 analogo a quello delle carote, pianta che \u00e8 stretta parente della pastinaca e ne condivide molte caratteristiche botaniche, tra cui gli insetti parassiti e le malattie.\nPer coltivare questa pianta occorre curare il terreno, che deve esser ben sciolto e drenante. I semi di pastinaca hanno una scorza dura e non sempre germinano, pu\u00f2 essere utile metterli a mollo qualche ora prima della semina.\nLa \"pastinaca\" nei dialetti italiani.\nIl nome \"pastinaca\" e le sue varianti vengono utilizzati spesso nelle lingue locali d\u2019Italia per indicare non gi\u00e0 la pastinaca, ma la carota. Esempi sono la \"pestanaca di Sant'Ippazio\", coltivata in Salento, la \"prestinaca\" calabra, le \"basteneuche\" bitontine o la \"pistinega\" in provincia di Bologna. In tutti i casi il riferimento per\u00f2 \u00e8 a specifici \"cultivar\" della carota e non alla pastinaca vera e propria."}
{"id": "526083", "revid": "767487", "url": "https://it.wikipedia.org/wiki?curid=526083", "title": "Full Monty - Squattrinati organizzati", "text": "Full Monty - Squattrinati organizzati (\"The Full Monty\") \u00e8 un film britannico del 1997 diretto da Peter Cattaneo.\nIl film, prodotto da Uberto Pasolini, ha avuto un enorme successo commerciale, vincendo inoltre l'Oscar per la miglior colonna sonora e tre BAFTA su undici nomination, incluso miglior film.\nTrama.\nGaz e Dave, due disoccupati di Sheffield, si ingegnano per trovare degli espedienti per tirare avanti, provando tra l'altro a rubare delle travi da una acciaieria ormai chiusa. Quando Gaz rischia di perdere la custodia del figlio, poich\u00e9 in arretrato con le spese di mantenimento della ex moglie, pensa ad una soluzione un po' drastica per tirarsi fuori da quel problema: ispirato da un gruppo di spogliarellisti professionisti che si esibiscono in citt\u00e0, l'uomo decide di dar vita ad uno spettacolo di spogliarello coinvolgendo altri disoccupati, di diverse et\u00e0, ciascuno alle prese con la sopravvivenza quotidiana.\nGaz, per ottenere una maggior cassa di risonanza, render\u00e0 noto che lo spettacolo conterr\u00e0 il nudo integrale: questa idea estrema, partorita casualmente mentre parlava con alcune ragazze del posto, incontrer\u00e0 parecchie resistenze da parte degli altri partecipanti fino a quando, superato ogni imbarazzo e facendosi aiutare anche dalle loro rispettive compagne, si convinceranno visto anche che nel frattempo si era sparsa la voce in citt\u00e0. Sulle note della celebre \"You Can Leave Your Hat On\", lo spettacolo avr\u00e0 luogo e sar\u00e0 un successo.\nColonna sonora.\nLa colonna sonora del film, vincitrice di un premio Oscar come miglior colonna sonora nel 1998, \u00e8 stata composta da Anne Dudley.\nAccoglienza.\nCritica.\nIl film ha ricevuto recensioni favorevoli da parte di molti critici, riuscendo a raggiungere un punteggio di 95/100 su Rotten Tomatoes e 75/100 su Metacritic.\nNel 1999 il British Film Institute l'ha inserito al 25\u00ba posto della lista dei migliori cento film britannici del XX secolo.\nIncassi.\nIl film ha avuto un budget stimato in 3,5 milioni di $ e ha incassato a livello mondiale 257,938,649$. Il film \u00e8 uscito in Gran Bretagna il 29 agosto 1997, negli USA il 13 agosto."}
{"id": "526086", "revid": "599013", "url": "https://it.wikipedia.org/wiki?curid=526086", "title": "Ost", "text": ""}
{"id": "526089", "revid": "125296490", "url": "https://it.wikipedia.org/wiki?curid=526089", "title": "Sztum", "text": "Sztum (in casciubo \"Szt\u00ebm\", in tedesco \"Stuhm\") \u00e8 un comune urbano-rurale polacco del distretto di Sztum, nel voivodato della Pomerania.Ricopre una superficie di 180,84\u00a0km\u00b2 e nel 2004 contava 17.949 abitanti.\nStoria.\nSono state trovate tracce dei primi insediamenti che risalgono all'era dell'Impero Romano. Nel primo Medioevo vi ea un insediamento fortificato dei popoli della Prussia, e fu conquistato dai Cavalieri Teutonici nel 1236. A Sztum furono concessi i diritti da citt\u00e0 nel 1416. Nel 1466 la citt\u00e0 pass\u00f2 sotto la sovranit\u00e0 della Polonia come parte della provincia della Prussia Reale. Quando fece parte della Polonia e in seguito della Confederazione Polacco-Lituana, la citt\u00e0 funse da sede del distretto e da sede per le udienze giudiziatie e del Parlamento. Nel 1772, a seguito della Prima Spartizione della Polonia, Sztum divenne parte della Prussia. Nel 1871 divenne parte del nuovo Impero tedesco. La citt\u00e0 e l'area che la circondava votarono per rimanere sotto la Germania nel plebiscito del 1920.\nAlla fine e anche in seguito alla Seconda guerra mondiale, gli abitanti tedeschi furono evacuati o espulsi, come gran parte della popolazione tedesca della Prussia orientale. Dopo la guerra, la citt\u00e0, insieme al resto della Prussia Orientale, fu assegnata alla Polonia, in seguito agli accordi della Conferenza di Potsdam. Sztum fu abitata da polacchi, molti dei quali espulsi dalle aree polacche annesse dall'Unione Sovietica.\nLa citt\u00e0 di Sztum, dal 1975 al 1998 \u00e8 appartenuta al voivodato di Danzica, solo dal 1999 \u00e8 parte del voivodato della Pomerania."}
{"id": "526092", "revid": "287204", "url": "https://it.wikipedia.org/wiki?curid=526092", "title": "Vallerenzo", "text": "Vallerenzo \u00e8 una frazione del comune italiano di Alta Val Tidone, in provincia di Piacenza.\nGeografia fisica.\nVallerenzo \u00e8 posta sull'Appennino ligure, nella val Tidoncello ad un'altitudine di 481 , sulla sponda destra del torrente Tidoncello, affluente del Tidone, circa a valle rispetto a Pecorara, che ne \u00e8 stato il capoluogo comunale fino alla nascita del comune di Alta Val Tidone.\nStoria.\nVallerenzo, citata in alcuni casi anche come \"Vallarenzo\", viene menzionata nell'alto Medioevo come dipendente dall'abbazia di San Colombano di Bobbio.\nNel basso Medioevo venne coinvolta nelle guerre tra guelfi e ghibellini che coinvolsero anche i vicini castelli di Lazzarello, Montemartino e Cicogni.\nIn seguito fu feudo della famiglia Dal Verme.\nNel 2018, con la nascita del comune di Alta Val Tidone in seguito alla fusione del comune di Pecorara con i comuni di Caminata e Nibbiano, Vallerenzo divent\u00f2 frazione di Alta Val Tidone.\nEconomia.\nVallerenzo, come tutta la porzione di Appennino in cui si trova, \u00e8 stata tradizionalmente dedita all'agricoltura; a partire dalla fine del XX secolo hanno iniziato a diffondersi anche il turismo enogastronomico e escursionistico, grazie anche alla presenza nella zona di sentieri segnalati dal CAI.\nInfrastrutture e trasporti.\nIl centro abitato di Vallerenzo \u00e8 lambito dal passaggio della strada provinciale 34 di Pecorara che si dirama nei pressi di Nibbiano dalla ex strada statale 412 della Val Tidone risalendo la valle del torrente Tidoncello."}
{"id": "526095", "revid": "70825", "url": "https://it.wikipedia.org/wiki?curid=526095", "title": "Tartari di Crimea", "text": ""}
{"id": "526097", "revid": "1856513", "url": "https://it.wikipedia.org/wiki?curid=526097", "title": "Helvetic Airways", "text": "Helvetic Airways, spesso chiamata anche helvetic.com, \u00e8 una compagnia aerea regionale svizzera, fondata nell'autunno 2003 come ampliamento della gi\u00e0 esistente \"Odette Airways\", fondata nel 2001 a Zurigo, che con un MD-83 della Crossair operava i \"voli degli immigrati\" verso l'Europa del sud e dell'est.\nL'hub della compagnia \u00e8 situato presso l'aeroporto di Zurigo-Kloten, mentre un hub secondario \u00e8 stato aperto presso l'aeroporto di Berna alla fine del 2010.\nNel marzo 2006, il finanziere Martin Ebner ha acquisito la maggioranza delle azioni della societ\u00e0 attraverso la societ\u00e0 Patinex AG, di sua propriet\u00e0. In due anni si prefisse l'obiettivo di raggiungere un bilancio in attivo, in quanto, fino all'acquisto da parte di Ebner, la Helvetic \u00e8 sempre rimasta in passivo.\nNel novembre 2011 la Helvetic Airways ha attivato una propria linea manutentiva certificata EASA 145 presso l'aeroporto di Zurigo.\nDestinazioni.\nIn passato la Helvetic Airways ha offerto voli di linea dal suo hub di Zurigo, terminandoli nel 2008 a favore dell'attivit\u00e0 charter.\nTuttavia, nel 2011, la compagnia ha ricominciato l'attivit\u00e0 di linea operando in code share con la Swiss International Air Lines, la principale compagnia svizzera, servendo diverse localit\u00e0 in Europa.\nFlotta.\nLa flotta della Helvetic Airways si compone dei seguenti velivoli al Dicembre 2019:\nLa Helvetic ha iniziato ad operare con un McDonnell Douglas MD-83 acquistato dalla Crossair, ceduto nel 2004 ad una compagnia di leasing e rimosso dal servizio.\nFino al novembre 2006, gli aeromobili Helvetic erano contraddistinti da una livrea viola acceso che li rendeva inconfondibili. A inizio dicembre, fu disegnata una nuova livrea, meno vistosa, che ricorda i colori della Svizzera."}
{"id": "526098", "revid": "70825", "url": "https://it.wikipedia.org/wiki?curid=526098", "title": "Tatari Crimeani", "text": ""}
{"id": "526100", "revid": "2039709", "url": "https://it.wikipedia.org/wiki?curid=526100", "title": "Progressismo", "text": "Il progressismo \u00e8 una filosofia politica che sostiene il mutamento della societ\u00e0 attraverso l'attuazione di politiche riformiste ed innovatrici, perseguendo il progresso in campo sociale, politico ed economico. \u00c8 una filosofia tipica delle politiche di sinistra.\nReputando gli avanzamenti negli ambiti della scienza, della tecnologia, dello sviluppo economico e dell'organizzazione sociale vitali per il miglioramento della condizione umana, il progressismo divenne molto significativo in Europa nel XVIII e XIX secolo, durante i quali, sotto la spinta di movimenti culturali come l'illuminismo e il positivismo, cominci\u00f2 a diffondersi la convinzione che il continente stesse dimostrando come le nazioni potessero progredire da condizioni incivili alla civilt\u00e0 attraverso il rafforzamento delle basi della conoscenza empirica come fondamento della societ\u00e0. Figure cardinali dell'Illuminismo reputavano il progresso universalmente applicabile ad ogni contesto societario, e ritenevano che le idee a supporto dello stesso si sarebbero presto diffuse dall'Europa in tutto il globo.\nDefinizioni.\nNella storia politica il termine appare con la rivoluzione francese del 1789, portavoce delle politiche illuministe della borghesia francese.\nSecondo la definizione di Tullio De Mauro, \"un partito progressista sostiene la possibilit\u00e0 del progresso e dell'evoluzione della societ\u00e0, ed \u00e8 fautore di riforme che facilitino tale processo, in ambito politico\u00a0\u2013 istituzionale, sociale, economico e civile\".\nI progressisti, infatti mirano a modificare gli assetti politici, economici e sociali tramite riforme graduali, progressive; il minimo comune denominatore \u00e8 rappresentato dall'illuminismo, dal positivismo, dall'evoluzionismo e da una visione razionale in ambito politico, sociale ed economico.\nSi contrappone al conservatorismo della destra, che propugna una pratica politica conforme alla tradizione e ostile alle innovazioni, in particolare nell'ambito etico ed economico. Data questa contrapposizione, storicamente vengono definite progressiste molte forze politiche schierate a sinistra, anche se oggi vengono considerate progressiste anche quelle miranti ad una terza via (\"Third Way\").\nNegli anni il progressismo \u00e8 diventato anche sinonimo di socialismo liberale e, seppur nato con origini diverse, riformismo. La tendenza \u00e8 quella di unire il pensiero liberale e della propriet\u00e0 privata, con le garanzie sociali offerte dal socialismo democratico. All'interno del liberalismo i progressisti sono rappresentati dal liberalismo sociale, favorevoli al libero mercato ma pure all'intervento pubblico, riforme in campo politico e sociale, cos\u00ec come all'interno del socialismo democratico esiste una corrente destra di socialismo liberale, incarnata da Tony Blair e Gerhard Schr\u00f6der, che mira alla costruzione di un centro progressista.\nI progressisti si differenziano tanto dai conservatori, legati allo status quo, come dai liberisti puri, e propugnano un'economia basata sul libero mercato ma con una forte azione sociale dello stato, volta a migliorare le condizioni di vita di aziende e persone, tramite una giusta redistribuzione della ricchezza. Tuttavia sarebbe giusto dire che i progressisti pi\u00f9 che ai conservatori si oppongono ai retrogradi (reazionari); frequenti i casi di esponenti progressisti rispettosi della tradizione e di esponenti conservatori liberali portatori di progresso. Il progressismo si contrappone pure alle politiche comuniste, e in parte a quelle socialiste. Tuttavia vale la pena ricordare che nel corso della storia del '900 a seguito di processi politici, economici e scientifici in nome del progresso o di una nuova umanit\u00e0, terminati con gravi conseguenze, si \u00e8 preferito sostituire il termine progresso e progressista con termini quali modernizzazione, rinnovamento e innovazione.\nNel mondo i leader pi\u00f9 autorevoli di questo movimento progressista sono stati John Fitzgerald Kennedy, Jimmy Carter, Tony Blair, Gerhard Schr\u00f6der, Carlo Azeglio Ciampi, e vicini a queste posizioni oggi troviamo Barack Obama, Sonia Gandhi, Charles Kennedy, Jean Chr\u00e9tien, Jos\u00e9 Luis Rodr\u00edguez Zapatero.\nPartiti progressisti.\nPresente.\nTali partiti sono afferenti perlopi\u00f9 all'Alleanza Progressista e sono considerati alla sinistra dell'Internazionale Liberale e alla destra dell'Internazionale Socialista.\nNel mondo poi troviamo anche diversi partiti definiti progressisti o liberali, collocabili alla destra dello schieramento politico. Tuttavia tendono ad avere anche forti tendenze al nazionalismo, al populismo o a politiche economiche liberiste:\nPassato.\nStoricamente un grande Partito Progressista lo troviamo negli Stati Uniti, fondato da Theodore Roosevelt, che si contrappose sia ai Repubblicani che ai Democratici. Al di fuori degli USA il progressismo emerse:"}
{"id": "526110", "revid": "110157", "url": "https://it.wikipedia.org/wiki?curid=526110", "title": "Firenze-Lugano no stop", "text": "Firenze-Lugano no stop \u00e8 l'ultima raccolta di Ivan Graziani.\nRappresenta una raccolta dei brani pi\u00f9 famosi della carriera solista del cantautore abruzzese, oltre a due inediti: \"Il lupo e il bracconiere\" e \"Giuliana\"."}
{"id": "526112", "revid": "968255", "url": "https://it.wikipedia.org/wiki?curid=526112", "title": "Piazza del Duomo (Catania)", "text": "Piazza del Duomo di Catania \u00e8 la principale piazza della citt\u00e0. In essa confluiscono tre strade, ovvero la via Etnea, la storica asse cittadina, la via Giuseppe Garibaldi e la via Vittorio Emanuele II che la attraversa da est ad ovest. Sul lato orientale della piazza sorge il Duomo, dedicato alla patrona della citt\u00e0 festeggiata il 5 febbraio.\nStoria e descrizione.\nSul lato nord si trova il palazzo degli Elefanti, ovvero, il Municipio. Dall'altro lato della piazza sono collocate la fontana dell'Amenano, molto famosa per gli abitanti, dentro la quale vengono gettate delle monetine (come nella fontana di Roma) e, accanto, il palazzo dei Chierici che \u00e8 collegato al Duomo da un passaggio che corre sulla porta Uzeda. Alle terrazze del palazzo del Seminario dei Chierici e di porta Uzeda si pu\u00f2 accedere dal Museo diocesano di Catania che ha sede nel palazzo del Seminario dei Chierici attiguo alla Cattedrale. Dalle terrazze si possono ammirare due splendidi panorami: da un lato, lo spettacolo di piazza del Duomo di Catania con la fontana dell'Elefante e via Etnea con il monte Etna sullo sfondo; dall'altro, le mura di Carlo V, il porto di Catania con gli archi della Marina fino al castello Ursino.\nLa porta di Carlo V fa parte dell'unico tratto rimasto delle mura della citt\u00e0.\nAl centro della piazza si trova quello che \u00e8 il simbolo di Catania, ovvero \"u Liotru\", una statua in pietra lavica raffigurante un elefante, sormontata da un obelisco, posta al centro di una fontana in marmo pi\u00f9 volte rimaneggiata.\nLe terme Achilliane sono delle strutture termali sotterranee datate al IV-V secolo e situate circa 4/5 metri sotto piazza del Duomo.\nSi accede alle terme accedendo al Museo diocesano di Catania: un corridoio con volta a botte ricavato nell'intercapedine tra le strutture romane e le fondamenta della cattedrale (il cui accesso \u00e8 costituito da una breve gradinata di epoche diverse posta a sinistra della facciata) consente di fare un viaggio nelle viscere della citt\u00e0, dove scorre il fiume Amenano le cui acque risalgono in superficie nella vicina fontana dell'Amenano nella piazza antistante. Il nome dell'impianto \u00e8 dedotto da un'iscrizione su lastra di marmo lunense ridottasi in sei frammenti principali molto lacunosi, risalente probabilmente alla prima met\u00e0 del V secolo, oggi esposta all'interno del Museo civico al Castello Ursino.\nL'epoca di fondazione dell'edificio \u00e8 ancora discussa, ma si ritiene probabile che esistesse gi\u00e0 nel IV secolo: l'esistenza dell'edificio in epoca costantiniana \u00e8 ipotizzata in base al reimpiego all'interno della cattedrale di un gruppo di capitelli del periodo, che potrebbero provenire da questo edificio.\nSepolti dai terremoti del 4 febbraio 1169 e dell'11 gennaio 1693, i resti - gi\u00e0 noti in antico - furono dapprima liberati dal principe di Biscari.\nNel 1856, durante la realizzazione della galleria che passa sotto al seminario dei chierici (oggi sede della pescheria) si trovarono dei ruderi che pure furono attribuiti allo stesso edificio, pertinenti forse ad un \"calidarium\", in quanto vi erano presenti tracce di un pavimento ad ipocausto. La struttura doveva estendersi fino alla via Garibaldi, dove si trovarono altri avanzi.\nSecondo la ricostruzione planimetrica ottocentesca del complesso, la parte attualmente visitabile comprendeva probabilmente solo una parte del \"frigidarium\".\nDal 1974 al 1994 furono chiuse perch\u00e9 considerate insicure. Furono riaperte dopo un restauro del comune (1997) e nuovamente richiuse per problemi di allagamento. Dopo i lavori di pavimentazione della piazza del Duomo (2004-2006) - nel corso dei quali si \u00e8 ritenuto doveroso coprire l'estradosso della copertura (che si trova alla stessa quota della piazza) con una poderosa piastra d'acciaio per rinforzare l'impiantito della piazza stessa - l'edificio termale \u00e8 stato nuovamente riaperto al pubblico.\nIl tempio \u00e8 stato pi\u00f9 volte distrutto e riedificato dopo i terremoti e le eruzioni vulcaniche che si sono susseguite nel tempo. La prima edificazione risale al periodo 1078-1093 e venne realizzata sulle rovine delle terme Achilliane risalenti ai Romani, su iniziativa del conte Ruggero, acquisendo tutte le caratteristiche di \"ecclesia munita\" (cio\u00e8 fortificata). Gi\u00e0 nel 1169, un terremoto catastrofico la demol\u00ec quasi completamente, lasciando intatta solo la parte absidale. Nel 1194 un incendio cre\u00f2 notevoli danni ed infine nel 1693 il terremoto che colp\u00ec il Val di Noto la distrusse quasi completamente.\nI resti normanni consistono nel corpo dell'alto transetto, due torrioni mozzi (forse coevi al primitivo impianto) e le tre absidi semicircolari, le quali, visitabili dal cortile dell'Arcivescovado, sono composte da grossi blocchi di pietra lavica, gran parte dei quali \u00e8 stata recuperata da edifici romani di et\u00e0 imperiale. Porzioni di muro d'ambito e il muro di prospetto sono stati inglobati dalla ricostruzione settecentesca.\nIl monumento fu costruito nel II secolo, la data precisa \u00e8 incerta, ma il tipo di architettura fa propendere per l'epoca tra gli imperatori Adriano e Antonino Pio. Fu raggiunto dalla lava del 252-253 ma non distrutto. Nel V secolo Teodorico, re degli Ostrogoti, lo utilizz\u00f2 quale cava di materiale da costruzione per l'edificazione di edifici in muratura e, successivamente nell'XI secolo, anche Ruggero II di Sicilia ne trasse ulteriori strutture e materiali per la costruzione della Cattedrale di Sant'Agata, sulle cui absidi si riconoscono ancora le sue pietre perfettamente tagliate usate, forse, anche nel Castello Ursino in et\u00e0 federiciana. Nel XIII secolo, secondo la tradizione, furono adoperati i suoi vomitoria (gli ingressi) da parte degli Angioini per accedere nella citt\u00e0 durante la cosiddetta Guerra dei Vespri. Nel secolo successivo gli ingressi furono murati e il rudere venne inglobato nella rete di fortificazioni Aragonese (1302). Una messa in sicurezza del rudere si ebbe con il piano di costruzione delle mura di citt\u00e0 nel 1550; venne abbattuto il primo e il secondo piano e con le sue stesse macerie avvenne il riempimento delle gallerie. Dopo il terremoto del 1693, fu definitivamente sepolto per poi essere trasformato in piazza d'armi. In seguito vennero costruite sopra la copertura nuove case e la chiesa di San Biagio (detta 'A Carcaredda, cio\u00e8 la fornace)."}
{"id": "526113", "revid": "124642012", "url": "https://it.wikipedia.org/wiki?curid=526113", "title": "Gianluca", "text": "Origine e diffusione.\nSi tratta di un nome composto, formato dall'unione di Giovanni (tramite l'ipocoristico Gianni) e Luca. \u00c8 attestato in Italia gi\u00e0 dal Settecento.\nOnomastico.\nNon essendovi santi con questo nome, che \u00e8 quindi adespota, l'onomastico si festeggia nelle ricorrenze di Giovanni (24 giugno per Giovanni Battista e 27 dicembre per Giovanni apostolo ed evangelista) e Luca (18 ottobre, Luca evangelista)."}
{"id": "526114", "revid": "44876", "url": "https://it.wikipedia.org/wiki?curid=526114", "title": "Vigevano Calcio 1921", "text": "L'A.S.D. Vigevano Calcio 1921 (gi\u00e0 \"Giovani Calciatori Vigevanesi\" nel 1921, \"Associazione Calcio Vigevano\" nel 1936, \"Football Club Vigevano 1979\" nel 1979, \"Vigevano Calcio\" nel 1993 e \"Vigevano 1921\" nel 2016), noto semplicemente come Vigevano, \u00e8 una societ\u00e0 calcistica italiana con sede nella citt\u00e0 di Vigevano.\nFondata nel 1921 come \"Giovani Calciatori Vigevanesi\" e nota con la corrente denominazione dal 2017 (anno in cui si \u00e8 fuso con l'Atletico San Giorgio, squadra di San Giorgio di Lomellina), vanta quale miglior risultato 11 partecipazioni al campionato Serie B, che ne fanno il sodalizio con la miglior tradizione sportiva della provincia di Pavia. Nel palmar\u00e8s annovera una vittoria nel proprio girone di Serie C, una in IV Serie e una in Serie D.\nDopo essere stato attivo col solo settore giovanile nella stagione 2015-2016 (durante la quale ha demandato lo svolgimento delle attivit\u00e0 di prima squadra all'Associazione Sportiva Dilettantistica Pro Vigevano Suardese, seconda squadra cittadina), nella stagione 2017-2018 ha militato nel campionato pavese di Seconda Categoria, con la nuova denominazione di Vigevano Calcio 1921 .\nStoria.\nI primi anni (1921-1930).\nNel 1921 venne fondata la societ\u00e0, con la denominazione di \"Giovani Calciatori Vigevanesi\". La nuova squadra si affili\u00f2 immediatamente al Comitato Regionale lombardo della F.I.G.C. iscrivendosi al campionato di Terza Categoria lombarda. Nella stagione 1921-1922 si classific\u00f2 al 3\u00ba posto nel girone B della Terza Categoria Lombarda, venendo ammessa in Terza Divisione lombarda, il massimo livello regionale dell'epoca.\nMilit\u00f2 in Terza Divisione per cinque stagioni, raggiungendo le finali lombarde in quattro di esse. Nella stagione 1925-1926 si classific\u00f2 al 1\u00ba posto nel girone A delle finali, ma non venne promossa a causa di troppe gare sottoposte ad inchiesta per illecito sportivo (Chieri-Vigevanesi non fu omologata). Nella stagione 1926-1927 vinse di nuovo le finali, venendo questa volta promossa in Seconda Divisione Nord.\nNella stagione 1927-1928 il Vigevano disput\u00f2 per la prima volta un campionato non di livello regionale ma interregionale: la stagione si concluse con il 5\u00ba posto nel girone D della Seconda Divisione Nord. Nella stagione 1928-1929, vincendo il girone B della Seconda Divisione Nord, venne promosso in Prima Divisione, l'antesignana della Serie C.\nTra le due guerre mondiali: in Serie B e C (1930-1943).\nLa stagione dell'esordio in Prima Divisione fu positiva e, vincendo il girone D, fu ammesso al girone B delle finali; vincendo anche il girone di finale, centr\u00f2 al primo tentativo la prima promozione in Serie B. La stagione dell'esordio nel campionato cadetto fu superiore alle aspettative e la squadra lott\u00f2 addirittura per la promozione in Serie A: alla fine si classific\u00f2 al 4\u00ba posto, a pari punti con l'Atalanta, ma con otto punti in meno rispetto alla zona promozione (prime due classificate).\nDopo una stagione di transizione (solo 9\u00ba posto in Serie B), il Vigevano condusse un altro campionato di vertice nella stagione 1933-1934, la prima in cui la Serie B non fu a girone unico ma a due gironi: classificandosi al 2\u00ba posto nel girone A, si qualific\u00f2 alle finali, dove si qualific\u00f2 soltanto al 5\u00ba posto, non riuscendo ancora una volta a conquistare la Serie A. Nella stagione 1934-1935, invece, con un 5\u00ba posto nel girone A, riusc\u00ec a qualificarsi alla Serie B dell'anno successivo, tornata al girone unico. La stagione successiva fu invece disastrosa, e con un 16\u00ba posto, venne retrocesso in Serie C. Nel frattempo cambi\u00f2 denominazione in \"A.C. Vigevano\".\nLa permanenza in Serie C, comunque dur\u00f2 una sola stagione: nella stagione 1936-1937, vincendo il girone B della Serie C, torn\u00f2 immediatamente tra i cadetti. Rimase in Serie B per tre stagioni, riuscendo a salvarsi nelle prime due, ma retrocedendo al termine della stagione 1939-1940. Nelle stagioni successive milit\u00f2 in Serie C non riuscendo a tornare in B: nel 1941-1942 l'accesso alle finali di Serie C sfum\u00f2 solo per peggior quoziente reti rispetto alla prima classificata del girone a parit\u00e0 di punti. Anche nella stagione 1942-43, ultima prima della sospensione dei campionati, si classific\u00f2 2\u00b0 nel proprio girone, mancando di nuovo l'accesso alle finali promozione.\nIl dopoguerra e gli anni cinquanta (1945-1959).\nAlla ripresa dei campionati, essendo impossibile per la stagione 1945-1946 istituire un campionato di Serie B a girone unico, si decise di far disputare eccezionalmente per quella stagione un campionato misto di Serie B-C Alta Italia a tre gironi, alla quale alle squadre di B settentrionali sarebbero state aggregate le migliori di Serie C dell'Italia Settentrionale: il Vigevano fu tra le squadre di C ammesse al campionato misto, e riusc\u00ec addirittura a classificarsi 2\u00ba nel girone A, centrando la qualificazione alle Finali, che mettevano in palio una promozione in Serie A. Alle finali, tuttavia, si classific\u00f2 solo al 3\u00ba posto, mancando per l'ennesima volta la promozione in massima serie.\nAl termine della stagione, fu riconfermata in Serie B, che per le due successive stagioni mantenne la struttura a tre gironi: nella stagione 1946-1947 riusc\u00ec a salvarsi agevolmente, classificandosi al 7\u00ba posto nel girone A, ma nella stagione 1947-1948, a causa del ritorno della Serie B a girone unico a partire dalla stagione successiva, il 9\u00ba posto nel girone A non bast\u00f2 per evitare la retrocessione in Serie C.\nNella stagione 1948-1949, trascorsa in C, il Vigevano si salv\u00f2 inizialmente sul campo seppur a stento, ma successive e discutibili decisioni della FIGC cambiarono a tavolino la classifica, facendo scivolare il Vigevano al 20\u00ba posto nel girone A e condannandolo alla retrocessione in Promozione: dopo la fine del campionato, infatti, venne accolto in ritardo dalla Federazione un ricorso contro il giocatore magentino Brasca in quanto irregolarmente tesserato dal club mentre era gi\u00e0 legato ad un'altra squadra; ci\u00f2 comport\u00f2 la sconfitta a tavolino del Magenta in tutte le partite in cui era sceso in campo Brasca: ci\u00f2 permise al Piacenza di recuperare due punti che gli permisero di superare il Vigevano e di salvarsi. La squadra della provincia pavese alz\u00f2 tuttavia comprensibili vibranti proteste, in quanto si era di fatto ritrovata retrocessa a tavolino senza aver avuto la bench\u00e9 minima parte nello scandalo Brasca. La Federazione fu comunque inflessibile nell'applicare burocraticamente il regolamento, ma il diffuso discredito che gli organi federali si erano tirati addosso per l'ingarbugliata vicenda li convincer\u00e0 poi nel 1950 a ripescare in C il Vigevano (che nella stagione 1949-1950 si era classificato al 2\u00ba posto nel girone D della Promozione).\nDopo un campionato in cui raggiunse la salvezza agevolmente, la stagione 1951-1952 presentava insidie per il club: infatti, la FIGC aveva deciso di rendere il campionato di Serie C \"a girone unico\" a partire dalla stagione 1952-1953 e ci\u00f2 significava che solo le prime tre classificate di ognuno dei quattro gironi, pi\u00f9 le due migliori quarte, si sarebbero salvate. Il Vigevano, comunque, riusc\u00ec agevolmente a salvarsi, riuscendo addirittura a vincere il proprio girone. Normalmente la vittoria del girone garantiva la promozione automatica in B ma, per la riforma dei campionati, per quella stagione i posti per la Serie B furono ristretti a uno (invece dei soliti quattro), per cui le quattro vincenti dei gironi (Vigevano, , e ) furono costretti a scontrarsi tra loro nel girone finale che metteva in palio una promozione in Serie B: il Vigevano chiuse 4\u00b0 e la promozione in cadetteria sfum\u00f2.\nNella stagione 1952-1953, la prima nella Serie C a girone unico, il Vigevano tuttavia non riusc\u00ec a salvarsi, chiudendo al 17\u00ba posto e precipitando in IV Serie. Rest\u00f2 in IV Serie per due stagioni, ritornando in Serie C al termine della stagione 1954-1955: in quella stagione, dopo aver vinto il girone B della IV Serie, ottenne la promozione in C vincendo la finale del nord-ovest. Perse per\u00f2 la finale del nord, che dava accesso alla Finale per il titolo di Campione d'Italia di IV Serie, contro la Mestrina. Tre stagioni dopo (1957-1958), chiudendo al 2\u00ba posto il girone unico di Serie C, venne promosso in Serie B. La permanenza tra i cadetti si concluse dopo una sola stagione: il 19\u00ba posto determin\u00f2 il ritorno immediato in Serie C.\nIl declino e il fallimento (1959-1979).\nNella stagione 1959-1960 arriv\u00f2 la seconda retrocessione di fila, in Serie D. Rest\u00f2 in Serie D per quattro stagioni di fila, senza mai lottare per ritrovare la C: anzi, nella stagione 1963-1964 arriv\u00f2 pure l'ignominiosa retrocessione in Prima Categoria lombarda. Rest\u00f2 in Prima Categoria lombarda per tre stagioni, ritrovando la D al termine della stagione 1966-1967 ma non sul campo, bens\u00ec ripescata dalla FIGC. Dopo una serie di stagioni a met\u00e0 classifica in Serie D, nella stagione 1971-1972 lott\u00f2 per la promozione in C contro il Legnago: entrambe le compagini chiusero in testa il girone B della Serie D, ma nello spareggio promozione fu il Vigevano a prevalere (1-0), ritrovando cos\u00ec la Serie C dopo un decennio di crisi di risultati.\nRest\u00f2 in Serie C per quattro stagioni, riuscendo a salvarsi nelle prime tre, ma precipitando di nuovo in Serie D al termine della stagione 1975-1976. Al termine della stagione stagione 1977-1978 venne ammessa nella neocostituita Serie C2 in virt\u00f9 del 4\u00ba posto nel girone B della Serie D, ma la stagione successiva, nonostante la salvezza raggiunta, la societ\u00e0 fall\u00ec e le venne revocata l'affiliazione dalla F.I.G.C.\nLa rifondazione, le serie minori e il secondo fallimento (1979-2015).\nDopo il fallimento del 1979, il Vigevano venne rifondato con la denominazione di \"Football Club Vigevano 1979\" e ammesso a disputare il campionato di Prima Categoria lombardo. Al debutto in Prima Categoria riusc\u00ec a centrare al primo tentativo la risalita in Promozione, vincendo lo spareggio con la Castelnovese con cui si era piazzato primo a pari punti. Due anni dopo, nella stagione 1981-1982 la promozione in Serie D sembr\u00f2 sfumare agli spareggi promozione: in tali spareggi, infatti, perse a Parabiago 0-2 con la Pro Sesto, vinse 1-0 a Sesto San Giovanni con la Brembillese e perse 1-4 a Sesto San Giovanni con la Pro Palazzolo, e avrebbe dovuto rimanere in Promozione lombarda; in estate, tuttavia, fu ripescata in Interregionale dalla FIGC. In Interregionale rimase per sette stagioni, raggiungendo il massimo risultato nelle stagioni 1982-1983 e 1986-1987 in cui chiuse il proprio girone al 3\u00ba posto. Nella stagione 1989-1990 arriv\u00f2 tuttavia la retrocessione in Promozione, nella quale rimase una sola stagione, ritornando in Interregionale nella stagione 1991-1992. Nella stagione 1992-1993 l'Interregionale cambi\u00f2 denominazione in Campionato Nazionale Dilettanti, ma la squadra non riusc\u00ec a centrare la salvezza, retrocedendo nei campionati regionali.\nNella stagione 1993-1994, disputata in Eccellenza Lombardia, arriv\u00f2 la seconda retrocessione di fila, in Promozione Lombardia. Dopo alcuni buoni campionati, il club riusc\u00ec a risalire in Eccellenza al termine della stagione 1997-1998 e a ritornare in Serie D al termine della stagione 2000-2001.\nDopo due buoni campionati, chiusi nella met\u00e0 superiore della classifica, il club retrocesse sul campo in Eccellenza al termine della stagione 2004-2005: perse infatti ai play-out 2-4 fuori e 2-3 in casa col Casteggio Broni, venendo condannato alla retrocessione; tuttavia fu riammesso in D alla compilazione dei nuovi quadri stagionali. Due stagioni dopo, campionato 2005-2006, retrocesse di nuovo perdendo lo spareggio salvezza col Savona 5-2 (1-1, 1-1 d.t.s. e 4-1 d.t.r.), e questa volta non arriv\u00f2 il ripescaggio a salvare le sorti del club.\nIl Vigevano ritrov\u00f2 la Serie D al termine della stagione 2008-2009, ma ritorn\u00f2 in Eccellenza due stagioni dopo, al termine della stagione 2010-2011.\nNelle successive stagioni il club biancoazzurro cambi\u00f2 pi\u00f9 volte propriet\u00e0, tanto che l'ambiente societario ne risult\u00f2 destabilizzato. Al culmine di tutto ci\u00f2, la stagione 2014-2015 vide il Vigevano terminare all'ultimo posto il proprio girone di Eccellenza, con tre punti di penalit\u00e0 irrogati a seguito di tre partite non disputate. Frattanto, in data 24 settembre 2014, il tribunale di Pavia aveva dichiarato il fallimento del \"Vigevano Calcio s.r.l.\", autorizzando la societ\u00e0 a concludere la stagione in corso mediante esercizio provvisorio.\nAl termine del campionato, in data 16 luglio 2015, la F.I.G.C. dispose la revoca dell'affiliazione della squadra, estromettendola dai campionati nazionali e svincolando i giocatori tesserati.\nRinascita del club (dal 2015).\nA fallimento dichiarato, nei primi mesi del 2015 alcuni dirigenti del disciolto Vigevano Calcio costituirono una nuova societ\u00e0 denominata A.S.D. F.C. Vigevano 1921, alla cui presidenza si insedi\u00f2 l'imprenditore Claudio Mascherpa, che rilev\u00f2 il marchio e la tradizione sportiva biancoceleste, puntando a reiscrivere la prima squadra nel campionato lombardo di Promozione.\nNel luglio del 2015 Mascherpa decise tuttavia di rilevare anche un'altra societ\u00e0 cittadina, la A.S.D. Pro Vigevano Suardese, che nella stagione precedente aveva ottenuto la salvezza in Eccellenza Lombardia. Si decise pertanto di mantenere il F.C. Vigevano transitoriamente attivo col solo settore giovanile, mentre la Pro Vigevano venne regolarmente iscritta al campionato regionale di quinta serie, cui si present\u00f2 adottando maglia e simbolo del club principale. Da ci\u00f2 sarebbe dovuto scaturire un processo di accorpamento delle due realt\u00e0 da concretizzare nel 2017 con la fusione tra F.C. Vigevano 1921 (frattanto passata sotto la presidenza di Simone Mascherpa, figlio di Claudio) e Pro Vigevano Suardese, al fine di riassumere la denominazione Vigevano Calcio e riadottare in pianta stabile i simboli e colori storici.\nIn campionato la Pro Vigevano si rivela tuttavia poco competitiva, occupando immediatamente le ultime posizioni del girone A di Eccellenza Lombardia e subendo un doppio cambio di allenatore: nell'ottobre 2015 Fabio Andolfo viene infatti sostituito da Luca Anania, poi dimessosi nel mese di dicembre e rimpiazzato da Enea Garbagnoli. Il tutto non basta a scongiurare la retrocessione in Promozione.\nDal punto di vista societario, sul finire del 2015 il percorso di integrazione societaria subisce una battuta d'arresto allorch\u00e9 l'assemblea dei soci dell'A.S.D. F.C. Vigevano 1921 elegge presidente Francesco Bertucci in luogo di Simone Mascherpa. Quest'ultimo, non riconoscendo la decisione e rivendicando il ruolo della propria famiglia quale unica guida di ambedue i club, presenta un esposto alla procura della FIGC, che avvia degli accertamenti. La querelle si trascina fino all'estate, sfociando infine in una rottura tra le due societ\u00e0: la Pro Vigevano dei Mascherpa (che continuano a rivendicare la gestione anche del secondo club) assume la nuova denominazione di \"Societ\u00e0 Sportiva Dilettantistica Citt\u00e0 di Vigevano\" e adotta un simbolo molto simile all'emblema storico del Vigevano Calcio, prendendo parte al campionato di Promozione e vincendo il proprio girone. In tale frangente la tifoseria federata nel \"Vigevano Club\" decide di schierarsi con questo sodalizio.\nD'altro canto il F.C.D. Vigevano, il cui presidente Bertucci continua a rivendicare la propria indipendenza, la legittimit\u00e0 di collegamento storico e l'esclusivit\u00e0 d'uso dei marchi sociali, organizza una propria prima squadra e si iscrive al campionato pavese di Terza Categoria: inseriti nel girone A, i biancocelesti chiudono la stagione regolare al settimo posto, mancando l'accesso ai play-off promozione. A fine stagione il club decide di fondersi con l'Atletico San Giorgio di San Giorgio Lomellina (l'anno precedente militante in Seconda Categoria) e muta pertanto denominazione in \"Associazione Sportiva Dilettantistica Vigevano Calcio 1921\", mantenendo simbologia e colori ed iscrivendosi al campionato di ottava serie pavese.\nNella stagione sportiva 2017-2018 sempre sotto la giuda del Presidente Bertucci il Vigevano Calcio 1921 conquista i play-off e sale in Prima Categoria.\nStadio.\nIl primo campo dei G.C. Vigevanesi \u00e8 stato il \"Campo Bepi Crespi\" di via Trento, di dimensioni 120x65 e capienza circa 10 000 posti, che fu utilizzato per la Serie B fino alla stagione 1934-1935. \nAll'inizio del campionato di 1935-1936 fu terminato il nuovo campo di dimensioni 110x67, capienza circa 20 000 spettatori e definito come \"Stadio Comunale\". Era ubicato nella strada che all'epoca si chiamava \"via Madonna Sette Dolori\". Nel 1941 la strada cambi\u00f2 nome in viale Monte Grappa.\nLo Stadio Comunale fu ridenominato in \"Stadio Dante Merlo\" alla morte dello storico presidente biancoceleste nel 1992, prima dell'inizio della stagione sportiva 1992-1993. L'attuale capienza \u00e8 di 2\u00a0200 posti con dimensioni 105x65.\nCompetizioni disputate.\nCampionati nazionali.\nIn 62 stagioni sportive disputate dall'esordio a livello nazionale nella Direttorio Divisioni Inferiori Nord nel 1927, compresi 1 torneo di Seconda Divisione (D), 1 torneo di Serie C2 e 1 di Serie B Alta Italia (B). Sono escluse tutte le annate giocate dal Vigevano nel Comitato Regionale lombardo.\nAttivit\u00e0 polisportiva.\nNell'estate del 2019, la societ\u00e0 ha deciso di costituire la propria sezione di calcio femminile."}
{"id": "526117", "revid": "1522738", "url": "https://it.wikipedia.org/wiki?curid=526117", "title": "Tanganyika", "text": ""}
{"id": "526121", "revid": "2519", "url": "https://it.wikipedia.org/wiki?curid=526121", "title": "Gerakan Aceh Merdeka", "text": ""}
{"id": "526122", "revid": "52076", "url": "https://it.wikipedia.org/wiki?curid=526122", "title": "Testata Servizi Parlamentari", "text": ""}
{"id": "526124", "revid": "14691", "url": "https://it.wikipedia.org/wiki?curid=526124", "title": "Signor Darcy", "text": ""}
{"id": "526126", "revid": "729019", "url": "https://it.wikipedia.org/wiki?curid=526126", "title": "Anticon", "text": "La Anticon \u00e8 una etichetta indipendente musicale fondata nel 1997 da un collettivo di musicisti che vivono principalmente in California.\nCondito da influenze Hip hop ed Elettronica, lo stile anticoniano \u00e8 riconoscibile in un non-genere; si propone infatti come riformatore ed avanguardia della musica contemporanea, in particolare usando la tecnica, propria dell'arte postmoderna, del collage. Le canzoni prodotte si presentano, quindi, come un cocktail di suoni e di pezzi di altri brani mischiati, conditi da batterie per lo pi\u00f9 in controtempo.\nUna particolarit\u00e0 di questi artisti \u00e8 la propensione verso il nichilismo: \"negazione\", infatti, \u00e8 la parola d'ordine nel suono (distrutto, bruciato e distorto), nei testi e nei video."}
{"id": "526128", "revid": "3368", "url": "https://it.wikipedia.org/wiki?curid=526128", "title": "Omoscedasticit\u00e0", "text": ""}
{"id": "526130", "revid": "27723", "url": "https://it.wikipedia.org/wiki?curid=526130", "title": "Helike (astronomia)", "text": ""}
{"id": "526131", "revid": "27723", "url": "https://it.wikipedia.org/wiki?curid=526131", "title": "Helike", "text": ""}
{"id": "526132", "revid": "339392", "url": "https://it.wikipedia.org/wiki?curid=526132", "title": "Mondiale di calcio per club", "text": ""}
{"id": "526135", "revid": "767487", "url": "https://it.wikipedia.org/wiki?curid=526135", "title": "Zeder", "text": "Zeder \u00e8 un film horror del 1983, diretto dal regista Pupi Avati e da lui sceneggiato con il fratello Antonio e Maurizio Costanzo. Ne sono protagonisti Gabriele Lavia e Anne Canovas.\nTrama.\nFrancia, Chartres, 1956. Un'anziana signora si avvicina ad una lussuosa villa, di sera, chiamando a gran voce la sua occupante, la signora Aubert. Ad un tratto accadono inspiegabili fenomeni nel cortile della villa, tra cui vasi che iniziano a muoversi come spinti da forze invisibili e calcinacci che cadono. Alle spalle dell'anziana donna compare una misteriosa figura. La donna, trovata uccisa con una ferita alla gola, viene sottoposta ad autopsia da due medici, risultando la terza vittima uccisa in quel modo da due anni a quella parte.\nIl dottor Meyer porta con s\u00e9 dentro alla villa una ragazza, Gabriella, con apparenti poteri psichici. Tornano per\u00f2 gli strani fenomeni paranormali, e Meyer decide di portare la ragazza nello scantinato, dove questa cade in trance. Meyer capisce che ci\u00f2 che stava cercando \u00e8 proprio l\u00ec, e abbandona la ragazza nella cantina: attaccata da qualcosa di misterioso e gravemente ferita, Gabriella viene portata d'urgenza all'ospedale e dichiarata fuori pericolo, necessitando per\u00f2 dell'amputazione della gamba. Successivamente Meyer dichiara di aver \"trovato Paolo Zeder\", e fa scavare nello scantinato dove trova una bara con delle ossa: tra le dita scheletriche della mano viene rinvenuta la scarpetta appartenuta a Gabriella.\nBologna, 1982. Stefano, giovane scrittore di romanzi, riceve in regalo dalla moglie Alessandra una macchina per scrivere usata per il loro anniversario. Nel provarla scopre che al suo interno contiene ancora un vecchio nastro, e dalla bobina ne legge e trascrive i contenuti, venendo a conoscenza di una serie di ricerche riguardanti dei misteriosi \"terreni K\". Incuriosito, inizia cos\u00ec a indagare con l'aiuto del professore di storia delle religioni Chesi: secondo la teoria, elaborata agli inizi del XX secolo da un certo Paolo Zeder, alcuni terreni sparsi per il mondo aventi particolari caratteristiche chimiche comuni costituirebbero una porta tra il mondo reale e l'aldil\u00e0, consentendo ai morti in essi seppelliti di tornare in vita. Aiutato da un amico poliziotto, Guido Silvestri, Stefano viene a conoscenza del fatto che la macchina per scrivere era appartenuta a un certo Luigi Costa, un prete cattolico. Stefano va nella canonica, dove chiede al parroco, don Mario, di poter parlare con don Luigi Costa: viene informato che don Luigi aveva abbandonato i voti tempo addietro in seguito alla diagnosi di un cancro, notizia che l'avrebbe sottoposto ad uno stress tale da fargli perdere la testa e conducendolo a strane ricerche sul sovrannaturale.\nLa ricerca porta Stefano a spostarsi in vari luoghi dell'Emilia Romagna sulle tracce di Luigi Costa, a cominciare dalla casa della sorella non vedente a Rimini: la donna gli rivela la morte del fratello per poi allontanarlo bruscamente. Nella camera dello spretato, Stefano scopre che Guido Silvestri era gi\u00e0 stato l\u00ec per un sopralluogo, avendovi trovato una spilla che Alessandra aveva regalato a Guido. Spiando la sorella di Costa, la vede salire in auto con l'uomo che si era spacciato per don Luigi nella canonica: Alessandra li segue all'interno del cimitero di Rimini, dove la donna cieca viene portata davanti a una tomba a piangere il defunto fratello: Alessandra nota per\u00f2 che il nome sulla lapide non \u00e8 quello di don Luigi. Lei e Stefano vanno dunque a fare visita al dottor Melis, che fornisce loro informazioni sul reale luogo di sepoltura di Costa.\nStefano, sceso a ispezionare la cripta dove era realmente stato sepolto l'ex prete, scopre che \u00e8 vuota. Giunto al Lido di Spina, dove sorgono un'ex colonia estiva - la stessa dove Luigi Costa aveva prestato servizio come sacerdote - e una necropoli etrusca, scopre che in realt\u00e0 molte altre persone sono interessate al terreno K che probabilmente si trova sotto la colonia. Il terreno \u00e8 stato acquistato da un'\u00e9quipe di scienziati francesi, guidata dal professor Meyer e di cui fanno parte lo stesso Chesi, il dottor Melis, l'uomo che Stefano aveva incontrato in canonica e Gabriella. L'entourage sta conducendo una serie di esperimenti all'interno della colonia, non facendosi scrupoli a depistare o eliminare chiunque sia d'intralcio alle ricerche. Tra le persone uccise vi sono (forse) il tenente Guido Silvestri e un'allieva del professor Chesi che aveva cercato di mettersi in contatto con Stefano.\nSpinto dalla curiosit\u00e0 e dalla ricerca della verit\u00e0, Stefano si introduce all'interno della pericolante ex colonia estiva per scoprire il terribile segreto dei terreni K. Vi trova una sala con schermi che improvvisamente si accendono, mostrando un corpo in una bara: quello di don Luigi Costa. Stefano affida la videocassetta con la sconvolgente scoperta ad Alessandra, che sul treno per Bologna viene inseguita dall'uomo della canonica, trovando poi rifugio nell'amico di famiglia, il dottor Melis. Stefano torna alla colonia e ritrova sugli schermi l'immagine del cadavere di Costa, che improvvisamente apre gli occhi e comincia a ridere. Si imbatte anche nel cadavere decapitato dell'uomo della canonica e in Gabriella che, mortalmente ferita, lo prega di disseppellire il corpo di don Luigi. Viene poi attaccato dal redivivo Luigi Costa a cui riesce a sfuggire. Tornato nel motel dove alloggiava, Stefano trova Alessandra morta nella propria stanza. Distrutto dal dolore, decide di seppellirla nel terreno K della colonia. Poco tempo dopo la vede riapparire, e corre ad abbracciarla ma, dopo poco, inizia a urlare.\nDistribuzione.\nIl film \u00e8 stato presentato in anteprima a Torino il 10 agosto 1983 durante una rassegna estiva della produzione Gaumont avvenuta nel cortile di Palazzo Reale.\nData di uscita.\nAlcune date di uscita internazionali nel corso degli anni sono state:\nDivieti.\nIn Italia la pellicola \u00e8 stata vietata ai minori di 14 anni.\nIncassi.\nIl film ha incassato un totale di 334 milioni di lire italiane.\nCuriosit\u00e0.\nAnche se le sequenze di apertura sono ambientate a Chartres, le riprese in realt\u00e0 furono effettuate a Villa Flora a Bologna."}
{"id": "526138", "revid": "834", "url": "https://it.wikipedia.org/wiki?curid=526138", "title": "Kas", "text": ""}
{"id": "526140", "revid": "1259603", "url": "https://it.wikipedia.org/wiki?curid=526140", "title": "Austerity", "text": "Il termine austerity indica un periodo della storia a cavallo tra il 1973 ed il 1974, durante il quale molti governi dei Paesi occidentali, compreso quello italiano, furono costretti ad emanare disposizioni volte al drastico contenimento del consumo energetico, in seguito alla crisi petrolifera del 1973.\nCause scatenanti.\nAlcuni fattori politico-economici internazionali che determinarono la crisi furono:\nEffetti e conseguenze nel mondo.\nItalia.\nDal 2 dicembre del 1973 venne imposto il divieto di circolazione nei giorni festivi dei mezzi privati, pena pesanti sanzioni amministrative fino ad un milione di lire. Fece scalpore l'attrice sex symbol Sylva Koscina, passeggera di un'automobile che tent\u00f2 di violare il divieto. Per gli spostamenti domenicali i cittadini ripiegarono sul trasporto pubblico, bus turistici e sull'uso della bicicletta. Furono bandite le insegne luminose animate e di grandi dimensioni. Il telegiornale della sera del Programma Nazionale della Rai, che dal 1976 diventer\u00e0 il TG1, fu definitivamente anticipato alle ore 20:00, orario che conserva tuttora. I cinema chiusero alle 22:00, mentre le trasmissioni televisive della Rai terminavano alle 22:45.\nIl programma di austerit\u00e0 fu discusso e approvato durante il Consiglio dei ministri convocato il 22 novembre 1973, che si protrasse fino a tarda notte.\nLe misure varate, immediatamente esecutive, ebbero un impatto tangibile sul modo di vita degli italiani. Compresero un forte aumento del prezzo dei carburanti, l'obbligo di ridurre la pubblica illuminazione del 40% e di tenere spente insegne e scritte pubblicitarie. Bar e ristoranti dovettero chiudere entro la mezzanotte, mentre ai locali di pubblico spettacolo venne imposta la chiusura entro le ore 23:00, orario in cui chiusero anche le trasmissioni televisive. La velocit\u00e0 sulle strade venne limitata a 100 km/h sulle strade extraurbane e 120\u00a0km/h sulle autostrade.\nLa disposizione di maggior impatto fu il divieto di circolazione nei giorni festivi dei mezzi motorizzati, velivoli e natanti compresi. Furono escluse dal divieto le automobili del corpo diplomatico e i mezzi di trasporto pubblico. Altre deroghe previste riguardarono i veicoli del soccorso sanitario, delle forze armate e di polizia, dei pompieri, dei medici e veterinari, dei servizi postali, dei distributori di stampa quotidiana e dei sacerdoti, questi ultimi solo all'interno del territorio comunale di residenza.All'uopo, venne istituita una speciale contravvenzione per i trasgressori al divieto di circolazione festivo che prevedeva la multa da lire 100.000 a 1.000.000, cifra assai ingente, oltre all'immediato sequestro del veicolo.\nPer sottolineare la severit\u00e0 della norma, il 23 novembre venne diramata una circolare del ministero dei Trasporti a tutti i corpi di polizia che precisava come fossero assoggettate al divieto anche le automobili delle massime autorit\u00e0, comprese quelle dei ministri e persino del Presidente della Repubblica. Queste autorit\u00e0, in caso di indifferibili necessit\u00e0 di servizio nei giorni festivi, potevano muoversi solo su mezzi del trasporto pubblico o dotati di targa militare.\nDall'aprile del 1974 si allentarono le misure con l'autorizzazione domenicale del traffico privato a targhe alterne, pari e dispari. Il provvedimento ebbe efficacia ridotta rispetto alle previsioni, anche perch\u00e9 molte famiglie disponevano di una seconda vettura. Le misure di restrizione del traffico privato saranno abolite di fatto nel giugno 1974, e formalmente abrogate dal Codice della strada del 1992.\nVenne varata una campagna per la sensibilizzazione dei cittadini all'impiego di isolanti per coibentare le abitazioni e di termostati, con limiti di temperatura e di periodi di accensione degli impianti di riscaldamento.\nLa crisi sensibilizz\u00f2 il pubblico sull'eventualit\u00e0 non troppo remota dell'esaurimento delle risorse energetiche, al punto da paventare un ritorno alla civilt\u00e0 preindustriale, stimolando la fantasia di scrittori e cineasti come testimoniato dalla commedia fantasy \"Conviene far bene l'amore\", di Pasquale Festa Campanile, interpretata da Gigi Proietti e Christian De Sica.\nStati Uniti d'America.\nNegli Stati Uniti i provvedimenti per l'Austerity riguardarono anche le competizioni sportive. Ad esempio la 200 Miglia di Daytona del 1974, vinta da Giacomo Agostini, si disput\u00f2 sulla distanza ridotta a 180 miglia."}
{"id": "526148", "revid": "1762097", "url": "https://it.wikipedia.org/wiki?curid=526148", "title": "Nedo Sonetti", "text": "In veste di allenatore ha ottenuto 5 promozioni in Serie A con Atalanta (1983-1984), Udinese (1988-1989), (1990-1991), Lecce (1998-1999) e Brescia (1999-2000).\nCarriera.\nGiocatore.\nCome calciatore ha ricoperto il ruolo di stopper, giocando a discreti livelli tra la met\u00e0 degli anni 1960 e l'inizio degli anni 1970.\nHa disputato campionati di Serie C con Spezia e e cinque stagioni (dal 1967 al 1972) in Serie B (130 presenze e 3 reti complessive fra i cadetti) con la , formazione della quale \u00e8 stato la bandiera per diversi anni e dove ha espresso il suo miglior calcio.\nAllenatore.\nSonetti ha alle spalle una lunga carriera alla guida di varie squadre di Serie A e di Serie B. I maggiori successi li ha ottenuti con l'Atalanta, che ha condotto dapprima dalla Serie B alla Serie A e in seguito all'8\u00ba posto in massima serie nell'annata 1985-1986 e alla finale di Coppa Italia nella stagione successiva, allenandola per quattro stagioni. Dopo le promozioni con Udinese ed Ascoli, nel campionato 1994-1995 \u00e8 ingaggiato dal Torino che conduce all'11\u00ba posto, nonostante sia travagliato da problemi societari.\nDalla fine degli anni novanta \u00e8 stato assunto spesso per risollevare squadre in gravi difficolt\u00e0 di classifica: cos\u00ec \u00e8 successo a Lecce, Ancona, Cagliari e Ascoli in serie A, riuscendo a salvare i sardi nel 2006. Fra le altre esperienze, degna di nota \u00e8 quella del 2000 col Brescia, squadra con cui ottiene la quinta promozione in serie A della sua carriera, sempre con societ\u00e0 non scudettate.\nDopo aver ricoperto il ruolo di commentatore televisivo per le reti Mediaset, nel novembre del 2006 \u00e8 stato chiamato a sostituire Attilio Tesser sulla panchina dell', risultando il tecnico pi\u00f9 anziano della Serie A 2006-2007. \nNella stagione successiva, il presidente del Cagliari Cellino decide di chiamare Sonetti per la terza volta per raddrizzare le sorti della squadra sarda, precipitata al penultimo posto: il 13 novembre 2007 sostituisce cos\u00ec l'esonerato Marco Giampaolo. Poco pi\u00f9 di un mese dopo (\u00e8 il 19 dicembre), Sonetti si dimette per divergenze con la societ\u00e0 che nel frattempo \u00e8 sprofondata all'ultimo posto con un solo punto ottenuto nella sua gestione (0-0 contro il Livorno). Successivamente, nell'arco di 24 ore Sonetti si riappacifica con la dirigenza e torna ad allenare i sardi ma la sconfitta per 5 a 1 contro la Fiorentina del 24 dicembre porta al suo licenziamento per giusta causa: una soluzione che comporta che la societ\u00e0 non sia pi\u00f9 tenuta a pagargli lo stipendio.\nRitorna ad allenare il 25 settembre 2008, quando accetta l'incarico del Brescia al posto di Serse Cosmi, a otto anni dalla prima esperienza con i lombardi ma il 19 maggio 2009 viene a sua volta esonerato dopo una sconfitta contro il Grosseto, nonostante la squadra sia quarta nel campionato cadetto. Devono passare circa due anni per rivedere il tecnico sulla panchina di una squadra di calcio. Il 28 marzo 2010 \u00e8 chiamato al al posto di Rolando Maran. Tre giornate dopo, con due punti conquistati su nove, la societ\u00e0 biancorossa fa dietro-front e il 15 aprile esonera Sonetti richiamando Maran.\nL'ultima esperienza sportiva \u00e8 datata 2015: il 22 settembre assume il ruolo di direttore tecnico del , incarico lasciato il 30 ottobre successivo."}
{"id": "526149", "revid": "1573940", "url": "https://it.wikipedia.org/wiki?curid=526149", "title": "Aegypius monachus", "text": "L'avvoltoio monaco (Aegypius monachus ), unica specie del genere Aegypius , \u00e8 un uccello della famiglia degli Accipitridi originario dell'Eurasia sud-occidentale e centrale.\nDescrizione.\nL'avvoltoio monaco misura 100\u2013110\u00a0cm di lunghezza e ha un'apertura alare di 250\u2013295\u00a0cm; il peso \u00e8 di 7000-11.500\u00a0g nei maschi e di 5000-12.500\u00a0g nelle femmine. Ha colorazione uniformemente scura, apparentemente nera in distanza, ma tendente al bruno in condizioni di ottima visibilit\u00e0. Osservato da vicino, il capo appare grigiastro ma di solito non uniforme, con aree nerastre pi\u00f9 o meno estese, pi\u00f9 frequenti sul mento, alla base del becco o attorno all'occhio, che conferiscono alla faccia un aspetto mascherato. La gorgiera \u00e8 bruno-grigiastro pallido. In volo, osservato da sotto, appare tutto scuro, a parte le zampe vistosamente chiare e, di solito, evidenti orli chiari che formano almeno una banda diffusa attraverso le copritrici.\nVisti da sopra, anche gli individui pi\u00f9 abrasi e chiari non mostrano mai un netto contrasto tra copritrici e remiganti come nel grifone eurasiatico (\"Gyps fulvus\"). L'iride \u00e8 bruno-rossastra. La cera, la base del becco e l'anello palpebrale sono grigio-bluastro. Le zampe sono grigio chiaro o, pi\u00f9 spesso, giallo-rosato. Il becco ha colorazione cornea, progressivamente pi\u00f9 chiara con l'et\u00e0. Nessuna apprezzabile differenza nel piumaggio tra le stagioni e i sessi. I giovani sono simili all'adulto, soprattutto in distanza, ma il piumaggio \u00e8 tendenzialmente quasi del tutto nero. L'aspetto adulto, soprattutto per quanto riguarda il colore delle parti nude, viene definitivamente raggiunto in sei-sette anni.\nDistribuzione e habitat.\n\u00c8 una specie monotipica a distribuzione eurocentroasiatica (Spagna, Marocco, Grecia, Turchia, savane dell'Asia centrale) con popolazione europea attorno alle 1200-1700 coppie, di cui 1050-1150 in Spagna (stime fatte nel 1996). In Francia vi sono 18 coppie nidificanti (stima del 2010) a seguito di un progetto di \"reintroduzione\" iniziato nel 1992. &lt;br&gt;\nPredilige le aree interne montuose con presenza di ampie zone aride aperte, che utilizza per la ricerca del cibo. Meno tollerante della presenza umana rispetto al grifone eurasiatico, come questo si nutre prevalentemente di resti animali e necessita di superfici vaste e poco disturbate, sufficientemente aperte ma anche fornite di zone boscate pi\u00f9 o meno rade, costruendo il nido esclusivamente su alberi. Gli adulti sono sedentari, i giovani e gli immaturi dispersivi: sono stati documentati alcuni giovani, nati nella Francia meridionale, che hanno superato lo stretto di Gibilterra, per giungere nell'Africa sub-sahariana.\nIn Italia, come specie sedentaria e nidificante \u00e8 da considerarsi estinta. L'ultima prova di nidificazione \u00e8 stata segnalata in Sardegna, in provincia di Nuoro, nel 1961, ma presumibilmente l'estinzione \u00e8 avvenuta nel periodo 1962-1969.&lt;br&gt; \nRecententemente per\u00f2 l'avvoltoio monaco ha ricominciato a farsi vedere sulle Alpi Italiane, probabilmente esemplari in dispersione, provenienti dalla Francia meridionale e questo pu\u00f2 far sperare in un ritorno nella parte continentale della penisola.\nBiologia.\nGli avvoltoi presentano cicli biologici molto lenti. Raggiungono la maturit\u00e0 sessuale dopo diversi anni (in genere cinque-sei); le coppie nidificanti hanno una riproduzione lunga che si estende, tra la preparazione del nido, l'incubazione e l'allevamento del piccolo sino all'involo, per un periodo anche di sei mesi; in genere depongono un solo uovo e in caso di disturbo o sottrazione dell'uovo o del nidiaceo da parte dell'uomo, non si riproducono pi\u00f9 in quell'anno, perdendo cos\u00ec la produttivit\u00e0 annuale della coppia.\nGli avvoltoi monaci nidificano generalmente isolati ma diverse coppie possono costituire piccole colonie con i nidi collocati a poche centinaia di metri uno dall'altro, come avviene, ad esempio, nell'Estremadura, in Spagna, dove sono state riscontrate 36 coppie in un territorio con un diametro di tre chilometri e settecento metri. Il monaco, diversamente dall'avvoltoio barbuto, dal grifone eurasiatico e dal capovaccaio, nidifica generalmente su alberi vecchi e dal tronco massiccio, in genere a notevole altezza, nel caso gli alberi siano collocati in zone piane oppure anche a 4-5 metri dal suolo su alberi presenti su pendii e rocce. Talvolta, come invece accade usualmente per l'avvoltoio barbuto, il grifone eurasiatico e il capovaccaio, anche l'avvoltoio monaco pu\u00f2 nidificare sulle rocce (fatto che si verifica con una certa regolarit\u00e0 in Mongolia). Le coppie occupano gli stessi nidi anno dopo anno, spesso possiedono diversi nidi che sono occupati alternativamente.\nEssendo utilizzato praticamente ogni anno il nido viene sempre arricchito di nuovi materiali (rami, tronchetti, ecc.) raggiungendo talvolta notevoli dimensioni (in alcuni casi si sono registrati nidi di oltre due metri di altezza e due metri di diametro). Nell'area europea l'unico uovo viene deposto intorno a febbraio-marzo (la deposizione pu\u00f2 avvenire un po' prima in alcune zone dell'Asia). L'incubazione dura circa 55 giorni. Il nidiaceo nasce in aprile-maggio dopo che entrambi i genitori si sono dati il cambio nel periodo dell'incubazione. Il giovane lascia il nido dopo circa quattro mesi, in genere tra agosto e settembre, restando nei pressi dell'area di nidificazione per altri due mesi circa, dopodich\u00e9 comincia una serie di spostamenti che pi\u00f9 che vere e proprie migrazioni possono essere definiti erratismi.\nPer tutto il periodo dell'allevamento i genitori si alternano nella sua cura ed alimentazione: nei primi tempi rigurgitano il cibo nella gola del piccolo, poi, mano a mano che cresce, gli rigettano il cibo sul nido in parti sempre pi\u00f9 grosse. Dalle osservazioni effettuate dagli ornitologi risulta che non tutte le coppie si riproducono ogni anno. L'avvoltoio monaco si nutre quasi esclusivamente di carogne, raramente cattura animaletti come piccoli mammiferi, oppure testuggini, lucertole, anfibi e serpenti.\nConservazione.\nDistruzione e frammentazione dell'habitat di riproduzione e alimentazione, utilizzo di esche avvelenate, contaminazione da fitofarmaci, modificazione dei sistemi di allevamento del bestiame, uccisioni illegali, saccheggio di nidi e disturbi antropici durante la nidificazione hanno causato una costante diminuzione numerica della specie."}
{"id": "526151", "revid": "767487", "url": "https://it.wikipedia.org/wiki?curid=526151", "title": "True Lies", "text": "True Lies \u00e8 un film del 1994 diretto da James Cameron, e interpretato da Arnold Schwarzenegger, Jamie Lee Curtis, Tia Carrere ed Eliza Dushku.\nSi tratta del terzo e ultimo film figurante il duo Cameron-Schwarzenegger ed \u00e8 un remake del film di spionaggio francese (inedito in Italia) \"La totale!\", del 1991.\nPer la sua interpretazione, Jamie Lee Curtis ha vinto il Golden Globe per la migliore attrice in un film commedia o musicale e il Saturn Award per la miglior attrice, mentre Cameron ha vinto il Saturn Award per la miglior regia. Il film alla fine ha incassato 378 milioni di dollari in tutto il mondo al botteghino ed \u00e8 stato anche nominato agli Academy Awards e ai BAFTA nella categoria \"Migliori effetti visivi\", e anche per sette Saturn Awards.\nTrama.\nHarry Tasker \u00e8 apparentemente un semplice rappresentante di strumenti informatici con una vita piuttosto noiosa, almeno agli occhi della moglie Helen e della figlia Dana, ma \u00e8 in realt\u00e0 una spia tutto muscoli e azione che lavora per la Omega Sector, un'agenzia segreta della sicurezza del governo degli Stati Uniti.\nDurante una missione in Svizzera, Harry e la sua squadra (che comprende Albert \"Gib\" Gibson e Faisil) incappano in una misteriosa donna, Juno Skinner, che si scopre essere legata a un'organizzazione terrorista del Medio Oriente detta \"Crimson Jihad\", capeggiata da Salim Abu Aziz. Harry sospetta che Juno sia legata ad Aziz e la pedina. I sospetti si rivelano fondati e Aziz tenta di ucciderlo, salvo poi sfuggirgli dopo una rocambolesca fuga per Washington D.C. L'indagine che ne segue, come peraltro le precedenti missioni, tiene Harry sempre lontano da casa e a trascurare la moglie, che proprio per questo motivo si lascia corteggiare da Simon, un semplice rivenditore d'auto che prova a conquistarla fingendosi a sua volta una spia.\nHarry scopre la cosa quando tenta di sorprenderla all'ora di pranzo e, scosso da questa rivelazione, fa addirittura ricorso alle risorse della Omega Sector per approfondire l'apparente tresca. In seguito, insieme ad altri agenti in incognito, rapisce Helen e Simon. La prima \u00e8 condotta in una sala da interrogatorio, mentre il secondo viene spaventato a morte e poi lasciato andare. Helen, ignara che dietro al rapimento ci sia suo marito, dichiara con veemenza di non aver mai tradito quest'ultimo. Al che Harry e Gib comprendono che Helen \u00e8 sempre stata alla ricerca di avventure e follie, ma che non \u00e8 mai stata in grado di concretizzare i suoi sogni. E per quanto a volte si senta sola, ama ancora Harry. Questi allora, forse mosso da complicit\u00e0 mista a commozione, fa in modo che lei partecipi a una falsa missione di spionaggio. Helen dovr\u00e0 fingersi una prostituta, intrattenere un losco individuo (che in realt\u00e0 \u00e8 lo stesso Harry) e mettere nella stanza d'hotel di questi una cimice. Al culmine della missione per\u00f2 Harry si fa riconoscere da Helen, ma prima che possa spiegarsi irrompono gli uomini di Aziz, che li rapiscono e li portano su un'isola delle Florida Keys.\nQui Aziz rivela che ha importato delle testate nucleari MIRV, nascoste all'interno di statue di androsfingi persiane ottenute da Juno. Quindi minaccia di usarle per distruggere le principali citt\u00e0 degli Stati Uniti come vendetta per la strage che gli americani hanno perpetrato ai danni del suo popolo, a meno che le forze militari americane non abbandonino definitivamente il Golfo persico. Inoltre, come dimostrazione di forza, far\u00e0 detonare una delle testate sull'isola. I due coniugi vengono allora condotti da un torturatore professionista e qui Harry, sotto l'effetto di un siero della verit\u00e0, confessa finalmente alla moglie la sua doppia vita. I due riescono a fuggire, ma mentre Harry attacca gli uomini della Crimson Jihad, Helen viene presa da Aziz e messa su una limousine insieme a Juno. Insieme ad alcuni furgoni su cui sono state caricate le armi nucleari, questa lascia l'isola percorrendo la Overseas Highway. Harry viene raggiunto dagli agenti della Omega e raggiunge il convoglio, distrugge una parte del Seven Mile Bridge onde impedire che le testate raggiungano centri abitati e riesce a salvare Helen dalla limousine prima che questa precipiti nell'oceano, il che porta Juno alla morte.\nDopo che Harry, Helen e gli altri raggiungono la costa della Florida, la testata lasciata sull'isola esplode generando uno spettacolare fungo atomico sull'oceano. A quel punto per\u00f2 si scopre che Aziz e i suoi uomini hanno preso il controllo di un grattacielo a Miami, hanno rapito Dana -la figlia di Harry e Helen- e minacciano di detonare la loro ultima testata nucleare. Harry sale a bordo di un aereo da caccia e si dirige verso la citt\u00e0. Nel mentre Faisil s'infiltra nella troupe televisiva che Aziz ha richiesto per rivolgersi all'America. Mentre questi parla in diretta televisiva, Dana ruba la chiave necessaria per la detonazione della bomba e scappa sul tetto dell'edificio. Aziz la insegue e Harry li raggiunge mentre i due si trovano su una gru. Fra varie difficolt\u00e0 riesce a salvare Dana e a far impigliare Aziz su uno dei missili dell'aereo, che poi spara contro l'elicottero in cui si trovano altri uomini dell'organizzazione terrorista, uccidendo tutti sul colpo.\nUn anno dopo la famiglia \u00e8 molto pi\u00f9 unita e Helen fa parte della Omega Sector. Lei ed Harry si imbarcano cos\u00ec in una nuova missione ad una festa formale, dove reincontrano Simon che tenta di sedurre una degli ospiti. Dopo averlo fatto fuggire, il film si conclude coi due che celebrano la loro complicit\u00e0 lanciandosi in un tango.\nProduzione.\nIl titolo del film \u00e8 un ossimoro e in inglese vuol dire \"autentiche bugie\", riferimento alla doppia vita del protagonista.\nIl tango presente nel film \u00e8 il celebre \"Por una cabeza\" composto da Carlos Gardel nel 1935, e presente anche in altri grandi film come \"Schindler's List - La lista di Schindler,\" \"Scent of a Woman - Profumo di donna\" e \"Il postino\".\nSchwarzenegger ha rischiato di morire, affermando che durante le riprese di una scena con un cavallo, il boom di una telecamera ha colpito il cavallo, che impazz\u00ec, girando e impennandosi vicino a un dislivello di 90 piedi (30 metri). Schwarzenegger \u00e8 scivolato rapidamente gi\u00f9 da cavallo e lo stuntman Billy D. Lucas (che era uno dei principali stunt di Arnold e suo amico stretto) lo ha afferrato; ha concluso, \"questo \u00e8 il motivo per cui amer\u00f2 sempre gli stuntman\".\nSi tratta del primo film nella storia del cinema ad aver avuto un budget maggiore ai 100 milioni di dollari di budget.\nSecondo la co-protagonista Eliza Dushku durante il movimento Me Too e Time's Up, ha rivelato che quando aveva dodici anni mentre girava questo film \u00e8 stata molestata sessualmente dal coordinatore degli stunt del film, Joel Kramer. Subito dopo, un amico adulto di Dushku ha affrontato Kramer sul set e quello stesso giorno, Dushku \u00e8 stata ferita durante un'acrobazia e molte delle sue costole sono state rotte, mentre Kramer era responsabile della sua sicurezza. Kramer ha negato l'accusa di cattiva condotta sessuale. I co-protagonisti Arnold Schwarzenegger, Jamie Lee Curtis e Tom Arnold e il regista James Cameron hanno successivamente twittato il loro rispetto e ammirazione per il coraggio di Dushku.\nSchwarzenegger trov\u00f2 difficoltoso imparare i passi del tango finale, ma la volont\u00e0 dell'attore lo port\u00f2 a prendere lezioni per un lungo periodo (6 mesi).\nLa scena dello spogliarello di Jamie Lee Curtis prevedeva che il suo personaggio, Helen, si spogliasse completamente e al buio, evidenziando solo la sua silhouette. Ma l'attrice diede il suggerimento (seguito) di farla girare a luci accese e lasciare Helen in intimo, dandole maggior potere nei confronti di Harry. Inoltre, la Curtis (d'accordo con Cameron) cadde volontariamente mentre ballava per cogliere la naturale reazione di Schwarzenegger, che non venne avvisato e si alz\u00f2 dalla sedia allarmato: la gag piacque al punto tale che venne aggiunta nel montaggio e nella sceneggiatura. Il reggiseno e il perizoma indossati da Helen appartenevano personalmente a Jamie Lee Curtis. La scena dello striptease, verr\u00e0 ripresa 5 anni dopo, nel 1999, in uno spot di una celebre marca di orologi, la Tissot, dove a interpretarla \u00e8 stata una giovane e allora sconosciuta Rossella Brescia.\nJamie Lee Curtis ha scelto di girare personalmente la scena di Helen che viene salvata in elicottero, senza controfigura.\nAccoglienza.\nIncassi.\nLa pellicola esord\u00ec al primo posto del botteghino statunitense, incassando durante la prima settimana nei cinema. Complessivamente incass\u00f2 negli Stati Uniti e in tutto il mondo. Fu il terzo maggior successo dell'anno alle spalle de \"Il re leone\" e \"Forrest Gump\".\nCritica.\nIl film ricevette critiche generalmente buone. Sul sito Rotten Tomatoes detiene un indice di gradimento del 72% basato su 47 recensioni professionali, con un punteggio medio di 6.6/10. Il consenso recita: \"Pure se non raggiunge il livello delle precedenti collaborazioni del regista James Cameron e la star Arnold Schwarzenegger, \"True Lies\" \u00e8 ancora sufficientemente ricco di azione e umorismo per intrattenere con la sua trama a volte assurda\". Su Metacritic ha invece un punteggio di 63 basato su 17 recensioni.\nNonostante le recensioni positive, il film \u00e8 stato criticato come sessista, crudele o addirittura misogino, per il trattamento dei personaggi femminili, come l'eroe che usa le risorse della sua agenzia per perseguitare e spaventare sua moglie; ha inoltre ricevuto contestazioni da parte delle comunit\u00e0 arabe e musulmane.\nColonna sonora.\nLa musica strumentale \u00e8 stata composta da Brad Fiedel e pubblicata il 19 luglio 1994 da \"Epic Soundtrax\" in un'edizione costituita da 17 tracce le cui prime 5 sono canzoni."}
{"id": "526152", "revid": "26891", "url": "https://it.wikipedia.org/wiki?curid=526152", "title": "F-86 Sabre", "text": ""}
{"id": "526154", "revid": "26891", "url": "https://it.wikipedia.org/wiki?curid=526154", "title": "F-86", "text": ""}
{"id": "526164", "revid": "3970666", "url": "https://it.wikipedia.org/wiki?curid=526164", "title": "Meeting di Rimini", "text": ""}
{"id": "526165", "revid": "436907", "url": "https://it.wikipedia.org/wiki?curid=526165", "title": "Greatest Hits Vol. 1 (Korn)", "text": "Greatest Hits Vol. 1 \u00e8 la prima raccolta del gruppo musicale statunitense Korn, pubblicata il 5 ottobre 2004 dalla Epic Records e dalla Immortal Records.\nDescrizione.\nContiene i singoli pi\u00f9 noti dei loro album pubblicati tra il 1994 e il 2003, un remix di \"Freak on a Leash\", la cover di \"Another Brick in the Wall\" dei Pink Floyd e quella di \"Word Up!\" dei Cameo, quest'ultima estratta come singolo nell'agosto 2004."}
{"id": "526166", "revid": "3970655", "url": "https://it.wikipedia.org/wiki?curid=526166", "title": "Meeting per l'amicizia tra i popoli", "text": ""}
{"id": "526168", "revid": "1442080", "url": "https://it.wikipedia.org/wiki?curid=526168", "title": "Phoenicopterus roseus", "text": "Il fenicottero rosa o fenicottero maggiore (\"Phoenicopterus roseus\" ) \u00e8 la specie pi\u00f9 grande e diffusa della famiglia dei fenicotteri. Questa specie \u00e8 diffusa in Africa, nel subcontinente indiano, nel Medio Oriente e nell'Europa meridionale. I suoi parenti pi\u00f9 stretti sono il fenicottero rosso e il fenicottero cileno, che in precedenza erano considerati conspecifici con il fenicottero rosa, ma ora sono considerati specie separate.\nDescrizione.\nIl fenicottero rosa \u00e8 la pi\u00f9 grande specie vivente di fenicottero, con un'altezza media di 110-150 centimetri (43-59 pollici), un'apertura alare di 240 centimetri, per un peso di 2-4 kg (4,4-8,8 libbre). I maschi sono un po' pi\u00f9 grandi delle femmine e, in alcuni casi possono raggiungere anche i 187 centimetri (74 pollici) d'altezza ed un peso di 4,5 kg (9,9 libbre).\nIl piumaggio di questi uccelli \u00e8 primariamente bianco-rosato, mentre sulle ali le penne copritrici sono rosse, mentre le penne remiganti primarie e secondarie sono nere. Il becco \u00e8 rosa con una macchia nera sulla punta, mentre le zampe ed i piedi palmati sono rosa-fucsia. Anche la pelle del volto \u00e8 rosa, mentre le iridi sono gialle.\nContrariamente agli adulti, i pulcini nascono ricoperti da una soffice peluria grigia. Inoltre, gli esemplari subadulti sono pi\u00f9 chiari ed hanno zampe pi\u00f9 scure. Anche gli adulti che allattano i pulcini perdono vivacit\u00e0 divenendo pi\u00f9 pallidi, ma mantenendo le zampe rosa brillante. Questa colorazione deriva dai pigmenti carotenoidi negli organismi che vivono nei loro ambienti d'alimentazione. Le secrezioni della ghiandola uropigiale contengono anche carotenoidi. Durante la stagione riproduttiva, i fenicotteri pi\u00f9 grandi aumentano la frequenza delle loro secrezioni uropigiali diffuse sulle loro piume, rendendo quindi il loro piumaggio pi\u00f9 vivace. Questo uso cosmetico delle secrezioni uropigiali \u00e8 stato descritto come l'applicazione di un \"trucco\".\nBiologia.\nUno dei comportamenti pi\u00f9 peculiari dei fenicotteri rosa \u00e8 il riposare su di una zampa sola, nascondendo l'altra sotto il corpo. La ragione di questo comportamento non \u00e8 completamente compresa. Una teoria \u00e8 che stare su una zampa sola consenta agli uccelli di conservare pi\u00f9 calore corporeo, dato che trascorrono una quantit\u00e0 significativa di tempo guadando in acque fredde. Tuttavia, questo comportamento si verifica anche in acque calde e si osserva anche in esemplari che stanno a terra. Una teoria alternativa \u00e8 che stare in piedi su una zampa riduca il dispendio energetico per produrre lo sforzo muscolare di stare in piedi e bilanciarsi su una zampa. Uno studio su degli esemplari morti ha dimostrato che la posa con una zampa sola pu\u00f2 essere mantenuta senza alcuna attivit\u00e0 muscolare, mentre gli esemplari vivi dimostrano sostanzialmente meno oscillazione del corpo in una postura con una zampa sola.\nLa durata della vita media in cattivit\u00e0, secondo lo zoo di Basilea, \u00e8 di oltre 60 anni. In natura, la durata media della vita \u00e8 di 30-40 anni.\nVoce.\nI fenicotteri sono considerati uccelli molto rumorosi con i loro versi e vocalizzi che vanno da grugniti o ringhi ad un richiamo gracchiante e sonoro, simile a quello delle oche. Le vocalizzazioni giocano un ruolo importante nel riconoscimento genitore-pulcino, nei rituali di corteggiamento e nel tenere insieme le grandi colonie.\nAlimentazione.\nCome le altre specie di fenicotteri, il fenicottero rosa \u00e8 un uccello filtratore che si nutre prevalentemente di gamberi salamoia e alghe blu-verdi, nonch\u00e9 di larve di insetto, piccoli insetti, molluschi e crostacei, rendendoli onnivori. Quando cerca il cibo nelle acque fangose, l'animale solleva il fango con i larghi piedi palmati, per poi risucchiare l'acqua attraverso il becco. Il loro becco \u00e8 ricurvo ed \u00e8 appositamente adattato per separare questi microrganismi dal fango e dal limo, posizionando il becco a pelo dell'acqua. Questi uccelli si nutrono a testa bassa, e la mascella \u00e8 mobile non essendo fissata rigidamente al cranio. Il filtraggio del cibo \u00e8 assistito da strutture pelose chiamate lamelle, che rivestono la mandibola e dalla grande e ruvida lingua. Alcuni di questi alimenti (per esempio \"Artemia salina\") sono ricchi di betacarotene, pigmento di colore rosso-arancio che si deposita nelle penne in sviluppo, conferendogli il caratteristico colore rosa. Questi carotenoidi vengono scomposti in pigmenti dagli enzimi epatici.\nRiproduzione.\nI fenicotteri rosa sono uccelli gregari, le cui colonie possono arrivare a contare anche migliaia di individui. Si ritiene che queste grandi colonie servano a tre scopi: proteggersi dai predatori, massimizzare l'assunzione di cibo e utilizzare siti di nidificazione scarsamente adatti in modo pi\u00f9 efficiente. Prima dell'accoppiamento, le colonie si dividono in gruppi di riproduzione di circa 15-50 uccelli. In questi gruppi, sia i maschi che le femmine eseguono un'esibizione rituale sincronizzata. Durante queste esibizioni, tutti gli individui si muovono all'unisono, allungando il collo verso l'alto, muovendo costantemente la testa a destra e a sinistra, emettendo talvolta dei richiami e sbattendo le ali. Queste esibizioni non sembrano essere dirette verso un singolo individuo, ma si verificano in modo casuale. Queste esibizione stimolano la \"nidificazione sincrona\" ed aiutano a trovare un compagno/a agli esemplari ancora senza partner.\nI fenicotteri rosa sono una specie monogama, sebbene nelle colonie pi\u00f9 grandi talvolta possano cambiare compagno, forse per via della scelta pi\u00f9 ampia. Solitamente, \u00e8 la femmina a scegliere il luogo dove costruire il nido. La copulazione, di solito, si verifica durante la costruzione del nido, che a volte viene interrotta da un'altra coppia che cerca di rubare il luogo di nidificazione. Le coppie difendono in modo aggressivo i loro siti di nidificazione. Le femmine depongono un singolo uovo per covata. Sono state osservate anche coppie dello stesso sesso.\nDopo la schiusa, entrambi i genitori si occupano del pulcino. Difatti, sia il maschio che la femmina nutrono i loro pulcini con il loro latte del gozzo, prodotto in ghiandole che rivestono l'intero tratto digerente superiore dell'animale. L'ormone prolattina stimola la produzione di questo latte, che, per via dell'alimentazione degli adulti, \u00e8 di colore rosso. Questo latte contiene grassi, proteine e globuli rossi e bianchi. Per i primi sei giorni dopo la schiusa, gli adulti e i pulcini rimangono nei siti di nidificazione. All'et\u00e0 di circa 7-12 giorni, i pulcini iniziano a uscire dal nido ed esplorano l'ambiente circostante. A due settimane di vita, pulcini si riuniscono in piccoli gruppi, delle \"micro colonie\" in cui i loro genitori cominciano a lasciarli da soli sempre pi\u00f9 a lungo. Dopo un po' queste micro colonie si fondono in gruppi sempre pi\u00f9 grandi, che possono contenere migliaia di pulcini. I pulcini che non fanno parte di questi gruppi sono vulnerabili ai predatori.\nDistribuzione e habitat.\nIl fenicottero rosa ha un areale molto diffuso, abitando alcune parti dell'Africa, dell'Asia meridionale (Bangladesh e regioni costiere di Pakistan, India e Sri Lanka), Medio Oriente (Bahrain, Cipro, Iraq, Iran, Israele, Kuwait, Libano, Palestina, Qatar, Turchia e Emirati Arabi Uniti) e dell'Europa meridionale (inclusi Albania, Grecia, Italia, Montenegro, Macedonia del Nord, Portogallo, Spagna e sud della Francia). Il sito di riproduzione pi\u00f9 settentrionale \u00e8 lo Zwillbrocker Venn nella Germania occidentale, vicino al confine con i Paesi Bassi. Sono stati documentati siti di nidificazione anche negli Emirati Arabi Uniti, in tre diverse localit\u00e0 dell'Emirato di Abu Dhabi. Nel Gujarat, uno stato dell'India, si possono osservare presso i Nal Sarovar Bird Sanctuary, Khijadiya Bird Sanctuary, Flamingo City e nel Thol Bird Sanctuary, dove questi uccelli rimangono durante l'intera stagione invernale.\nIn Italia questa specie nidifica regolarmente in Emilia Romagna, Puglia, Sardegna, Sicilia; di rado in Toscana e Veneto. . Un esemplare \u00e8 stato avvistato alla foce del Torrente Quiliano tra Savona e Vado Ligure il 28 settembre 2020 e nei giorni successivi.\nUn gruppo di circa 100 esemplari \u00e8 stato avvistato nell'oasi naturale del lago di Peretola, in provincia di Firenze.\nTassonomia.\nIl fenicottero rosa fu descritto da Peter Simon Pallas, nel 1811. In precedenza si pensava che questo uccello condividesse la specie con il fenicottero americano (\"Phoenicopterus ruber\"), ma a causa delle differenze di colorazione della testa, del collo, del corpo e del becco, i due fenicotteri sono ora pi\u00f9 comunemente considerate specie separate. Il fenicottero rosa non ha sottospecie.\nConservazione.\nMinacce.\nI fenicotteri rosa adulti hanno pochi predatori naturali. Tuttavia, uova e pulcini possono essere predati da rapaci, corvi, gabbiani e marab\u00f9; si stima che la met\u00e0 della predazione alle uova e ai pulcini di fenicottero rosa siano opera dei gabbiani reali (\"Larus michahellis\").\nAnche l'influenza umana contribuisce a minacciare questi uccelli. Oltre alla caccia, le minacce principali per le popolazioni di fenicotteri rosa selvatici sono batteri, tossine e l'inquinamento nelle risorse idriche, che di solito sono materiali di scarto delle aziende manifatturiere che vengono rilasciati nelle acque, oltre all'invasione del loro habitat.\nIn cattivit\u00e0.\nGrazie alla sua inconfondibile livrea e alla relativa facilit\u00e0 con cui si riproduce in cattivit\u00e0, il fenicottero rosa \u00e8 uno degli uccelli pi\u00f9 diffusi negli zoo e giardini zoologici, dove viene tenuto principalmente in laghetti all'aperto in grandi colonie. Per favorire la riproduzione in cattivit\u00e0 di questi uccelli, alcuni zoo utilizzano degli specchi che danno ai fenicotteri l'impressione di trovarsi in uno stormo pi\u00f9 grande di quanto non sia in realt\u00e0.\nIl primo esemplare nato in cattivit\u00e0, si schiuse nel 1959 allo zoo di Basilea. Nel programma di riproduzione dello Zoo di Basilea, dal 2000 sono nati pi\u00f9 di 400 uccelli, tra i 20 e i 27 all'anno. Il pi\u00f9 vecchio fenicottero rosa conosciuto era un uccello di nome Greater dello zoo di Adelaide, in Australia, che mor\u00ec all'et\u00e0 di almeno 83 anni. L'et\u00e0 esatta dell'uccello non \u00e8 nota in quanto era gi\u00e0 un adulto maturo quando arriv\u00f2 ad Adelaide nel 1933. Nel gennaio 2014 l'animale venne sottoposto a eutanasia a causa di complicazioni dovute alla vecchiaia."}
{"id": "526171", "revid": "119570609", "url": "https://it.wikipedia.org/wiki?curid=526171", "title": "Sergio Quinzio", "text": "Biografia.\nFiglio del capo dei vigili urbani, di origine abruzzese, della natia Alassio (SV), Quinzio trascorse nella cittadina ligure un'infanzia serena e relativamente agiata, fino a quando le brutalit\u00e0 che segnarono le ultime fasi della Guerra non costrinsero la famiglia a riparare a Roma.\nQui il giovane Quinzio si iscrisse alla facolt\u00e0 di ingegneria, passando poi a filosofia, ma le necessit\u00e0 della famiglia lo convinsero a tentare il concorso presso l'Accademia della Guardia di Finanza, dove entr\u00f2 nel 1949. Rimarr\u00e0 in servizio per 17 anni.\nNel 1963 spos\u00f2 Stefania, figlia del senatore socialista Gaetano Barbareschi, gi\u00e0 deputato all'Assemblea Costituente e Ministro del Lavoro nei gabinetti di Ferruccio Parri e Alcide De Gasperi.\nDopo la morte della giovane moglie, dalla quale aveva avuto la figlia Pia, nel 1970 si ritir\u00f2 in isolamento per quattordici anni a Isola del Piano, un piccolo paese delle Marche, dove continu\u00f2 i suoi studi della Bibbia. Tra le sue opere \u00e8 da segnalare il monumentale \"Un Commento alla Bibbia\" (1972). Collabor\u00f2 con diversi quotidiani nazionali (\"La Stampa\", il \"Corriere della Sera\", \"l'Espresso\", \"Il Giornale\" di Indro Montanelli).\nSi rispos\u00f2 con Anna Giannatiempo, docente all'universit\u00e0 di Perugia, nel 1976.\nPensiero.\nGi\u00e0 nelle prime opere, come \"Diario profetico\" e \"Religione e futuro\", l'autore preferisce l'incrociarsi del motivo autobiografico con le argomentazioni teologiche, sul filo di un disagio esistenziale in cui lo stesso scrivere \"\u00e8 gi\u00e0 tradire tutto\":\nNel \"Commento alla Bibbia\" (prima edizione 1972), che \u00e8 l'opera pi\u00f9 importante, Quinzio riprende e commenta per citazioni tutte le scritture, dalla Genesi all'Apocalisse, affermando una tesi essenziale: la salvezza portata da Dio all'uomo \u00e8 una salvezza disperata, perch\u00e9 Dio non \u00e8 perfettamente onnipotente. L'unica vera speranza consiste nella venuta del Regno promessa da Cristo, in cui i morti risorgeranno e Ges\u00f9 torner\u00e0 per sempre a vivere tra coloro che lo hanno atteso nei millenni.\nIn \"Dalla gola del leone\" (1980), una delle opere pi\u00f9 interessanti, troviamo considerazioni intime dolorosamente e sinceramente autobiografiche, nate perlopi\u00f9 dal carteggio con Anna Giannatiempo, e che si mescolano con intuizioni e riflessioni sulla verit\u00e0 biblica e sulla sua disperata speranza.\nNe \"La sconfitta di Dio\" (1992), palesa tutto il senso della \"debolezza\" di Dio di fronte all'urgenza di salvezza degli uomini: \"E, mentre l'indice addita il futuro sperato, lo addita dall'esperienza di un Dio assente dal mondo, un Dio che deve misteriosamente pervenire alla propria divinit\u00e0 attraverso la lacerazione e la sconfitta\" (p.\u00a049).\nIn \"Mysterium iniquitatis\" (1995), dal paolino \"2 Tessalonicesi\" , prende le profezie di Malachia come spunto per un esito di tipo escatologico: la Chiesa \u00e8 destinata a scomparire con un'enciclica che sancisce \"il dogma del fallimento del cristianesimo nella storia del mondo\". E con tale fallimento divenuto vergognosamente insopportabile, scandalosamente insostenibile, l'ultimo papa presagisce anche la fine della Storia."}
{"id": "526172", "revid": "697352", "url": "https://it.wikipedia.org/wiki?curid=526172", "title": "One", "text": ""}
{"id": "526174", "revid": "6606", "url": "https://it.wikipedia.org/wiki?curid=526174", "title": "Elena Angelo Comneno di Epiro", "text": ""}
{"id": "526179", "revid": "3831", "url": "https://it.wikipedia.org/wiki?curid=526179", "title": "Cistercense", "text": ""}
{"id": "526180", "revid": "729019", "url": "https://it.wikipedia.org/wiki?curid=526180", "title": "Kekova", "text": "Kekova, chiamata anche \"Caravola\", \u00e8 un'isola turca posta a sud del villaggio di \"Kalek\u00f6y\" (chiamato anche Simena). Di forma affusolata, Kekova copre un'area di 5,7\u00a0km\u00b2 ed \u00e8 lunga 7,5\u00a0km: la sua massima elevazione \u00e8 di 180\u00a0m.s.l.m.. L'isola \u00e8 disabitata.\nLa zona di Kekova nel suo complesso copre 260\u00a0km\u00b2 e corrisponde alla regione dell'isola stessa, dei villaggi di Kalek\u00f6y e \u00dc\u00e7a\u011f\u0131z e le quattro antiche citt\u00e0 di Simena, Aperlai, Dolchiste e Teimioussa.\nDopo l'occupazione italiana di Castelrosso, Kekova - la quale a quel tempo era abitata temporaneamente durante i mesi estivi per la raccolta della legna - fu disputata fra l'Italia e la Turchia. La Convenzione fra i due stati firmata nel 1932 ad Ankara la assegn\u00f2 alla Turchia.\nSul lato settentrionale dell'isola vi sono le rovine parzialmente sommerse di \"Dolchiste/Dolikisthe\", un'antica citt\u00e0 distrutta da un terremoto durante il secondo secolo d.C. \nRicostruita ed ancora fiorente durante l'et\u00e0 bizantina, essa venne definitivamente abbandonata a causa delle incursioni arabe.\nTersane (nome che significa \"bacino\", derivante dal fatto che la sua baia era sede dell'antica citt\u00e0 di Xera e di un bacino) si trova sul lato nordoccidentale dell'isola, ed \u00e8 riconoscibile dai resti di una chiesa bizantina.\nLa regione di Kekova \u00e8 stata dichiarata area protetta nel 1990 dal Ministero Turco per l'Ambiente e le Foreste: tutti i tipi di immersioni (con o senza respiratore) ed anche la semplice balneazione sono soggette a permessi speciali dagli uffici governativi; negli ultimi anni tuttavia la proibizione \u00e8 stata allentata, fatta eccezione per l'area della \"citt\u00e0 sommersa\", tuttora sottoposta a vincolo.\nKalek\u00f6y (detta localmente \"Kale\") (l'antica Simena) \u00e8 un sito archeologico dell'antica civilt\u00e0 licia, situato in uno dei punti pi\u00f9 belli della costa turca. \u00c8 un piccolo villaggio le cui rovine, in parte sommerse, comprendono la citt\u00e0 di Aperlae ed un castello. Vi si trovano pensioni e ristoranti di pesce che servono il pescato giornaliero e piatti tradizionali della cucina nazionale. L'accesso al villaggio \u00e8 possibile solo via mare. \n\u00dc\u00e7a\u011f\u0131z(l'antica Teimioussa) si trova ad 1\u00a0km da Kalek\u00f6y, a nord di una piccola baia con il medesimo nome ove si trovano le rovine della citt\u00e0 antica. Vi si trovano piccoli hotel, ristoranti ed un porticciolo. Il nome del villaggio significa \"tre bocche\" per le sue tre uscite verso il mare aperto. \nEntrambi i paesi sono mete popolari delle \"Mavi Cruises\" (crociere blu) lungo la \"Costa Turchese\" della Licia.\nUna delle attivit\u00e0 pi\u00f9 interessanti a Kekova \u00e8 la pratica di sport come la canoa e l'immersione in apnea. Con la prima si possono visitare luoghi non accessibili via terra, mentre con la seconda si possono ammirare le rovine della citt\u00e0 sommersa."}
{"id": "526181", "revid": "5456", "url": "https://it.wikipedia.org/wiki?curid=526181", "title": "Julio C\u00e8sar", "text": ""}
{"id": "526188", "revid": "125319472", "url": "https://it.wikipedia.org/wiki?curid=526188", "title": "Chuck Wepner", "text": "Soprannominato \"the Bayonne Brawler\" (\"l'azzuffatore di Bayonne\") e \"the Bayonne Bleeder\" (\"il sanguinante di Bayonne\") fu un pugile di discreta fama e fisico imponente. Viene ricordato soprattutto per aver ispirato il personaggio di Rocky Balboa ad un Sylvester Stallone alle prime armi come attore e sceneggiatore, per questo motivo \u00e8 noto anche come il \"\"Vero Rocky\".\nAttivit\u00e0 sportiva.\nHa chiuso la sua carriera di pugile nel 1978 con un record di 35 vittorie (18 per KO), 14 sconfitte e 2 pareggi. \u00c8 conosciuto anche come \"il sanguinante di Bayonne\"\" per la facilit\u00e0 con cui si feriva e sanguinava in volto. Fra le sue sconfitte eccellenti, quelle contro George Foreman, per KO tecnico alla 3\u00aa ripresa (18 agosto 1969) e contro Sonny Liston, per KO tecnico alla 10\u00aa ripresa (29 giugno 1970 a Jersey City), in uno dei pi\u00f9 feroci incontri della storia del pugilato moderno.\nDi incredibile tenacia agonistica e coraggio quasi illimitato, Wepner attuava la difesa a oltranza e aveva una sorprendente capacit\u00e0 di assorbire ogni tipo di colpo o testata, riuscendo a reggersi sempre in piedi e senza mai cadere al tappeto.\nLa sua carriera si conclude con il record di 329 punti di sutura sul viso, che poi fu superato dal Campione del Mondo dei pesi medi Vito Antuofermo con 359.\nWepner vs. Ali.\nLe qualit\u00e0 di Wepner attirarono le mire di Don King, che il 24 marzo 1975 organizz\u00f2 a Richfield, nei pressi di Cleveland (Ohio), un incontro tra il pugile statunitense e il campione, Muhammad Ali: in palio il titolo mondiale dei pesi massimi.\nLe statistiche davano come ovvio favorito Ali e Wepner come sicuro perdente: nessuno avrebbe scommesso un soldo su un pugile semisconosciuto contro il mito di sempre della boxe.\nL'incontro cominci\u00f2 all'insegna di Ali, che scaricava con forza tutti i suoi colpi, ma nonostante ci\u00f2 Wepner resisteva. Passava il tempo, per\u00f2 gli attacchi di Ali non buttavano gi\u00f9 l'avversario, un ottimo incassatore.\nAlla nona ripresa Wepner calpest\u00f2 involontariamente il piede destro di Ali mentre lo colpiva con un destro al petto, causando lo sbilanciamento del campione che fin\u00ec a terra.\nAli si rialz\u00f2 e per cinque riprese di seguito ricopr\u00ec incessantemente di colpi Wepner, che continuava incredibilmente a rimanere in piedi. A pochi secondi dal termine dell'ultima ripresa Ali mise finalmente Wepner al tappeto, il pugile si rialz\u00f2 quando il conteggio era arrivato a sette, ma l'arbitro vedendo le condizioni di Wepner decise di interrompere l'incontro e Ali vinse per KO tecnico alla 15\u00aa ripresa. Nonostante ci\u00f2 Wepner fece una gran figura resistendo 15 riprese.\nRiferimenti nella cultura di massa.\nIl suo combattimento contro Ali ispir\u00f2 il giovane Sylvester Stallone, alla ricerca di nuove idee per scrivere nuove sceneggiature, per il suo film \"Rocky\" del 1976.\nEcco cos\u00ec che Wepner diventa Rocky Balboa e Muhammad Ali si trasforma in Apollo Creed, dando vita al primo episodio della saga cinematografica.\nLa storia, simile a quella di Wepner, si incentra sulla vita di uno sconosciuto pugile bianco di Filadelfia, che vive di stenti e guadagna pochi spiccioli con gli incontri di boxe. Un giorno gli capita l'occasione della vita: battersi con il campione del mondo in carica, Apollo Creed, in quello che doveva essere solo un incontro di spettacolo.\nMa la resistenza e il coraggio di Rocky sorprendono Apollo, che non riesce a mandarlo al tappeto.\nL'incontro finisce con la vittoria ai punti di Apollo Creed, che conserva il titolo ma non la gloria: gli onori, infatti, sono tutti per Rocky che realizza l'impresa della vita."}
{"id": "526192", "revid": "200568", "url": "https://it.wikipedia.org/wiki?curid=526192", "title": "Eleno (figlio di Pirro)", "text": "Biografia.\nFiglio di Pirro, Eleno fu re dell'Epiro tra il 306 ed il 301 a.C. e di nuovo nel periodo 297 - 272 a.C.\nNel 273 segu\u00ec il padre nelle campagne militari in Italia, in Sicilia e nel Peloponneso, dove il padre mor\u00ec durante l'assedio di Argo. Eleno assunse il comando dell'esercito, ma fu battuto da Antigono II Gonata, re di Macedonia (320-239 a.C.), e fu costretto ad arrendersi, venendo esiliato in Epiro."}
{"id": "526196", "revid": "1745361", "url": "https://it.wikipedia.org/wiki?curid=526196", "title": "Algolagnia", "text": "L'algolagnia \u00e8 la parafilia per cui un soggetto prova piacere sessuale mediante il dolore (che pu\u00f2 essere a vari livelli di intensit\u00e0): in questo caso il dolore fisico funziona da stimolo diretto per il raggiungimento dell'orgasmo.\n\u00c8 importante sottolineare che l'algolagnia propriamente detta \u00e8 sottilmente diversa dal masochismo, anche se i due termini talvolta possono essere usati come sinonimi, in quanto la prima ha meno connotazioni psicologiche del secondo. L'algolagnia propriamente detta \u00e8 infatti un'attrazione verso il dolore \"in s\u00e9\" - anche autoinflitto - senza che debbano esservi associate sottomissione o umiliazione. \n\u00c8 altres\u00ec associata, in un certo numero di casi, al masochismo in senso stretto ed \u00e8 quindi possibile considerarla come una sottocategoria peculiare dello stesso, in cui il raggiungimento del piacere sessuale dipende in maniera preponderante dalla sofferenza fisica piuttosto che da quella psicologica.\nGeneralmente, il masochismo adolescenziale che si manifesta in autoflagellazioni e in automutilazioni rappresenta un tentativo di rifiuto all'attaccamento genitoriale di periodi precedenti e alla loro idealizzazione e viene solitamente attuato da coloro che hanno subito traumi, privazioni durante l'infanzia oppure, in altri casi, da chi vive in un contesto familiare nel quale le difficolt\u00e0 adolescenziali sono state affrontate come nemici estremamente pericolosi da genitori \"assenti\" e freddi.\nQuesto \"ritualismo\" riesce, abitualmente, a mitigare le ansie e la disperazione del vivere e concede all'interessato la sensazione di \"andare avanti\" accantonando, piuttosto che scavalcando o esorcizzando, i traumi, spesso di natura sessuale, subiti negli stadi precedenti (infanzia). "}
{"id": "526197", "revid": "765341", "url": "https://it.wikipedia.org/wiki?curid=526197", "title": "Samuel Holdheim", "text": "Insieme ad Abraham Geiger, fu il principale rabbino riformato, fautore della visione pi\u00f9 radicale (a differenza di Geiger che aveva idee pi\u00f9 moderate).\nHoldheim era infatti per l'abolizione della circoncisione in linea con l'approccio riformato alle mitzvot. La circoncisione infatti \u00e8 un precetto, non un requisito per l'entrata nel popolo ebraico.\nInoltre spost\u00f2 i riti dello Shabbat alla domenica ed abol\u00ec il secondo giorno festivo, fatta eccezione per il capodanno (Rosh Hashana)."}
{"id": "526202", "revid": "125691864", "url": "https://it.wikipedia.org/wiki?curid=526202", "title": "Giancarlo Camolese", "text": "Biografia.\nNato e cresciuto a Torino, terminata la carriera da giocatore complet\u00f2 gli studi, laureandosi in scienze motorie e sportive con 110/110 e lode nel 2002.\nCarriera.\nGiocatore.\nCentrocampista, crebbe calcisticamente nell'Unione Sportiva San Mauro, per passare poi in forza al Torino nel 1974, arrivando a giocare in prima squadra. Vest\u00ec poi le maglie di , Reggina, Alessandria, Lazio, Padova, , e a fine carriera con la Saviglianese.\nIn carriera ha totalizzato complessivamente 230 partite in Serie C e 141 presenze in Serie B con Lazio, Padova e Taranto, mentre non ha mai esordito in massima serie avendo giocato solo la Coppa Italia con il Torino. Con la lazio ha conseguito la storica salvezza partendo da -9 nella stagione 1986-1987 e la promozione in A al termine della stagione 1987-1988.\nAllenatore.\nInizia la carriera di allenatore nelle giovanili della Saviglianese squadra dove concluse la carriera di giocatore. Fu chiamato al Torino per fare l'allenatore in seconda della prima squadra guidata da Mauro Sandreani prima e Lido Vieri poi.\nLa stagione successiva affianca prima Graeme Souness e poi Edoardo Reja al quale lo stesso Camolese far\u00e0 da vice. Nel 1998 affronta il Supercorso di Coverciano, che supera a pieni voti. Nel 1999 \u00e8 sempre al Torino alla guida della formazione Primavera che porto alle finali per il titolo nazionale.\nA fine ottobre del 2000 sostituisce in panchina l'esonerato Gigi Simoni, guidando la squadra alla promozione in Serie A, chiudendo il campionato al primo posto in Serie B. All'esordio in massima categoria ottenne la qualificazione in Intertoto con la squadra granata.\nVenne poi esonerato ad ottobre 2002 dopo un inizio di campionato non esaltante, sebbene avesse guadagnato pi\u00f9 punti dell'anno precedente.\nNella stagione 2003-2004 subentr\u00f2 a Franco Colomba alla guida della , in Serie A, conducendo la squadra amaranto alla salvezza. A fine stagione lasci\u00f2 la squadra calabrese. Nella stagione successiva rimase inattivo, nonostante fosse molto vicino ad allenare la Lazio (sua ex squadra da calciatore) dopo l'esonero di Domenico Caso in dicembre, che alla fine venne sostituito da Giuseppe Papadopulo e non da Camolese.\nTorn\u00f2 ad allenare nel luglio 2005 quando divent\u00f2 allenatore del (squadra della quale fu capitano nella stagione 1990-1991), ottenendo la salvezza all'ultima giornata e venendo riconfermato per la stagione 2006-2007. Fu esonerato all'inizio della stagione successiva per far posto al suo ex compagno di squadra nella Lazio, Angelo Gregucci.\nIl 10 ottobre 2007 subentr\u00f2 a Fernando Orsi alla guida del Livorno, ultimo in classifica in Serie A. Dopo un buon recupero con la squadra che totalizza 20 punti in dodici partite e che dall'ultimo posto sale al 13\u00ba posto con +5 sulla zona retrocessione, un girone di ritorno difficoltoso con soli 8 punti e una vittoria in 16 partite, fa tornare il Livorno all'ultimo posto e gli cost\u00f2 l'esonero a poche giornate dalla fine.\nDal 24 marzo 2009 \u00e8 nuovamente sulla panchina del Torino, dove subentra a Walter Novellino, non riesce tuttavia a salvare la squadra granata dalla retrocessione, che arriver\u00e0 il 31 maggio 2009 dopo la sconfitta per 3-2 contro la Roma. I 10 punti conquistati in 9 partite e la mancata salvezza gli costeranno la riconferma per la stagione successiva.\nIl 15 ottobre 2012, dopo una lunga assenza dalla panchina , Camolese ricomincia ad allenare diventando il tecnico della Pro Vercelli neopromossa in Serie B subentrando a Maurizio Braghin. Dopo una sconfitta contro la viene esonerato il 3 gennaio 2013 dopo aver raccolto solo 8 punti, frutto di 2 pareggi e 2 vittorie, in 13 partite. Al suo posto venne richiamato Braghin.\nIl 20 ottobre 2015 assume l'incarico di allenatore del Chiasso (club di seconda divisione svizzera), subentrando al dimissionario Marco Sch\u00e4llibaum con un contratto valido fino al giugno 2016; sotto la sua guida i rossobl\u00f9 chiudono la stagione al settimo posto, mantenendo la categoria; non viene tuttavia confermato per la stagione successiva.\nDirigente sportivo.\nDal 2021 \u00e8 direttore tecnico della Federazione albanese. \nAttivit\u00e0.\nCommentatore sportivo.\nNel 2002 commenta per la Rai alcune partite dei Mondiali di Corea del Sud e Giappone, mentre dal 2007 \u00e8 opinionista per Mediaset Premium nel tempo libero, ed \u00e8 commentatore delle partite dei Mondiali 2018 in Russia affiancando Alessandro Iori. Nel 2021 \u00e8 commentatore tecnico delle gare di Coppa Italia sui canali Mediaset.\nStatistiche.\nStatistiche da allenatore.\n\"Statistiche aggiornate al 27 maggio 2016\". In grassetto le competizione vinte."}
{"id": "526210", "revid": "1745361", "url": "https://it.wikipedia.org/wiki?curid=526210", "title": "Eleo (personificazione)", "text": "Eleo () \u00e8 una divinit\u00e0 della mitologia greca, la personificazione della compassione (in greco per\u00f2, la parola \u00e8 di genere maschile).\nNella mitologia romana viene identificato con Clementia ed in latino pu\u00f2 essere anche citato come Misericordia.\nGenealogia.\nFiglio di Erebo e di Notte.\nNon ci sono notizie su spose o progenie.\nMitologia.\nGli fu dedicato un altare, ad Atene, presso il quale i poveri ed i bisognosi facevano domanda di protezione agli Ateniesi.\n\u00c8 probabile che l'altare sia identico all'Altare dell'Agor\u00e0 di Atene e tra i pi\u00f9 noti che si rivolsero alla divinit\u00e0 ci sono Adrasto e gli Eraclidi, personaggi di cui a volte \u00e8 stata attribuita la fondazione dell'altare stesso.\nSecondo Pausania l'altare era l'unico luogo di culto della divinit\u00e0 ma nel Tempio di Asclepio di Epidauro \u00e8 stato trovato un secondo altare rettangolare con iscrizioni dedicate ad Eleo."}
{"id": "526214", "revid": "4106", "url": "https://it.wikipedia.org/wiki?curid=526214", "title": "Copolimeri", "text": ""}
{"id": "526216", "revid": "729019", "url": "https://it.wikipedia.org/wiki?curid=526216", "title": "Curtiss C-46 Commando", "text": "Il Curtiss C-46 Commando fu un aereo da trasporto bimotore ad ala bassa sviluppato dall'azienda aeronautica statunitense Curtiss-Wright Corporation negli anni quaranta ed impiegato nei teatri bellici della seconda guerra mondiale dall'United States Army Air Forces (USAAF), dall'United States Navy e dall'United States Marine Corps, questi ultimi con la denominazione R5C.\nIl Commando, soprannominato amichevolmente dagli equipaggi \"The Whale\", (in inglese balena), o \"Curtiss Calamity\", pur ricoprendo lo stesso ruolo del celebre C-47 Dakota, si differenziava da quest'ultimo per la maggior potenza, autonomia e capacit\u00e0 di carico, doti apprezzate specialmente nel teatro bellico asiatico.\nUtilizzatori.\nMilitari.\nColombia"}
{"id": "526217", "revid": "438678", "url": "https://it.wikipedia.org/wiki?curid=526217", "title": "Un americano a Roma", "text": "Un americano a Roma \u00e8 un film del 1954 diretto da Steno e interpretato da Alberto Sordi, selezionato tra i 100 film italiani da salvare.\nOltre all'aspetto comico, il film \u00e8 una penetrante satira di costume dell'Italia del dopoguerra, evidenziando brillantemente il mito esterofilo dell'America, terra agognata e sospirata, di cui si conoscevano abiti e abitudini solo attraverso il cinema, i fumetti, le riviste. Il personaggio di Ferdinando Mericoni, detto Nando, nasce l'anno precedente dal film \"Un giorno in pretura\", girato sempre da Steno.\nTrama.\nItalia, 1954. L'immagine di grandezza ed opulenza, portata dall'arrivo delle truppe statunitensi dieci anni prima nel 1944, \u00e8 ancora viva nella mente di molti giovani italiani. Uno di questi \u00e8 Ferdinando Mericoni, conosciuto come Nando, ma autosoprannominatosi \"Santi Bailor\", eterno sognatore ad occhi aperti, conoscitore del mondo americano attraverso il cinema statunitense di cui \u00e8 fervente cultore. Convinto di un futuro al di l\u00e0 dell'Atlantico, Nando trasferisce la sua fissazione a Roma, americanizzando la propria vita a suon d'imitazioni di ogni genere e tentando di ricreare un'ambientazione hollywoodiana nella sua camera, coinvolgendo nelle sue bizzarrie molti malcapitati, in particolare i genitori, ormai disperati, e la fidanzata Elvira, che lo ama nonostante tutto, probabilmente divertita dal suo modo di fare.\nNando gira con un bracciale di cuoio borchiato, cinturone da cowboy, maglietta bianca attillata dentro i jeans a tubo e berretto da baseball, chiama in pseudo-inglese i suoi familiari (\"Elvy\", \"papi\", \"mami\") ma soprattutto vive ogni situazione quotidiana come se fosse la scena di un film americano di cui lui \u00e8 il protagonista. Nando \u00e8 peraltro convinto di essere padrone della lingua inglese, che invece ignora completamente: nella sua parlata si mescolano espressioni in romanesco ed inglese approssimativo (come \"Polizia der Kansas City\" e \"orrait orrait\", deformazione di \"all right, all right\"), oppure completamente inventate (\"auanagana\").\nDopo varie disavventure - raccontate in retrospettiva dai personaggi a lui vicini - che puntualmente lo frustrano nei suoi intenti, ricorre ad un gesto estremo prendendo spunto da un celebre film dell'epoca, \"14\u00aa ora\" di Henry Hathaway. Cos\u00ec decide di salire sul Colosseo, minacciando di uccidersi se qualcuno non l'aiuter\u00e0 a partire per l'America. Dopo ore interminabili in cima al monumento, per Nando sembra concretizzarsi il sogno quando fa la sua comparsa l'ambasciatore americano, che per farlo scendere gli promette un viaggio ed un lavoro negli Stati Uniti. Ma l'ambasciatore \u00e8 proprio una delle sue \"vittime\": si era infatti rotto una gamba dopo essere finito con la sua automobile in un burrone per un'indicazione mal capita, dopo che Nando gli aveva indicato di \"Nun ann\u00e0 a destra perch\u00e9 c'\u00e8 er burone daa Maranella, orrait? orrait!\", gesticolando in modo tale da far confondere \"orrait\" con \"right\" (destra). Quando finalmente Nando scende, l'ambasciatore lo riconosce e lo aggredisce furiosamente, per vendicarsi dell'incidente. Per Nando ricoverato in ospedale \u00e8 la fine del sogno, ma in cuor suo resta un irriducibile Americano a Roma.\nIl protagonista Ferdinando Mericoni.\nIl personaggio di Ferdinando Nando Mericoni, inventato dall'aiuto regista Lucio Fulci, viene ripreso dopo l'inaspettato successo del film \"Un giorno in pretura\". Mericoni torna nel 1975 nel film a episodi \"Di che segno sei?\", qui una scapestrata guardia del corpo di un istituto di vigilanza milanese.\nIl bulletto di Trastevere, estremamente esterofilo e americanista, aveva detto nella prima apparizione di essere orfano, e di esser stato allevato da una \"zia Costanza\", informazione contraddetta dalla trama di \"Un americano a Roma\", dove questa zia non compare e al contrario Nando vive con i due, vivi, genitori. In \"Di che segno sei?\" un Nando ormai invecchiato e abbrutito si fa chiamare \"Gorilla K2\" ed \u00e8 \"bodyguard\" di un commendatore milanese (interpretato da Ugo Bologna). Da segnalare una particolarit\u00e0 del personaggio, il cognome: nel primo film viene chiamato \"Meniconi\", \"Mericoni\" e anche \"Moriconi\", nel secondo sempre \"Mericoni\" (tranne quando il padre Augusto viene chiamato, verso la fine del film, \"signor Moriconi\"), mentre nel film degli anni settanta \u00e8 definitivamente ribattezzato \"Moriconi\".\nManifesti e locandine.\nLa realizzazione dei manifesti e delle locandine, per l'Italia, fu affidata al pittore cartellonista Sandro Symeoni.\nCitazioni in altre opere.\nLa celebre scena degli spaghetti si rivede nel film \"Borotalco\", in casa dei futuri suoceri del protagonista Carlo Verdone."}
{"id": "526222", "revid": "729019", "url": "https://it.wikipedia.org/wiki?curid=526222", "title": "Caproni Ca.133", "text": "Il Caproni Ca.133 era un aereo da trasporto multiruolo trimotore e monoplano ad ala alta sviluppato dall'azienda aeronautica italiana Aeronautica Caproni nei primi anni trenta del XX secolo, impiegato in servizio civile nella compagnia aerea Ala Littoria e nelle versioni belliche principalmente come aereo da trasporto tattico, bombardiere e aereo da collegamento.\nAereo coloniale italiano di riferimento la \"Caprona\", cos\u00ec soprannominato affettuosamente dai suoi equipaggi, venne impiegato sia durante la guerra d'Etiopia che nella Seconda guerra mondiale. Bench\u00e9 le sue caratteristiche e la sua bassa velocit\u00e0 massima lo rendessero vulnerabile per le esigenze di una guerra moderna, venne utilizzato con buoni profitti nel teatro dell'Africa Orientale Italiana e al seguito dei reparti di caccia in Unione Sovietica e sui Balcani.\nStoria del progetto.\nIl progetto si deve ad una iniziativa del proprietario e progettista Gianni Caproni che, coadiuvato da Agostino Caratti e dall'ufficio tecnico, decise di sviluppare ulteriormente il concetto di velivolo multiruolo medio ad ala alta e costruzione mista, avviato alla produzione con il monomotore Ca.97 nel 1927. Il nuovo modello derivava direttamente dal Ca.101E trimotore e ne riproponeva le caratteristiche salienti.\nIl primo prototipo realizzato, matricola MM.283, era caratterizzato dall'adozione di tre motori Piaggio Stella P.VII, come nel precedente Ca.101, racchiusi in anelli Townend bugnati in corrispondenza delle teste. Inoltre erano presenti dei finestrini posti ai lati della fusoliera in corrispondenza di quelle che dovevano essere le postazioni dei mitraglieri. Un'altra mitragliatrice era situata in una gondola integrata nella parte inferiore della fusoliera. Il carrello d'atterraggio era fisso e dotato anteriormente di una generosa carenatura aerodinamica. Il prototipo venne portato in volo da Mario de Bernardi sull'aeroporto dell'azienda, a Taliedo, il 16 settembre 1934, ed immediatamente messo in produzione con alcune modifiche, contrariamente alle abitudini imposte dal Ministero dell'Aeronautica.\nTecnica.\nIl Ca.133 di serie venne sviluppato in collaborazione con il generale ed ingegnere aeronautico Rodolfo Verduzio, il quale a conoscenza dell'imminente guerra d'Etiopia si cur\u00f2 di seguire le versioni ad uso bellico. Il velivolo conservava sostanzialmente l'aspetto convenzionale del prototipo.\nLa fusoliera, di produzione comune al precedente monomotore Ca.111, era realizzata in tecnica mista, con la struttura in tubi d'acciaio saldati ricoperta da tela di lino e lamierini d'alluminio.\nla velatura era del tipo monoplana, con piano alare a semisbalzo montato alto sulla fusoliera. Le due semiali erano anch'esse realizzate con struttura in legno ricoperta da tela di lino verniciata e collegate alla parte superiore della fusoliera tramite spinotti metallici. Inferiormente si collegavano alla fusoliera tramite aste di controvento tubolari e tiranti entrambi in acciaio, i quali formavano una struttura che sorreggeva anche le gondole motore poste sotto le due semiali.\nPosteriormente terminava in un impennaggio convenzionale monoderiva, costituito dall'elemento verticale caratterizzato dall'ampio timone abbinato a piani orizzontali di forma triangolare, montati a semisbalzo e connessi alla struttura terminale inferiormente tramite un paio di montanti integrati superiormente da cavi. Il carrello d'atterraggio anteriormente era fisso a carreggiata larga, normalmente carenato, dotato di robuste gambe ammortizzate e ruote di grande diametro, integrato posteriormente da un ruotino collegato all'apice della struttura di coda.\nLa propulsione era affidata a tre motori Piaggio P.VII C.16, dei radiali 7 cilindri posti su una singola stella raffreddati ad aria, racchiusi in una cappottatura NACA, ognuno in grado di erogare una potenza pari a che azionavano eliche bipala a passo variabile a terra.\nL'armamento difensivo consisteva in una torretta dorsale retrattile con una o due mitragliatrici, un'arma in depressione e due laterali, a seconda delle fonti indicate come delle Lewis calibro 7,7 mm camerate per il munizionamento 7,7 \u00d7 56 mm R. La versione sanitaria (Ca.133 S) venne realizzata modificando esemplari da bombardamento.\nLa disposizione interna variava in funzione della versione, dietro la comune cabina di pilotaggio a due posti affiancati. Nella versione civile era dotato di 8 posti a sedere su 4 file, in quella da bombardamento lo spazio era occupato da due rastrelliere verticali da 6 bombe ciascuna in grado di caricare ordigni da 10 a 50\u00a0kg, in quella da soccorso medico erano presenti 6 barelle e 4 posti a sedere.\nImpiego operativo.\nNel periodo interbellico il Ca.133 venne utilizzato in ambito militare e civile. Nel primo, oltre che dai reparti della Regia Aeronautica in territorio italiano, dai reparti delle varie aeronautiche coloniali italiane in Cirenaica, Tripolitania, Somalia italiana ed AOI, e come aereo da trasporto civile nelle rotte della compagnia aerea Ala Littoria. Un altro utilizzatore militare fu l'austriaco Luftwaffen Kommando \u00d6sterreich che oper\u00f2 con almeno cinque esemplari (secondo alte fonti sei) dal 1936 al 1938.\nAfrica Orientale Italiana.\nLa Regia Aeronautica si rese conto che, nonostante i miglioramenti a cui venne sottoposto, il Ca.133 era adatto all'impiego come bombardiere soltanto in Africa Settentrionale Italiana e, pi\u00f9 ancora, nel Corno d'Africa.\nNella Guerra d'Etiopia era in dotazione alla 2\u00aa Squadriglia, 6\u00aa Squadriglia, una Sezione della 14\u00aa Squadriglia, una Sezione della 15\u00aa Squadriglia da bombardamento Caproni, una Sezione della Squadriglia di Stato maggiore Eritrea di Asmara ed alla Squadriglia di Stato maggiore dell'Aeroporto di Addis Abeba-Bole.\nAllo scoppio della seconda guerra mondiale, i Ca.133 equipaggiavano ancora 14 \"Squadriglie da Bombardamento\" nell'Aeronautica dell'Africa Orientale. \nIn particolare dal Quartier Generale Nord (Assab) dipendevano:\nDal Quartier Generale del Centro (Addis Abeba) dipendevano:\nDal Quartier Generale Sud (Mogadiscio):\nProprio nel Corno d'Africa, allo scoppio delle ostilit\u00e0, il Ca.133 venne impiegato come aereo d'attacco e bombardiere diurno e notturno. Il 12 giugno 1940, tre Ca.133 della 66\u00aa Squadriglia attaccarono una colonna alleata di una mezza dozzina di camion e 200 soldati. Due pattuglie di tre Caproni ciascuna della 65\u00aa Squadriglia, invece, attaccarono le posizioni alleate attorno a Moyale, in due momenti successivi. Quella stessa notte, dieci Caproni Ca.133 bombardarono il porto di Aden e l'aeroporto di Khormaksar, obiettivi gi\u00e0 attaccati, nelle ore diurne, da sette Savoia-Marchetti S.M.81 del 29\u00ba Gruppo Bombardieri (XXIX Gruppo Bis). Altri tre \"133\" attaccarono l'aeroporto di Cassala in Sudan.\nSebbene fosse poco considerato dalla Royal Air Force e fosse una facile preda per gli aerei alleati, sia a terra che in volo, la \"Caprona\", grazie alla sua versatilit\u00e0 e alle sue buone capacit\u00e0 STOL, fu assai utilizzato, non soltanto sul fronte. Ed occasionalmente riusc\u00ec perfino ad abbattere aerei nemici. Il 23 gennaio 1941 un Ca.133 abbatt\u00e9 un Avro Anson pilotato dal \"Lt\" E.A. Gebhardt del 60 SAAF \"Squadron\", che si schiant\u00f2 al suolo uccidendo tutto l'equipaggio.\nAltri teatri bellici.\nDurante la guerra, l'aereo venne impiegato largamente nelle scuole di volo e assegnato in gran quantit\u00e0 a reparti delle varie specialit\u00e0 come velivolo tuttofare. \nNell'estate 1941 tre esemplari presero parte al Corpo di spedizione italiano in Russia.\nMolti Ca.133 furono impiegati dalla Scuola Paracadutisti di Tarquinia per le esercitazioni di lancio, altri vennero destinati al supporto di reparti operativi da caccia, il 22\u00ba Gruppo Autonomo Caccia Terrestre dispiegato sul Fronte Orientale, e sui Balcani.\nVenne utilizzato fino al 1945.\nUtilizzatori.\nMilitari.\n (periodo bellico)\n (periodo postbellico)"}
{"id": "526225", "revid": "26891", "url": "https://it.wikipedia.org/wiki?curid=526225", "title": "Caproni-Fabrizi F.5", "text": ""}
{"id": "526229", "revid": "729019", "url": "https://it.wikipedia.org/wiki?curid=526229", "title": "Tupolev Tu-126", "text": "Il Tupolev Tu-126 (in cirillico \u0422\u0443\u043f\u043e\u043b\u0435\u0432 \u0422\u0443-126, nome in codice NATO Moss) era un quadrimotore AWACS con ala a freccia progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica dagli anni sessanta.\nDerivato direttamente dal Tupolev Tu-114, \u00e8 stato uno dei primi aerei AWACS ad essere impiegato operativamente rimanendo in servizio fino al 1984, anno in cui \u00e8 stato sostituito dal pi\u00f9 recente Beriev A-50.\nStoria.\nSviluppo.\nL'ufficio tecnico diretto da Tupolev venne incaricato, in base ad una specifica del giugno del 1958, di sviluppare un aereo AWACS. Venne subito deciso che il velivolo sarebbe derivato dal Tu-95, ma per risolvere i problemi posti dal sistema di raffreddamento e dallo spazio da destinare agli operatori (rivelatosi troppo esiguo), fu dapprima progettato l'utilizzo della fusoliera del Tu-116 e poi, nella veste definitiva, si opt\u00f2 per quella pi\u00f9 ampia del Tu-114.\nIl nuovo aereo fu portato in volo per la prima volta il 23 gennaio 1962. In ambito NATO venne identificato per la prima volta nel 1968, mentre la data d'entrata in servizio risulta essere il 1971.\nImpiego operativo.\nImpiegato dall'aviazione sovietica prevalentemente in supporto alle basi radar a terra, poteva svolgere anche compiti di guerra elettronica.\nSecondo stime occidentali, ne furono realizzati circa dodici esemplari, probabilmente, mediante la conversione di velivoli Tu-114 civili.\nNel 1984 venne ritirato dal servizio l'ultimo esemplare. \u00c8 stato sostituito dal Beriev A-50.\nIl Tu-126 venne anche utilizzato anche dall'India, che ne ricevette un esemplare in leasing. Questo venne impiegato con successo durante le guerre contro il Pakistan.\nDescrizione tecnica.\nMonoplano quadrimotore, presentava ali con freccia di 35\u00b0. Come gi\u00e0 nel Tu-95 i motori erano quattro turboeliche Kuznetsov NK-12MV di potenza pari a circa 15 000 shp e, per poter garantire la lunga durata delle missioni di sorveglianza, venne dotato di un sistema fisso per il rifornimento in volo. Non era installato armamento difensivo.\nLe prestazioni in volo del Tu-126, rispetto al progenitore Tu-95, risultarono ovviamente condizionate dalla presenza del radome dorsale contenente gli strumenti di rilevazione.\nIn merito all'apparato radar, le richieste iniziali prevedevano la capacit\u00e0 di individuare alla distanza di 100 km bersagli equivalenti al MiG-17, alla distanza di 200\u00a0km bersagli della classe dell'Ilyushin Il-28, mentre a 300\u00a0km avrebbe dovuto essere individuabile un bersaglio delle dimensioni del Myasishchev M-4.\nIn ambienti occidentali vennero espresse perplessit\u00e0 sull'effettiva possibilit\u00e0 di ottenere tali prestazioni, soprattutto in considerazione del disturbo provocato dalle coppie di eliche controrotanti che equipaggiavano i grossi motori. In particolare si riteneva che il \"Moss\" non sarebbe stato in grado di individuare missili da crociera oppure aerei in volo a bassa quota; al contrario l'equipaggiamento per le operazioni di radar jamming era considerato piuttosto avanzato."}
{"id": "526230", "revid": "7336", "url": "https://it.wikipedia.org/wiki?curid=526230", "title": "Zip Code", "text": ""}
{"id": "526233", "revid": "729019", "url": "https://it.wikipedia.org/wiki?curid=526233", "title": "North American T-28 Trojan", "text": "Il North American T-28 Trojan \u00e8 stato un monomotore a pistoni da addestramento ad ala bassa prodotto dall'azienda statunitense North American Aviation negli anni cinquanta e utilizzato principalmente dalla United States Air Force e United States Navy.\nL'USAF cess\u00f2 di utilizzare il T-28 per l'istruzione dei propri piloti all'inizio degli anni sessanta, mantenendolo in linea per l'addestramento di un limitato numero di equipaggi e per la selezioni di personale straniero, mentre lo stesso velivolo ha continuato a essere usato come un addestratore basico dalla Marina, e quindi dai Marines e dalla Guardia Costiera fino agli anni ottanta.\nStoria del progetto.\nIl 24 settembre 1949, l'XT-28 (denominazione interna NA-159) vol\u00f2 per la prima volta. Progettato per sostituire l'ormai obsoleto T-6 Texan, il prototipo del T-28 venne giudicato positivamente dall'USAF e tra il 1950 e il 1957 ne vennero prodotti 1\u00a0948. Dopo il ritiro dal servizio una parte venne riconvertita dalla Hamilton Aircraft in due versioni distinte. Una versione rigenerata, denominata T-28R-1 \u00e8 stata ceduta alla Marina Brasiliana mentre una in una seconda versione, denominata T-28R-2,l'abitacolo biposto del T-28 venne trasformata in una cabina a 5 posti. Sulla base del Trojan vennero effettuate altre conversioni civili, tra cui Nomad Mark I e Nomad Mark II vennero usati dalla PacAero.\nImpiego operativo.\nIl T-28 Trojan venne usato dalla USAF e dall'US Navy come addestratore primario. Mentre l'USAF ha progressivamente diminuito l'uso degli addestratori primari dai primi anni sessanta continuando l'impiego del Trojan solo per addestrare equipaggi stranieri o per particolari sessioni di addestramento, l'aereo ha continuato a essere impiegato nell'US Navy fino ai primi anni ottanta. L'ultimo volo come addestratore nell'US Navy avvenne nei primi mesi del 1984 mentre l'ultimo volo prima del ritiro avvenne il 14 marzo 1984. Dopo la fine della vita operativa molti T-28 vennero venduti a privati o a operatori civili.\nNel settembre del 2011, durante una manifestazione aerea, un T-28 ha avuto un incidente con la perdita dell'equipaggio in West Virginia. Non sono state segnalate vittime tra gli spettatori.\nGuerra del Vietnam.\nNel 1963 un T-28 dell'Aeronautica Militare del Laos, pilotato dal tenente Chert Saibory disert\u00f2 nel Vietnam del Nord. Il T-28 venne immediatamente ristrutturato e consegnato all'Aeronautica Militare Nord Vietnamita che ricevette cos\u00ec il suo primo aereo da caccia. Un T-28, il 28 agosto 1962, \u00e8 stato inoltre il primo aereo ad ala fissa (non da trasporto) a essere abbattuto durante la guerra in Vietnam mentre svolgeva il compito di CAS (Close Air Support). L'equipaggio era formato dal Cap. Robert L. Simpson e dal il tenente Hoa. Nessun membro dell'equipaggio sopravvisse. Durante tutta la guerra l'USAF perse 28 T-28\nVersioni.\nVersione prototipo; due esemplari costruiti"}
{"id": "526235", "revid": "53984486", "url": "https://it.wikipedia.org/wiki?curid=526235", "title": "ZIP code", "text": ""}
{"id": "526237", "revid": "117858132", "url": "https://it.wikipedia.org/wiki?curid=526237", "title": "Branford Marsalis", "text": "Marsalis si esibisce suonando vari tipi di sassofono: contralto, soprano e tenore.\nBiografia.\nBranford Marsalis \u00e8 il fratello maggiore della folta schiera di musicisti jazz appartenenti alla famiglia Marsalis, il cui membro pi\u00f9 famoso \u00e8 probabilmente il trombettista Wynton. Branford deriva il proprio stile da John Coltrane e dal post bop, ma \u00e8 dotato di una propria personalit\u00e0 e inventiva musicale che si rivela soprattutto quando improvvisa o suona in trio. Nel 1980 esordisce da professionista nei Jazz Messengers di Art Blakey ma li lascia per un breve intervallo con il trombettista Clark Terry e poi vi torna suonando il sax alto. Chiamato dal fratello Wynton nel suo gruppo vi resta per tre anni.\nNel 1984 Miles Davis lo chiama a suonare nel disco \"Decoy\". Da questo momento Branford splende di luce propria, abbandona il fratello e si unisce al progetto di Sting, una scelta che suscita diverse polemiche per l'apparente adesione alla musica pop rock. Terminata l'esperienza con l'ex cantante dei Police, si rimette a capo del suo quartetto composto da valorosi musicisti tra i quali Kenny Kirkland e Jeff \"Tain\" Watts incidendo una serie di ottimi dischi. Nel 1992 viene scritturato come direttore musicale dello show televisivo \"Jay Leno's Tonight Show\" e ha un enorme successo. Nel 2003 incide dal vivo un disco importante e complesso, interamente basato sull'improvvisazione, che trae ispirazione dai quadri del pittore afroamericano Romare Bearden.\nNel 2007 registra il brano \"Djin Djin\" con Ang\u00e9lique Kidjo ed Alicia Keys. L'album omonimo della Kidjo ha avuto il riconoscimento del Best Contemporary World Music Album nell'edizione 2008 dei Grammy Award."}
{"id": "526238", "revid": "7336", "url": "https://it.wikipedia.org/wiki?curid=526238", "title": "Zip code", "text": ""}
{"id": "526240", "revid": "287204", "url": "https://it.wikipedia.org/wiki?curid=526240", "title": "Sonetti", "text": ""}
{"id": "526244", "revid": "125974934", "url": "https://it.wikipedia.org/wiki?curid=526244", "title": "North American T-6 Texan", "text": "Il North American T-6 Texan era un monomotore da addestramento avanzato ad ala bassa prodotto dall'azienda statunitense North American Aviation dagli anni trenta del XX secolo.\nUtilizzato durante la seconda guerra mondiale dai piloti dell'United States Army Air Corps/Army Air Forces, della United States Navy, della RAF e di tutte le forze aeree del Commonwealth britannico fu uno degli aerei di maggior successo della sua categoria, prodotto per molti anni in migliaia di esemplari. Venne impiegato come addestratore e, nel dopoguerra, anche come macchina da controllo aereo e attacco leggero.\nConosciuto con varie designazioni applicate dalle forze aeree che lo adottarono, come Sk 14 in Svezia, K1OW in Giappone, C6 in Spagna e NAA 57 in Germania ebbe anche uno sviluppo nell'australiano CAC Wirraway.\nStoria del progetto.\nVenne ordinato per la prima volta dall'USAAC, che aveva emesso una specifica per un aereo da addestramento basico a cui la North American Aviation rispose con il prototipo NA-16, che vol\u00f2 per la prima volta il 22 aprile 1935. Il velivolo adottava le soluzioni pi\u00f9 moderne per l'epoca (struttura metallica, ala a sbalzo, motore con carenature NACA), ma manteneva il carrello fisso e l'abitacolo scoperto. La ditta produttrice vinse comunque la gara e l'US Army ne ordin\u00f2 42 esemplari con la denominazione BT-9. Nel 1936 la North American Aviation lavor\u00f2 su un altro modello, e, nel 1937, present\u00f2 l'NA-26 con carrello retrattile e motore Pratt e Whitney R-1340.\nAnche questo modello venne prescelto e venne prodotto con il nome BC-1. Modifiche ulteriori aggiunsero la fusoliera con rivestimento lavorante, i serbatoi strutturali nell'ala e i nuovi raccordi terminali squadrati nell'ala. Nel 1940 l'USAAC mut\u00f2 la dicitura BC (Basic Combat) in AT (Advanced Trainer) e cos\u00ec il nome dell'aereo divenne AT-6, ma la A scomparir\u00e0 nel '48. L'azienda non era per\u00f2 in grado di soddisfare le richieste di aerei, nemmeno con la nuova fabbrica a Inglewood costruita quattro anni prima. Venne cos\u00ec terminata una nuova fabbrica a Dallas, in Texas. Da qui l'ultima parte del nome, Texan, che sostitu\u00ec quella precedente, Harvard, gi\u00e0 comune nella RAF, che era uno dei principali acquirenti.\nEsemplari attualmente esistenti.\nMolti sono i Texan giunti sino ai nostri giorni, sia in condizioni di volo che esposti presso complessi museali dei paesi nei quali ha prestato servizio.\nAttualmente nelle strutture museali italiane sono presenti due esemplari, al Museo storico dell'aeronautica di Vigna di Valle a Bracciano (Roma) e al Museo dell'aria e dello spazio di San Pelagio, Due Carrare (PD), entrambi nella tipica livrea color arancio delle scuole di volo dell'Aeronautica Militare. Ne esiste uno anche al Museo della scienza e della tecnica a Milano. Un esemplare \u00e8 esposto anche presso il 112\u00b0 Deposito Sussidiario dell'Aeronautica Militare, a Asparetto di Cerea (VR) e uno presso il 111\u00b0 deposito sussidiario dell'Aeronautica Militare a Castello d'Annone (AT).\nUn esemplare \u00e8 conservato anche nel giardino di Palazzo Alidosi a Castel del Rio (BO), di propriet\u00e0 del locale Museo della Guerra-Linea Gotica.\nPresso l'aeroporto militare di Fertilia-Alghero \u00e8 esposto, come \"Gate Guardian\", l'esemplare MM53831 (T-6H) nella livrea in giallo canarino utilizzata per i T-6 di produzione canadese in servizio nell'AMI.\nUn altro esemplare \u00e8 esposto sulla Via Portuense a Roma presso l'ingresso del deposito dell'Aeronautica Militare con le insegne del Cavallino Rampante nero in campo bianco.\nUn Texan T-6G con livrea arancio \u00e8 posizionato all'inizio della Via Cassanese proprio all'ingresso della citt\u00e0 di Segrate (MI), su una rotonda intitolata all'Aeronautica Militare Italiana (inaugurata l'11 maggio 2014).\nUn T6 \u00e8 presente a Quinzano d'Oglio quale monumento della Sezione Arma Aeronautica locale, in buone condizioni, acquistato dall'Amministrazione Comunale nel 1984 e donato, prima alla Sezione Combattenti e Reduci e poi all'Arma Aeronautica medesima.\nUn esemplare di questo aereo \u00e8 esposto presso il Politecnico di Bari ove \u00e8 tornato dopo un'operazione di restauro eseguita ad opera dei militari dell'aeronautica di stanza presso il XXXVI stormo di Gioia del Colle in provincia di Bari. L'aereo \u00e8 stato riconsegnato alla struttura universitaria in occasione della festa delle matricole dell'anno accademico 2016/17.\nNuova vita anche per l'esemplare usato come \"gate guardian\" prima al Sesto Deposito Aeronautica Militare e poi al Centro Tecnico Rifornimenti di Fiumicino: il Secondo Gruppo Manutenzione Autoveicoli dell'Aeronautica Militare di Forl\u00ec, dopo una approfondita ricerca storica, lo ha completamente restaurato nel 2019, con la livrea e i \"font\" originali dell'epoca, di modo che il velivolo possa essere usato sia come ricordo storico sia per eventuali ricorrenze o celebrazioni.\nUn esemplare restaurato dal 311\u00ba Gruppo Reparto Sperimentale Volo di Pratica di Mare e perfettamente funzionante si trova presso il Museo Internazionale delle Guerre Mondiali nel comune di Rocchetta al Volturno (IS)."}
{"id": "526254", "revid": "1494380", "url": "https://it.wikipedia.org/wiki?curid=526254", "title": "Dialetto eleo", "text": "L'eleo (in greco antico \u1f20\u03bb\u03b5\u1fd6\u03bf\u03c2, trasl. \"\u0113l\u00eaios\") fu un dialetto del greco antico facente parte del gruppo dei dialetti nordoccidentali. Era parlato nella zona dell'Elide.\nDescrizione.\nQuesta lingua \u00e8 nota quasi esclusivamente per le iscrizioni rinvenuti nei siti archeologici di Olimpia. Queste trascrizioni su tavolette contenevano testi brevi di editti e leggi e la loro interpretazione \u00e8 tuttora molto incerta. Altre iscrizioni in eleo, pi\u00f9 recenti, sono la legge sull'amnistia di Olimpia (IV secolo a.C.) e il decreto in onore di Damocrate (III secolo a.C.).\nFonetica.\nIl dialetto eleo era caratterizzato da alcune particolarit\u00e0:"}
{"id": "526257", "revid": "1516566", "url": "https://it.wikipedia.org/wiki?curid=526257", "title": "Kartuzy", "text": "Kartuzy (in casciubo \"Kartuze\", in tedesco \"Karthaus\") \u00e8 una citt\u00e0 della Casciubia, o Pomerania Orientale, regione della Polonia nord-occidentale.\nStoria.\nLa citt\u00e0 \u00e8 stata fondata come monastero per i monaci della regione intorno al 1380. Dal Settecento faceva parte del Regno di Prussia, fino al 1920. Dopo la prima guerra mondiale, col trattato di Versailles e l'istituzione del Corridoio di Danzica, Kartuzy entrava nel territorio della Seconda Repubblica di Polonia.\nKartuzy \u00e8 appartenuta nel periodo dal 1975 al 1998 al voivodato di Danzica, mentre oggi fa parte del voivodato della Pomerania ed \u00e8 capoluogo del distretto di Kartuzy. Ha una popolazione di circa 16.000 abitanti."}
{"id": "526259", "revid": "358232", "url": "https://it.wikipedia.org/wiki?curid=526259", "title": "CITES", "text": ""}
{"id": "526260", "revid": "729019", "url": "https://it.wikipedia.org/wiki?curid=526260", "title": "Kara Ada", "text": "Kara Ada, (in Turco \"isola nera\"), \u00e8 una piccola isola turca nella Baia di Bodrum (l'antica Alicarnasso) nel Mar Egeo. \u00c8 una destinazione turistica popolare, soprattutto per i velisti.\nStoria.\nNel Medioevo l'isola, che i greci conoscono sotto il nome di \"Arcos\", fu conquistata dai Cavalieri di Rodi, che occupavano anche Alicarnasso. Fu conquistata dagli Ottomani nel XVI secolo.\nNel 1919 fu occupata dagli Italiani insieme a Bodrum. La Convenzione del 1932 fra l'Italia e la Turchia la assegn\u00f2 a quest'ultima."}
{"id": "526264", "revid": "125347521", "url": "https://it.wikipedia.org/wiki?curid=526264", "title": "Andrea Mandorlini", "text": "Biografia.\nI figli Davide e Matteo sono calciatori.\nCarriera.\nGiocatore.\nCresciuto nel , esord\u00ec in Serie A con la maglia del nella stagione 1978-1979. Nel 1979 ricevette una convocazione nella nazionale Under-21 e una nell'Italia olimpica, senza scendere in campo. Dopo un anno all' in Serie B, torn\u00f2 nella massima serie con l', dove rimase per tre stagioni.\nNel 1984 si trasfer\u00ec all'; a Milano vinse lo \"scudetto dei record\" nella stagione 1988-1989, durante la quale fu impiegato come libero dal tecnico Giovanni Trapattoni, offrendo un rendimento soddisfacente. Vinse Supercoppa italiana e Coppa UEFA nel 1991, nella sua ultima stagione al club.\nApprodato all', dopo due stagioni, nel 1993, si ritir\u00f2.\nAllenatore.\nInizi.\nInizia a 33 anni con la Manzanese, squadra militante nel Campionato Nazionale Dilettanti, non riuscendo a salvare la squadra dalla retrocessione in Eccellenza.\nFra il 1994 e il 1998 \u00e8 stato allenatore in seconda al Ravenna, ottenendo nel 1996 la promozione in Serie B.\nNel 1998 subentra a stagione in corso alla guida della in Serie C2, chiudendo la stagione al 2\u00ba posto e perdendo la finale play-off col Sandon\u00e0.\nNel 1999 \u00e8 chiamato allo , conquistando al primo anno la promozione in Serie C1 con 76 punti, record assoluto per la categoria, nessuna sconfitta, 15 punti di vantaggio sulla seconda classificata. Le 2 stagioni successive rimane ai liguri, perdendo contro , nella prima stagione, e , nella seconda, le semifinali play-off.\nIl 6 giugno 2002 \u00e8 assunto alla guida del , in Serie B. Dopo un inizio che l'aveva vista in vetta alla classifica dopo 22 giornate, la squadra termina la stagione all'8\u00ba posto.\nL'approdo all'Atalanta e le esperienze a Padova e Siena.\nIl 10 giugno 2003 firma con l', guidando la squadra alla promozione in Serie A. Il 6 dicembre 2004, dopo aver ottenuto 7 punti in 14 gare, senza alcuna vittoria (7 pari, 7 sconfitte) e con la squadra ultima in classifica a 6 punti di distanza dalla zona salvezza, \u00e8 esonerato e sostituito da Delio Rossi. La sua \u00e8 stata la peggiore gestione in massima serie della storia della societ\u00e0 orobica.\nIl 9 novembre 2005 a seguito dell'esonero di Renzo Ulivieri, \u00e8 assunto alla guida del Bologna, in Serie B. Il 5 marzo 2006 \u00e8 esonerato a causa di mancanza di continuit\u00e0 nei risultati.\nIl 18 dicembre 2006 firma un contratto di 2 anni col , in Serie C1. Dopo un'iniziale rimonta, che porta la squadra in zona play-off, la squadra inanella una serie di risultati altalentanti, chiudendo la stagione al 7\u00ba posto. Il 3 giugno 2007 rescinde il contratto coi biancoscudati.\nIl 12 giugno 2007 passa sulla panchina del , in Serie A. Il 12 novembre, a seguito della sconfitta interna sub\u00ecta nel derby col (2-3), con la squadra ultima in classifica a 9 punti(frutto di una vittoria, 6 pari, 5 sconfitte), viene esonerato dalla societ\u00e0 toscana, con cui rescinde consensualmente il suo contratto; lo sostituisce Mario Beretta.\nSassuolo e l'esperienza in Romania.\nIl 7 luglio 2008 firma un contratto biennale col , neopromosso in Serie B, chiudendo la stagione al 7\u00ba posto. Il 10 giugno 2009 rescinde consensualmente il contratto col Sassuolo, in quanto i programmi della societ\u00e0 non coincidono con i suoi.\nIl 13 novembre 2009 intraprende la sua prima e finora unica esperienza all'estero, firmando un contratto con il , in Romania, squadra che conduce a una stagione ricca di trionfi, vincendo il campionato rumeno (2\u00ba nella storia del club), la Cupa Rom\u00e2niei e la Supercoppa di Romania. Il 13 settembre 2010, a causa di un inizio di stagione negativo, con la squadra undicesima in classifica a 6 punti dalla vetta, \u00e8 esonerato.\nVerona.\nIl 9 novembre 2010, a seguito dell'esonero di Giuseppe Giannini, subentra sulla panchina del Verona, in Lega Pro Prima Divisione con la squadra giallobl\u00f9 al penultimo posto. Dopo una serie iniziale di 5 pareggi consecutivi, la squadra inizia una rincorsa che la fa arrivare ai play-off in quinta posizione (poi diventata quarta per la retrocessione all'ultimo posto dell'Alessandria) e, dopo aver eliminato prima il e poi la , riporta il Verona in Serie B dopo 4 anni.\nAl termine di -Verona (1-0), valida per la finale di ritorno dei play-off, venne aggredito negli spogliatoi. Poche settimane dopo, durante la presentazione ufficiale della squadra dinanzi ai tifosi per la stagione 2011-2012, l'allenatore inton\u00f2 al microfono \"Ti amo terrone\", dedicandolo ai salernitani, invitando i tifosi a cantare ripetendo tale coro. L'episodio port\u00f2 al deferimento di Mandorlini da parte del Procuratore Federale della FIGC, con il deferimento per responsabilit\u00e0 oggettiva e concorrente anche della societ\u00e0 gialloblu. Mandorlini poi afferm\u00f2 che tale coro fu una goliardata. La vicenda si chiuse nel dicembre successivo col patteggiamento di un'ammenda di 20.000 euro a carico dell'allenatore.\nPartito con l'obiettivo di salvarsi, il neopromosso Verona guidato ancora da Mandorlini sfior\u00f2 la promozione in serie A chiudendo la stagione al 4\u00ba posto in classifica a 78 punti, ma uscendo sconfitto nelle semifinali play-off contro il (2-0; 1-1). Durante la stagione la squadra eguagli\u00f2 il record per la serie B di 8 vittorie consecutive in campionato. L'11 ottobre 2012 prolung\u00f2 il contratto fino al 30 giugno 2014.\nIl 22 ottobre 2012 venne deferito dal Procuratore Federale per delle dichiarazioni giudicate offensive nei confronti dei livornesi. A seguito del comportamento di Mandorlini venne deferita alla Commissione Disciplinare Nazionale anche la societ\u00e0 del Verona per responsabilit\u00e0 oggettiva e per responsabilit\u00e0 concorrente. Il deferimento si chiuse il 19 dicembre 2012 con il patteggiamento di una squalifica fino al 31 gennaio 2013.\nAl termine della stagione 2012-2013 guid\u00f2 il Verona alla promozione in serie A, che mancava alla societ\u00e0 scaligera da 11 anni, centrando il 2\u00ba posto a 82 punti, dietro il Sassuolo ed al termine di un lungo testa a testa con il . Quella degli scaligeri si rivel\u00f2 la miglior difesa del campionato e Daniele Cacia fu capocannoniere del torneo (24 reti). Mandorlini fu il 1\u00ba allenatore della storia gialloblu a ottenere 2 promozioni e venne confermato per il successivo campionato di Serie A. Il 3 marzo 2014, gli allenatori lo classificarono 2\u00ba alla Panchina d'argento.\nNella stagione 2013-2014, iniziata con l'obiettivo salvezza raggiunse il 10\u00ba posto; il 3 novembre 2013 eguagli\u00f2 il record di 6 vittorie consecutive in casa in serie A del Verona e, a fine stagione, batt\u00e9 il record di reti totali (62) segnate dal Verona in un campionato di A e il numero di successi (16) in una stagione in A degli scaligeri.\nIl 21 maggio 2014 rinnova il contratto per la stagione successiva che chiuse al 13\u00ba posto, con Luca Toni vincitore insieme a Icardi della classifica-marcatori e da alcuni risultati rilevanti (2-0 al Napoli e 2-2, sempre in rimonta, con Milan, Inter, Juventus).\nIl 9 giugno 2015 rinnova il contratto fino al 30 giugno 2017, con opzione per la stagione successiva a favore del club. Il 30 novembre 2015 \u00e8 esonerato dopo un inizio di stagione condizionato dagli infortuni, con la squadra all'ultimo posto in classifica a 6 punti e nessuna vittoria in 14 gare di campionato. Il contratto viene risolto il 15 febbraio 2017.\nGenoa.\nIl 19 febbraio 2017 firma un contratto valido fino al giugno 2018 con il Genoa, sostituendo l'esonerato Ivan Juri\u0107. Il 26 febbraio debutta come allenatore del Genoa ottenendo il pareggio all'ultimo secondo per 1-1 in casa contro il Bologna. La domenica successiva ottiene il primo successo, vincendo per 2-0 in casa dell'Empoli. Il 10 aprile, dopo la sconfitta per 3-0 con l'Udinese, viene sollevato dall'incarico.\nCremonese.\nIl 24 aprile 2018 viene annunciato come nuovo allenatore della in sostituzione dell'esonerato Attilio Tesser. Raggiunta la salvezza alla penultima giornata del campionato di Serie B 2017-2018, viene confermato per la stagione successiva, in cui \u00e8 esonerato il 4 novembre 2018 malgrado la tranquilla posizione in classifica, dopo aver raccolto 12 punti in 10 giornate (2 vittorie, 6 pareggi, 2 sconfitte).\nRitorno al Padova.\nIl 20 gennaio 2020, a distanza di tredici anni, torna sulla panchina del , in sostituzione dell'esonerato Salvatore Sullo, dove si ritrova ad allenare anche il figlio Matteo. Arriva 5\u00ba nel girone B della Serie C e viene eliminato dalla Juventus U-23 al secondo turno dei play-off. Il 4 agosto prolunga il contratto con il club per la stagione 2020/2021 con la quale arriva 2\u00ba a pari punti con il (79) ma con una differenza reti peggiore negli scontri diretti che costringe i biancoscudati a tentare la promozione in Serie B attraverso i play-off, persi in finale contro l' ai tiri di rigore del match di ritorno per 4-5.\nStatistiche.\nStatistiche da allenatore.\n\"Statistiche aggiornate al 2 novembre 2020.\" In grassetto le competizioni vinte."}
{"id": "526265", "revid": "1161734", "url": "https://it.wikipedia.org/wiki?curid=526265", "title": "Pomerania Orientale", "text": "La Pomerania Orientale (o Pomerania Ulteriore o Transpomerania o, ted., \"Hinterpommern\" o \"Ostpommern\"), che prima dello spostamento del confine fra Polonia e Germania del 1945 comprendeva la parte orientale del Ducato di Pomerania, successivamente provincia prussiana e poi tedesca dal 1653 al 1815, si estende grosso modo dal fiume Oder ad ovest, nella Pomerelia ad est. Oggi gran parte della Pomerania Orientale rientra nel Voivodato della Pomerania. La parte polacca della ex Pomerania Orientale nel periodo dopo il 1945 \u00e8 denominata in polacco moderno \"Pomorze Zachodnie\" (Pomerania occidentale) mentre nel polacco storico questa denominazione si applicava a tutti i territori ad ovest della Pomerelia (Pomerania Anteriore inclusa).\nStoria.\nLa Pomerania Orientale emerse a seguito della suddivisione del Ducato di Pomerania, avvenuta nel 1532, nota allora come \"Pomerania-Stettino\" e gi\u00e0 includeva le storiche regioni del Principato di Kamie\u0144, della Contea di Naugard, della Terra di Schlawe e Stolp e del territorio di Lauenburg e B\u00fctow. Dopo il Trattato di Stettino del 1653, con la spartizione della Pomerania fra Svezia e Brandeburgo-Prussia, la Pomerania anteriore divenne una provincia di quest'ultimo stato e rimase tale fino al 1815, quando una riorganizzazione la trasform\u00f2 nel Distretto governativo di K\u00f6slin. Nel 1938 fu connessa alla marca Posen-Prussia Occidentale. Nel 1945 la Pomerania orientale entr\u00f2 nell'orbita dell'Unione Sovietica e successivamente entr\u00f2 a far parte dei Territori recuperati della Polonia, dopo l'espulsione dei tedeschi dalla Polonia conseguente la fine della seconda guerra mondiale. \nPrima del 1999, il Voivodato di Stettino (1945 - 1998) e i suoi due Voivodato di Koszalin (1950 - 1998) e Voivodato di S\u0142upsk (1975 - 1998), riassumevano grosso modo l'ex Pomerania Orientale. Il Voivodato di Stettino e quello di Koszalin vennero fusi nel 1999, costituendo oggi il Voivodato della Pomerania Occidentale, mentre quello di S\u0142upsk fu accorpato nel Voivodato della Pomerania.\nOrigine ed uso del termine.\nIl termine tedesco \"Hinterpommern\" significa letteralmente \"la Pomerania che sta dietro\". Inizialmente il termine indicava i territori ad est della Pomerania-Wolgast e fu gradualmente adottato per i territori ad est di Stettino nel XVI secolo. \nQuando nel 1648 la pace di Vestfalia e nel 1653 il Trattato di Stettino spartirono il ducato di Pomerania in una parte occidentale, sotto il dominio svedese, ed una orientale sotto il Brandeburgo-Prussia, la denominazione di Pomerania Orientale fu adottata per quest'ultima, in contrapposizione a quella svedese (\"Hither Pomerania\" o \"Vorpommern\"), che includeva Stettino ed una striscia di terra ad est del fiume Oder.\nQuando il confine fra Prussia e territorio svedese fu spostato (pi\u00f9 volte successivamente), il fiume Oder venne considerato il limite occidentale della Pomerania ulteriore (od Orientale). \nA sud-est ed a est, la Pomerania Orientale non aveva confini ben definiti con la Pomerelia, dato che i confini amministrativi fra il ducato e le successive province della Pomerania e dei suoi vicini mutavano significativamente nel corso del tempo. \nDopo il 1945 la Pomerania Orientale fu condizionata dallo spostamento del confine fra Polonia e Germania. Prima era la parte orientale della Pomerania tedesca (\"Pommern\", consistente di \"Hither\" ed \"Hinter Pommern\"), ora \u00e8 divenuta la parte occidentale della Pomerania polacca (\"Pomorze\", consistente di Pomerania Orientale e Pomerelia).\nCome il termine polacco \"Pomorze\" \u00e8 stato usato per indicare la Pomerelia, la Pomerania Orientale fu chiamata in Polonia Pomerania occidentale ed oggi \u00e8 rappresentata grosso modo dal Voivodato della Pomerania Occidentale, comprendente Stettino e Wollin. Comunque in Germania la parte denominata \"Hither Pomerania\" \u00e8 considerata la Pomerania occidentale.\nCitt\u00e0.\nLe citt\u00e0 principali della Pomerania Orientale comprendono:"}
{"id": "526267", "revid": "26891", "url": "https://it.wikipedia.org/wiki?curid=526267", "title": "Caproni Ca-133", "text": ""}
{"id": "526277", "revid": "1714743", "url": "https://it.wikipedia.org/wiki?curid=526277", "title": "Ethelweard", "text": "Biografia.\nFiglio di Edoardo il Vecchio e Elfleda era probabilmente un eremita a Bridgnorth, quando, alla morte del padre il witan lo proclam\u00f2 re.\nLa Cronaca anglosassone afferma semplicemente che Ethelweard mor\u00ec poco dopo la morte del padre (il 17 luglio 924) e che furono sepolti insieme a Winchester. Il manoscritto D specifica che \u00e8 sopravvissuto dopo suo padre solo 16 giorni. Nessun regno \u00e8 esplicitamente attribuito a lui.\nAtelstano dopo la morte di Ethelweard aveva ancora difficolt\u00e0 a ottenere l'accettazione nel Wessex, e non fu incoronato re degli anglosassoni fino al 4 settembre 925."}
{"id": "526279", "revid": "439868", "url": "https://it.wikipedia.org/wiki?curid=526279", "title": "Lago di Tenno", "text": "Il lago di Tenno si trova nel comune di Tenno in Trentino, a pochi passi dal borgo medievale di Canale di Tenno (o Villa Canale). Il bacino si \u00e8 formato in seguito alla frana del dosso di Ville del Monte che ha bloccato il corso del suo immissario. Il lago, che ha una superficie di circa 195.190\u00a0m\u00b2, \u00e8 il sesto lago per estensione del Trentino.\nFormazione.\nIl periodo di nascita del lago si fa risalire attorno all'anno 1100. Precedentemente nella zona dove ora si trova il lago si trovava la confluenza di due valli (la valle di Ballino e quella dell'alto corso del Magnone). Il letto del R\u00ec Sec si trovava all'incirca 220 metri pi\u00f9 in basso rispetto all'attuale superficie del lago e sotto l'attuale promontorio delle Ville del Monte si trovava la confluenza tra il R\u00ec Sec e il Magnone. Una frana di proporzioni colossali staccatasi con molta probabilit\u00e0 dal monte Misone ha riempito la zona formando una conca e sbarrando il corso del torrente R\u00ec Sec, nei primi anni seguiti alla frana l'acqua riemp\u00ec completamente la conca ma successivamente la pressione fece s\u00ec che si aprisse un tunnel nel dosso di Ville Del Monte facendo calare il lago fino al livello attuale verso il 1400.\nGeologia.\nIl lago \u00e8 di forma rotonda con un braccio che scende a sud di circa 200\u00a0m\u00b2.\nNel braccio sud l'acqua \u00e8 bassa per molti metri mentre sulle coste nord l'acqua scende subito in una vallata. Il punto pi\u00f9 fondo vicino alla foce del torrente Laurel \u00e8 di 47,7 metri.\nFiumi.\nNel lago di Tenno confluiscono due immissari: il pi\u00f9 importante, con una entrata di circa 20\u00a0m\u00b3 al secondo, \u00e8 il R\u00ec Sec (o Rio Secco in italiano) detto cos\u00ec perch\u00e9 nella parte della sua foce \u00e8 coperto da molti sassi e il corso d'acqua non si vede pi\u00f9.\nIl secondo immissario \u00e8 il torrente Laurel (in italiano Laurino) che, nonostante il suo brevissimo corso di appena 100 metri, ha una notevole portata d'acqua, acqua che non supera mai i 5\u00a0\u00b0C. L'emissario unico \u00e8 il torrente Picinino che va poi ad affluire nel fiume Magnone da dove nascono le cascate del Varone. Il torrente Picinino esce a 15 metri di profondit\u00e0 dal lago e sgorga al di l\u00e0 del dosso di Ville del Monte da dove scorre per 2\u00a0km prima di confluire nel Magnone\nProsciugamento del lago.\nIl livello del lago dal 1970 ad oggi si \u00e8 abbassato di svariati metri. Fino a circa 30 anni fa, le rare volte che l'isola risultava collegata alla terraferma erano un autentico avvenimento. Oggi, durante l'estate, il tratto di lago pi\u00f9 stretto che si trova alle spalle dell'isola si prosciuga completamente e l'isola diventa addirittura un piccolo promontorio, una penisola collegata alla terraferma.\nLa causa di questo progressivo prosciugamento \u00e8 principalmente l'azione dell'uomo: dal 1970 ad oggi, infatti, \u00e8 stata ridotta se non annullata del tutto la portata dei fiumi che alimentavano il lago. Il \"R\u00ec sec\" che veniva per gran parte alimentato dai laghi Soi oggi ha dimezzato la sua portata a causa della scomparsa dei laghi stessi. \u00c8 stato fortemente ridotto il contributo delle sorgenti di Ten\u00e8ra nel gruppo delle Pichee, che sono state sfruttate per rifornire d'acqua le abitazioni e gli impianti di pattinaggio di Fiav\u00e9.\nInoltre le sorgenti del Rio freddo (affluente del R\u00ec Sec) sono state deviate per irrigare i vigneti di Volta di N\u00f2, Cologna di Tenno e Varignano di Arco.\nNella primavera del 2008 il lago \u00e8 tornato a un livello che non raggiungeva da almeno sette anni, parte della vegetazione cresciuta negli ultimi anni lungo le sponde \u00e8 stata sommersa e il lago arriva molto vicino alla sorgente del torrente Laurel. Il Ri Sec ha duplicato la sua portata e il lago ha superato i livelli di norma che non raggiungeva da tempo. A causa dei lavori di ripristino, nella zona dei laghi Soi sono state riformate le due conche e le forti piogge di primavera, assieme alle nevi delle Pichee, hanno fatto s\u00ec che i laghi tornassero a formarsi. Dopo anni, i laghi Soi esistono ancora, la principale sorgente del Ri Sec \u00e8 tornata a esistere. Questo evento ha contribuito a riportare temporaneamente il livello del lago alla normalit\u00e0."}
{"id": "526280", "revid": "599013", "url": "https://it.wikipedia.org/wiki?curid=526280", "title": "Andrea Peron", "text": "Professionista dal 1993 al 2006, da dilettante fu campione del mondo nella cronometro a squadre nel 1991 e medaglia d'argento olimpica nella stessa specialit\u00e0 nel 1992.\nCarriera.\nPeron \u00e8 diventato professionista nel 1993 con il team Gatorade. \u00c8 stato un buon corridore a cronometro: conquist\u00f2 il campionato italiano di specialit\u00e0 nel 2001, in seguito alla squalifica di Marco Velo per doping, e anche un quinto posto al campionato del mondo.\nSpesso impiegato in ruoli di gregariato, riusc\u00ec comunque a piazzarsi 8\u00ba alla Vuelta a Espa\u00f1a 1996 e 10\u00ba al Tour de France 1999.\nDal 2002 ha corso per il Team CSC. Ha annunciato il ritiro al termine della stagione 2006."}
{"id": "526281", "revid": "22356", "url": "https://it.wikipedia.org/wiki?curid=526281", "title": "Omeisauridi", "text": ""}
{"id": "526284", "revid": "22356", "url": "https://it.wikipedia.org/wiki?curid=526284", "title": "Cetiosauridi", "text": ""}
{"id": "526287", "revid": "1226", "url": "https://it.wikipedia.org/wiki?curid=526287", "title": "Che cos'\u00e8 la globalizzazione. Rischi e prospettive della societ\u00e0 planetaria", "text": ""}
{"id": "526290", "revid": "9", "url": "https://it.wikipedia.org/wiki?curid=526290", "title": "Passo Resia", "text": ""}
{"id": "526301", "revid": "484362", "url": "https://it.wikipedia.org/wiki?curid=526301", "title": "Omeisauridae", "text": "Gli omeisauridi (Omeisauridae) sono una famiglia di dinosauri sauropodi caratteristici del Giurassico della Cina.\nSauropodi endemici primitivi.\nQuesti dinosauri apparvero nei primi tempi del Giurassico medio, e rappresentano una delle prime radiazioni di sauropodi, la prima endemica del continente asiatico. La famiglia comprende grandi erbivori dagli arti colonnari e dai colli eccezionalmente lunghi, addirittura pi\u00f9 lunghi della media dei sauropodi. I generi pi\u00f9 conosciuti sono \"Omeisaurus\" e \"Mamenchisaurus\". Le affinit\u00e0 di quest'ultimo animale, comunque, sono dibattute e alcune specie sono state attribuite agli euelopodidi, na famiglia di sauropodi cinesi pi\u00f9 tarda ed evoluta.\nCrani antiquati.\nGli omeisauridi sembrerebbero essere stati sauropodi molto primitivi, dalle caratteristiche peculiari riguardanti il cranio e le vertebre. Il cranio, in particolare, \u00e8 di forma squadrata e molto robusto, con denti a forma di spatola ma privo di grandi aperture nasali (caratteristiche dei pi\u00f9 evoluti Macronaria). Sembra che gli omeisauridi, dopo aver dato origine ai primi sauropodi giganti, si siano estinti nel Giurassico superiore senza lasciare discendenti."}
{"id": "526302", "revid": "298055", "url": "https://it.wikipedia.org/wiki?curid=526302", "title": "Briar Brontauro", "text": ""}
{"id": "526304", "revid": "62814", "url": "https://it.wikipedia.org/wiki?curid=526304", "title": "Sanbernardo", "text": ""}
{"id": "526305", "revid": "1114711", "url": "https://it.wikipedia.org/wiki?curid=526305", "title": "Daniele Nardello", "text": "Professionista dal 1994 al 2009, vinse una tappa al Tour de France, due alla Vuelta a Espa\u00f1a, un Campionato di Zurigo, una Milano-Torino e un titolo nazionale in linea. Dopo il ritiro ha ricoperto per tre anni il ruolo di direttore sportivo.\nCarriera.\nPass\u00f2 professionista nel 1994, dopo ottimi risultati nelle categorie giovanili, con la Mapei-CLAS. Nella massima categoria ottenne affermazioni di tappa sia al Tour de France, dove giunse anche per tre volte nei primi dieci della classifica generale, che alla Vuelta a Espa\u00f1a.\nNumerosi i suoi piazzamenti nelle classiche nazionali ed internazionali, fra cui spiccano la vittoria nel Campionato di Zurigo 2003, la Milano-Torino 1996 ed il Campionato italiano 2001. Indoss\u00f2 per otto volte la maglia azzurra della Nazionale italiana ai campionati del mondo, sei nella prova in linea e due in quella contro il tempo: proprio in quest'ultima specialit\u00e0 fece suo un quarto posto ai campionati del mondo 1996 di Lugano. Fu infine anche uno dei cinque atleti della selezione italiana per la prova in linea dei Giochi di Atene 2004.\nNei primi mesi del 2009 gareggi\u00f2 per la Fuji-Servetto, ritirandosi dopo il Giro delle Fiandre (sebbene l'intenzione fosse quella di lasciare dopo la Gand-Wevelgem di tre giorni dopo).\nDopo l'addio alle corse nel 2010 \u00e8 entrato nello staff della sua ultima squadra, nota nel 2011 come Geox-TMC. Successivamente, dopo la dismissione del team spagnolo, \u00e8 stato ingaggiato dal neonato team australiano GreenEDGE per la stagione 2012."}
{"id": "526307", "revid": "289247", "url": "https://it.wikipedia.org/wiki?curid=526307", "title": "Passo del Gran San Bernardo", "text": ""}
{"id": "526316", "revid": "1226", "url": "https://it.wikipedia.org/wiki?curid=526316", "title": "Rischi della globalizzazione", "text": ""}
{"id": "526319", "revid": "486946", "url": "https://it.wikipedia.org/wiki?curid=526319", "title": "Fangosetto", "text": ""}
{"id": "526321", "revid": "124950759", "url": "https://it.wikipedia.org/wiki?curid=526321", "title": "Ario Costa", "text": "Alto 2,11 m, giocava nel ruolo di centro ed \u00e8 attualmente Presidente e Direttore Generale della Victoria Libertas Pesaro dall'estate 2013.\nCarriera.\nI primi anni di carriera gioca con il Basket Brescia. Nel 1984 passa alla Scavolini Pesaro dove ne divent\u00f2 uno dei simboli. Qui conquist\u00f2 due scudetti, nel 1988 e nel 1990 e due Coppa Italia, nel 1985 e nel 1992.\nSi ritir\u00f2 dal parquet alla fine degli anni novanta. Da allora \u00e8 stato impegnato come general manager, in un primo tempo a Pesaro, e successivamente con Fabriano. Nel 2006 doveva passare a Scafati, ma per dissidi con il presidente della squadra campana ruppe prematuramente il contratto.\nFirma susseguentemente un contratto come Direttore Sportivo per la Lottomatica Roma.\nIl 18 giugno 2007 diviene il nuovo general manager della Eldo Napoli.\nDopo l'estromissione della Eldo Napoli dalla Serie A italiana, nella stagione sportiva 2008-09 diventa general manager prima della Juvi Basket Cremona, societ\u00e0 di Serie A Dilettanti, e in seguito della Triboldi Cremona, formazione promossa in Serie A prima della fusione societaria tra Juvi e Soresina.\nNell'estate 2010 diventa GM del Basket Brescia Leonessa.\nNell'agosto 2012 passa alla Fulgor Libertas Forl\u00ec con l'incarico di direttore tecnico e team manager.\nNel 2013 torna a Pesaro."}
{"id": "526322", "revid": "15756", "url": "https://it.wikipedia.org/wiki?curid=526322", "title": "Mutts", "text": "Mutts \u00e8 una striscia a fumetti ideata nel 1994 dal fumettista statunitense Patrick McDonnell.\nLa storia \u00e8 incentrata sulle avventure quotidiane di due animali domestici: un cane di nome Earl e un gatto chiamato Mooch. Earl e Mooch interagiscono tra di loro, con i padroni umani e un vasto gruppo di altri animali del quartiere. La striscia \u00e8 ambientata negli Stati Uniti contemporanei, in una piccola cittadina non specificata. I due protagonisti compaiono nella maggior parte delle strisce, bench\u00e9 alcuni episodi siano stati dedicati ai vari comprimari.\nLa striscia che appare su 700 quotidiani e in pi\u00f9 di 20 paesi, \u00e8 stata pubblicata in Italia dal mensile di fumetti \"Linus\", dalla casa editrice Panini Comics ed \u00e8 presente in parte nei diari della Comix.\nTrama.\nLa striscia si basa sul rapporto tra i due. La loro amicizia si focalizza sulle differenze tra cane e gatto: Earl \u00e8 amichevole, ama la compagnia del padrone e preferisce stare all'aria aperta; Mooch \u00e8 spesso indifferente con i suoi padroni e preferisce stare in casa. Earl e Mooch interagiscono tra di loro, con i padroni umani e un vasto gruppo di altri animali del quartiere.\nPersonaggi.\nEarl.\nEarl vive con il padrone, Ozzie, uno scapolo. Trascorrono molto tempo insieme e per questo, quando Ozzie si assenta, Earl sente una forte nostalgia nei suoi confronti. Il cane passa parte del suo tempo libero con Mooch, con il quale passeggia per le strade, visitando luoghi cittadini o animali selvatici.\nMooch.\nMooch \u00e8 il vicino di casa di Earl e vive con i padroni Frank e Millie, una coppia di pensionati che possiede anche un pesce di nome Sid. Mooch preferisce l'ambiente domestico, dove trascorre intere giornate a dormire o a giocare con la sua piccola calza rosa, piuttosto che uscire con Earl. \u00c8 innamorato di Shnelly, una gatta che lo rifiuta costantemente. Attraverso la finestra della gatta si riescono a scorgere soltanto le sue orecchie.\nTra le tante attivit\u00e0 di Mooch, vi \u00e8 quella di un club del libro, che il gatto organizza pi\u00f9 o meno frequentemente, e al quale prendono parte i due scoiattoli Bip e Bop.\nHa un difetto di pronuncia che non gli permettere di pronunciare correttamente le parole con la \"s\", alla quale aggiunge il dittongo \"ci\". Parole come \"s\u00ec\" e \"silenzio\" vengono da lui trasformate in \"sc\u00ec\" e \"scilenzio\". \u00c8 spesso schizzinoso riguardo al cibo che gli viene servito dalla padrona.\nMooch ha, inoltre, un alter ego, chiamato \"Shphinx\" (\"Scifinge\"), una sfinge onnisciente, alla quale molti animali pongono indovinelli, ai quali Mooch non riesce a rispondere.\nOzzie.\nOzzie \u00e8 il padrone di Earl. Di indole tranquillo, l'uomo \u00e8 single e passa spesso le festivit\u00e0 con i vicini, Millie e Frank. Le sembianze di Ozzie sono basate su quelle dell'autore, Patrick McDonnel.\nMillie e Frank.\nMillie e Frank sono una coppia di anziani, padroni di Mooch, e vicini di casa di Ozzie. Millie \u00e8 pi\u00f9 attaccata al suo gatto rispetto a Frank, pi\u00f9 burbero e meno disponibile nei confronti di Mooch. I due vengono spesso \"schiavizzati\" dal gatto, il quale li tratta come servi, svegliandoli la notte e pretendendo il suo pasto.\nComprimari.\nBip e Bop.\nBip e Bop sono una coppia di scoiattoli che passano la maggior parte del loro tempo a raccogliere ghiande da lanciare, divertiti, ai passanti che capitano sotto l'albero in cui vivono. I due partecipano spesso al Club del libro, indetto da Mooch, commentando i titoli dei libri letti.\nCrabby.\nCrabby \u00e8 un granchio scontroso, dalla sboccata parlantina (ironicamente censurata da simboli grafici). Le sue uniche attivit\u00e0 sono quelle di lamentarsi di ogni cosa gli capiti a tiro, e di raccontare le sue passate avventure (in una nave di pirati, dentro ad una balena o nel profondo oceano). Molte delle strisce a lui dedicate presentano delle citazioni a \"Braccio di Ferro\".\nUno degli amici di Crabby \u00e8 Mussels Marinara, un molluscolo bivalve, ossessionato dai suoi muscoli.\nCane da guardia.\nUn cane da guardia perennemente legato ad una catena. Sebbene abbia un aspetto minaccioso e intimidatorio, l'animale \u00e8 in realt\u00e0 dolce e nostalgico. Riceve spesso le visite di Earl e Mooch, e di Doozy, una bambina che gli porta cibi e dolcetti e gli fa compagnia per delle ore.\nShtinky (Jules).\nShtinky (detto anche Jules) \u00e8 un piccolo gattino dalla memoria a breve termine, che vive con dei ricchi padroni. Convinto ambientalista, passa gran parte del suo tempo tentando di salvare il pianeta dall'inquinamento e salvaguardare i diritti degli animali (specialmente le tigri).\nSid.\nSid \u00e8 un pesciolino che vive a casa di Millie e Frank. Il pesce esprime spesso la sua solitudine, lamentandosi del fatto che non possa muoversi dalla boccia in cui risiede ed esprimendo il desiderio di essere liberato.\nSourpuss.\nSourpuss \u00e8 un gatto grassoccio e imbronciato che detesta la compagnia della sua padrona e pretende di essere sempre lasciato solo, sotto il divano di casa. Esprime spesso la sua rabbia nei confronti del luned\u00ec, giorno che detesta particolarmente. Questa sua caratteristica \u00e8 un omaggio a Garfield, personaggio che odia il luned\u00ec.\nWoofie.\nWoofie \u00e8 un affettuoso Golden retriever che tenta di baciare qualsiasi animale, in particolar modo i gatti. A causa della sua invadenza \u00e8 spesso evitato da tutti, in quanto \u00e8 solito saltare addosso a chiunque.\nDoozy.\nDoozy \u00e8 una bambina che ama gli animali, in particolare il cane da guardia, al quale porta spesso dei biscotti. Doozy non ama la scuola, e in particolare i compiti. Per questo, quando vede Mooch e Earl, si lamenta del fatto che gli animali non abbiano compiti da fare.\nButchie.\nButchie \u00e8 il proprietario del \"Fatty Snax Deli\", negozio di alimentari frequentato da Earl e Mooch. I due passano molto tempo davanti alla vetrina del negozio, dove sono esposti carni e pesci di vario tipo. Butchie tenta spesso di mandare via di due animali, che si camuffano con vari costumi per cercare di entrare nel locale. A volte sono gli stessi Earl e Mooch ad entrare nel negozio e chiedere gusti di gelato assurdi o vari tipi di pesce.\nTemi ricorrenti.\nMacchina giocattolo.\nMooch si trova, in pi\u00f9 occasioni, a guidare la macchina giocattolo rossa di Doozy, per i pi\u00f9 svariati motivi (ci finisce dentro per errore o \u00e8 la stessa Doozy a metterlo nella piccola automobile). Una volta nell'auto, il gatto sfreccia attraverso i paesaggi e i luoghi cittadini, accompagnato talvolta dall'amico Earl, incontrando i personaggi della serie, che guardano stupiti al gatto nell'auto. Diverse volte, i due si sono persi, attraversando ghiacciai e giungle.\nMutts Book Club.\nTra le tante attivit\u00e0 estive di Mooch, vi \u00e8 quella di un club del libro, che il gatto organizza pi\u00f9 o meno frequentemente, e al quale prendono parte i due scoiattoli Bip e Bop. Durante queste sessioni pomeridiane, aventi luogo ai piedi dell'albero dove vivono Bip e Bop, Mooch, in piedi ad un piccolo masso piantato nel terreno, legge, analizza, discute grandi opera di finzione, commedie, drammi o romanzi del passato, tra i quali figurano \"Molto rumore per nulla\", \"Grandi speranze\", \"Guerra e pace\", \"Il grande sonno\", \"Il lungo addio\" e \"Il buio oltre la siepe\".\nShelter's Stories.\nIn diverse occasioni, McDonnell ha trattato nella striscia problemi riguardanti l'animalismo, in particolare l'adozione di cuccioli nei canili o nei rifugi per animali abbandonati. I temi inclusi comprendono la \"Farm Animal Awareness Week\" e le \"Shelter Stories\".\nLetteralmente \"Storie del Rifugio\", le strisce in questione narrano le storie di cuccioli e animali abbandonati, perch\u00e9 menomati, non voluti o troppo vecchi, nel caso dei cani, per gareggiare nelle corse. In questi archi narrativi individuali, l'animale racconta la propria storia, il proprio passato e in che modo essi siano arrivati al rifugio. Normalmente l'animale finisce il racconto quando viene adottato da qualcuno.\nAnimal Idol.\nMolte volte lo show televisivo \u00e8 comparso nella serie. Normalmente viene dedicato un blocco di strisce, che diventa essenzialmente una parodia del famoso programma americano \"American Idol\", in cui, al posto di giovani talenti, sono i protagonisti e i comprimari della serie a cantare. Le strisce, strutturate in due riquadri, hanno uno schema fisso: presentano nel primo il personaggio che canta, e nel secondo tre giurati (anch'essi parodie dei giudici del programma americano, Randy Jackson, Simon Cowell e Paula Abdul), che commentano la performance con delle frasi clich\u00e9, stereotipate, o commenti acidi.\nThe Dude Abiside.\nQuando Mooch \u00e8 in casa, \u00e8 solito vestire un accappatoio, trascinandosi per l'edificio atteggiandosi come il Drugo (\"The Dude\") de \"Il grande Lebowski\". Il suo comportamento lo porta all'immobilit\u00e0, alla pigrizia e alla noncuranza degli altri. Quando Earl, o qualche altro animale nei paraggi, osa chiedergli qualcosa, Mooch risponde citando frasi dal film e dicendo che questo \u00e8 \"l'atteggiamento da Drugo\".\nEstate.\nQuando arriva l'estate, Earl e Mooch, insieme ai rispettivi padroni, vanno alla vicina spiaggia, a nuotare, prendere il sole e rilassarsi. Mooch, tuttavia, si limita a stendersi sulla sabbia e a dormire sotto il sole. Earl, invece, passa il tempo con Ozzie. I due fanno anche amicizia con animali dei paraggi, come Crabby, ai quali racconto le sue avventure attraverso i mari, \u00e8 i delfini, con i quali Mooch comunica, vantandosi di saper parlare il linguaggio dei delfini, il delfinese, quando in realt\u00e0 storpia semplicemente le parole.\nIdeazione.\nPatrick McDonnell intraprese una lunga carriera di illustratore e, fin da giovane, ottenne diversi riconoscimenti nel campo dell'illustrazione e del disegno. A met\u00e0 degli anni novanta, raggiunta una notevole fama, inizi\u00f2 a sviluppare l'idea di una strip con protagonista degli animali e che trattessa argomenti che egli stesso aveva a cuore. Per riuscire nell'intento, McDonnell chiese aiuto a Charles Schulz, autore della striscia preferita da McDonnell, \"Peanuts\".\nSchulz diede al giovane disegnatori due suggerimenti: evitare l'umorismo autoreferenziale e ideare personaggi credibili per i lettori. Grazie all'appoggio di Schulz, McDonnell riusc\u00ec a concepire la striscia, unendo molte sue passioni, tra cui l'amore per gli animali e la natura. \"Mutts\" debutt\u00f2 il 5 settembre 1994 su alcuni grossi quotidiani e si afferm\u00f2 definitivamente nel 1995 occupando gli spazi lasciati dalla chiusura di \"Calvin &amp; Hobbes\". Questa successione ha diversi paralleli (tanto da far diventare \"Mutts\", secondo alcuni, il successore spirituale di \"Calvin &amp; Hobbes\"), sia per le soluzioni stilistiche in cui il disegno e l'illustrazione in s\u00e9 sono parte fondamentale della striscia, sia per il tipo di umorismo utilizzato. Entrambe le strisce, inoltre, sono famose per aver sperimentato con le tavole domenicali a grande formato: Watterson ha inventato diverse nuove soluzioni grafiche, mentre McDonnell ha usato un'ampia gamma di colori ed ha attinto all'arte, alla cultura pop e ai pulp magazine.\nSchulz ha in seguito citato McDonnell, disegnando il personaggio di Earl insieme a Snoopy. In seguito, nel maggio 2000, pochi mesi dopo la morte di Schulz, McDonnell ha omaggiato l'autore inserendo Charlie Brown nella striscia.\nTra le influenze di \"Mutts\" ci sono George Herriman, E.C. Segar e le strisce di \"Krazy Kat\" e \"Peanuts\".\nAccoglienza.\nFin dal primo anno di pubblicazione, \"Mutts\" ha ricevuto pareri positivi sia dal pubblico, con un conseguente aumento di apparizioni sui giornali, che dalla critica e da altri autori, ottenendo diversi riconoscimenti. Secondo Alice Sebold \"Patrick McDonnell possiede una linea elegante e una narrazione che trascende e definisce il fumetto. La sua maestria sta nella chiarezza quasi Zen, nel impatto chiaro e diretto e nella sua comprensione del rapporta tra animale e uomo Quando si legge \"Mutts\", si legge la genialit\u00e0\". Matt Groening, autore de \"I Simpson\" e \"Futurama\", ha definito \"Mutts\" una combinazione perfetta di umorismo e seriet\u00e0: \"[Mutts] mi diverte tutti i giorni. Non \u00e8 solo delicato e al contempo spassoso, una combinazione quanto mai rara, ma \u00e8 anche la strip meglio disegnata che ci sia in giro\".\nAnche Art Spiegelman \u00e8 dello stesso parere, arrivando a definire \"Mutts\" una delle ultime grandi strisce a fumetti:\nRiconoscimenti.\n\"Mutts\" ha ricevuto, sin dagli esordi, diversi premi, internazionali e non, come migliore striscia a fumetti. Tra i riconoscimenti ottenuti vi sono l\"'Harvey Award\", vinto diverse volte, e il \"National Cartoonist Society's Award\":\nCitazioni e riferimenti.\nNelle strisce di \"Mutts\" vi sono parecchie citazioni a film (come \"Il grande Lebowski\" e \"Monsters &amp; Co.\"), opere letterarie (gran parte citate nel Club del libro di Mooch), serie televisive, opere d'arte e icone della cultura americana e internazionale. Queste ultime, in particolare, sono state oggetto di omaggi da parte dell'autore.\nTavole domenicali.\n\"Mutts\" \u00e8 particolarmente famosa per le tavole domenicali a colori (\"Sunday Comics\"), che McDonnell trasforma spesso in dipinti a s\u00e9 stanti, grazie all'uso di molti colori e sfumature. La tavola iniziale che funziona da logo e da titolo viene modificata ogni volta in un tributo grafico ad artisti, quadri famosi e icone. Sono presenti diverse rivisitazioni: dal \"Bacio\" di Gustav Klimt alla \"La persistenza della memoria\" di Dal\u00ed, dal \"L'urlo\" di Munch alle opere di Matisse, Andy Warhol, Gauguin, Mir\u00f2, e tanti altri che secondo le parole dell'autore hanno reso \"Visibile l'invisibile\". Gli omaggi grafici si estendono a poster e copertine di film e dischi che hanno segnato la cultura moderna e persino ad altri fumetti storici come Dick Tracy e Spirit o a famose pubblicit\u00e0.\nNel mondo.\n\"Mutts\" \u00e8 stata tradotta in molte lingue e una buona porzione dei giornali e delle riviste che l'hanno ospitata \u00e8 pubblicata fuori dagli Stati Uniti. Anche il formato cambia con le nazioni in cui \u00e8 stata distribuita."}
{"id": "526323", "revid": "547992", "url": "https://it.wikipedia.org/wiki?curid=526323", "title": "Rapping", "text": "Il rapping (o rhyming, spitting, emceeing, MCing), spesso abbreviato semplicemente in rap, \u00e8 una forma di oratoria musicale che presenta \u00abrima, discorso ritmico e linguaggio di strada\u00bb, che \u00e8 eseguita o cantata in diversi modi, spesso sopra un beat o un accompagnamento musicale. Deriva dall'R&amp;B.\nCaratteristiche.\nI componenti del rap includono \u00abcontenuto\u00bb (ci\u00f2 che viene detto), \u00abflow\u00bb (ritmo, rime) e \u00abconsegna\u00bb (cadenza, tono). Il rap si differenzia dallo spoken word in quanto il rap \u00e8 eseguito spesso sul tempo di un brano strumentale. Il rap \u00e8 spesso associato alla musica hip hop, oltre a esserne uno dei componenti principali, anche se le sue origini precedono l'hip hop come fenomeno culturale. Le radici del rap si possono ritrovare nella musica dell'Africa occidentale, nei cantastorie chiamati griot che trasmettevano le tradizioni oralmente raccontando storie di eventi familiari e del villaggio, in forma di musica, poesie o storie cantate, suonando un semplice strumento fatto a mano. diffondevano tradizioni e genealogie oralmente o usavano le loro tecniche retoriche per spettegolare o \u00abelogiare o criticare le persone\u00bb. Le tradizioni griot si connettono al rap attraverso i discorsi di James Brown con il pubblico e con la sua band tra le canzoni eseguite, alle provocazioni verbali di Muhammad Ali e alle poesie di The Last Poets. Pertanto, i testi e la musica del rap fanno parte del \u00abcontinuum storico nero\u00bb, e mirano a riutilizzare elementi delle tradizioni passate espandendoli attraverso \u00abl'uso creativo del linguaggio e dello stile e delle strategie retoriche.\u00bb La persona accreditata di aver originato lo stile di \u00abconsegnare le rime sopra un tappeto musicale\u00bb, che sarebbe divenuto noto come rap, \u00e8 Anthony \"DJ Hollywood\" Holloway di Harlem, New York.\nIl rap \u00e8 spesso consegnato sopra un beat, tipicamente creato da un DJ, turntablist, beatmaker o eseguito a cappella senza accompagnamento musicale. Stilisticamente, il rap occupa un'area grigia tra il discorso, la prosa, la poesia e il canto. La parola, che precede la forma musicale, in origine significava \u00abcolpire leggermente\u00bb, mentre oggi \u00e8 usata per descrivere veloci botta e risposta. La parola inizia a essere usata nell'inglese britannico fin dal sedicesimo secolo. \u00c8 parte dell'inglese afro-americano vernacolare negli anni sessanta col significato di \u00abconversare\u00bb, e in seguito diviene sinonimo dello stile musicale. Oggi, il termine rap \u00e8 talmente associato alla musica hip hop che molti scrittori usano i due termini in modo intercambiabile.\nSpesso i rapper si improvvisano su una base inventando un testo al momento, questa pratica viene chiamata \"freestyle\" (stile libero) \ne anche nel freestyle si possono riconoscere variazioni, infatti esiste il freestyle semplice, un normale testo sopra un beat che pu\u00f2 essere pure un \"tipe beat\" ovvero un beat nello stile di un artista in particolare, ed esistono anche una sorta di sfide col freestyle, ad esempio dei veri e propri scontri di insulti, rappati a tempo su una base. Questa pratica viene chiamata dissing.\nI dissing sono spesso presenti anche nei brani rap ufficiali e hanno l'obbiettivo di denunciare una persona o addirittura la politica di interi stati.\nNegli anni il Rap ha contribuito allo sviluppo e diramazione di nuovi sottogeneri dello stesso, come ad esempio la Trap (sviluppatasi gi\u00e0 negli anni \u201890 ad Atlanta, ma esplosa definitivamente intorno al 2014 grazie ad artisti del calibro di Gucci Mane, i Migos e Travis Scott), e la Drill (sviluppatasi invece a Chicago, ora in grande voga e sviluppo soprattutto in Europa grazie ad artisti come il defunto Pop Smoke il quale l\u2019ha resa globale)."}
{"id": "526325", "revid": "35813", "url": "https://it.wikipedia.org/wiki?curid=526325", "title": "Visita della vecchia signora", "text": ""}
{"id": "526327", "revid": "106679890", "url": "https://it.wikipedia.org/wiki?curid=526327", "title": "Scuola di Ingegneria Aerospaziale", "text": "La Scuola di Ingegneria Aerospaziale di Roma \u00e8 un ente di formazione di livello universitario con rango di Facolt\u00e0 istituito nel 1926 per rispondere alle esigenze di una formazione di stampo sistemistico e multidisciplinare necessaria nello sviluppo dell'ingegneria aerospaziale e aeronautica.\nLa Scuola di Ingegneria Aerospaziale ha svolto un importante ruolo pionieristico nello sviluppo dell'ingegneria e della tecnologia Aeronautica e Aerospaziale in Italia; tramite collaborazioni con l'Aeronautica Italiana e le industrie di settore per lo sviluppo della tecnologia aeronautica in Italia sia tramite il Progetto San Marco che ha portato alla nascita della tecnologica spaziale in Italia permettendo all'Italia di essere il terzo paese nella storia dopo USA e URSS a realizzare e lanciare un proprio satellite.\nStoria.\nLa Scuola di Ingegneria Aerospaziale fu istituita nel 1926, agli albori dell'aeronautica, come Scuola di Ingegneria Aeronautica.\nCon il Preside Gaetano Arturo Crocco ha seguito, in stretta collaborazione con il Centro Studi ed Esperienze di Guidonia, l'evoluzione della tecnologia Aeronautica Italiana dai primi palloni e dirigibili all'aeroplano.\nNegli anni '60 la Scuola \u00e8 stata rinominata Scuola di Ingegneria Aerospaziale ed \u00e8 stata subito protagonista dell'era spaziale grazie al progetto San Marco di Luigi Broglio, pioniere e fondatore dello spazio in Italia.\nIl Progetto San Marco, l'istituzione del Centro Ricerche Aerospaziali, la realizzazione del Poligono San Marco in Kenya sono alcuni degli incredibili risultati ottenuti in campo spaziale dalla Scuola sotto la guida del Professor Broglio. Con il Progetto San Marco, condotto da docenti della Scuola, l'Italia \u00e8 diventata il terzo paese, dopo l'Unione Sovietica e gli Stati Uniti, a lanciare i propri satelliti scientifici, progettati e realizzati in patria, e il lancio di satelliti di altre nazioni. Il Centro Ricerche Aerospaziali (oggi Centro di Ricerca Progetto San Marco) ha dato l'avvio alle attivit\u00e0 spaziali italiane ed ha creato impianti sperimentali e laboratori, che sono risultati fondamentali per la formazione professionale di docenti e studenti.\nAnche dopo la fine del Progetto San Marco la base di Malindi in Kenya, oggi rinominata Centro spaziale Luigi Broglio, e tuttora attiva e collabora come stazione di terra e fornisce supporto a molte missioni internazionali come la prima missione umana cinese e i lanci di Ariane.\nRecentemente la scuola ha iniziato ad espandere le sue attivit\u00e0 verso il volo umano nello spazio collaborando con il cosmonauta italiano Roberto Vittori nell'ambito della missione Eneide della regione Lazio, progettando l'esperimento SPQR per il miglioramento delle foto effettuate da terra ad oggetti in orbita, realizzandone le strumentazioni e fornendo il necessario supporto a terra. Quest'ultimo \u00e8 stato un esperimento molto importante, in quanto la possibilit\u00e0 di osservare da terra oggetti in orbita con la necessaria precisione potrebbe permettere di prevenire disastri come quello dello Shuttle Columbia.\nAttivit\u00e0.\nAttualmente la Scuola \u00e8 ancora attiva nel campo spaziale con numerosi progetti, fra i pi\u00f9 importanti ricordiamo:\nIn particolare il progetto Unisat lanciato dall'attuale preside Filippo Graziani prevede il lancio in orbita di microsatelliti interamente progettati, costruiti e gestiti in orbita dagli studenti.\n\u00c8 questo un progetto pionieristico: la Scuola infatti \u00e8 stata la prima Facolt\u00e0 in Europa a lanciare un satellite realizzato dai propri studenti con Unisat 1 il 26 settembre 2000.\nIl progetto procede con un discreto successo mantenendo una cadenza di lancio biennale con Unisat 2 lanciato il 20 dicembre 2002, Unisat 3 il 29 giugno 2004 e Unisat 4 il 26 luglio 2006."}
{"id": "526329", "revid": "54666", "url": "https://it.wikipedia.org/wiki?curid=526329", "title": "Aspirante guardiamarina", "text": "Aspirante guardiamarina (abbreviato: AGM) \u00e8 il grado pi\u00f9 basso tra gli ufficiali della Marina Militare Italiana e non ha omologhi nelle altre forze armate italiane. Il grado immediatamente superiore \u00e8 quello di guardiamarina omologo del sottotenente delle altre forze armate.\nAl grado accedono esclusivamente gli allievi ufficiali al termine del secondo anno di corso dell'Accademia navale. Gli allievi ufficiali della Marina Militare Italiana del Ruolo Normale seguono un iter di studi quinquennale e al terzo anno vengono promossi al grado di \"aspirante guardiamarina\" per essere poi nominati al quarto guardiamarina e terminare il quinto anno di studi col grado di sottotenente di vascello.\nDistintivi.\nIl distintivo di grado \u00e8 costituita, sulle maniche o sulle spalle, da \"uno spaghetto\" dorato, sotto il quale, come per tutti i gradi della Marina, un panno (o sottogrado) di diverso colore indica il corpo di appartenenza:\nIl codice di equivalenza NATO \u00e8 OF-D.\nIl confronto con \"midshipman\".\nIl grado di aspirante guardiamarina ha assunto la comparazione, e spesso l'errata traduzione italiana dell'inglese \"midshipman\", solo nel XX secolo, ci\u00f2 \u00e8 accaduto particolarmente con la comparazione dei gradi delle varie marine militari membri della NATO, come stabilito dal documento ufficiale STANAG 2116, ovvero, l'accordo sulle norme sui codici per i gradi del personale militare. Storicamente infatti, nella lingua e tradizione marinaresca del mondo anglofono, il termine \"midshipman\" era l'equivalente di quello in lingua italiana \"mezzomarinaio\", termine nato dalla traduzione del latino \"mesonauta\" e del greco tardo \"\u03bc\u03b5\u03c3\u03bf\u03bd\u03b1\u03cd\u03c4\u03b7\u03c2\", che, prima di assumere il significato attuale di gaffa (l'attrezzo formato da una lunga asta uncinata e utilizzato per avvicinare il natante al molo durante la manovra di ormeggio, oppure per recuperare cime od oggetti a esse collegati), era, al tempo della marina velica, utilizzato anche per indicare il mozzo, ovvero il ragazzo che apprendeva il mestiere di marinaio assolvendo nello stesso tempo gli incarichi pi\u00f9 umili di bordo.\nAltre forze armate.\nNell'Aeronautica Militare Italiana, gli allievi ufficiali del 3\u00ba anno dell'Accademia Aeronautica vengono nominati \"aspirante ufficiale\", ma a differenza di quanto accade per gli allievi della Accademia Navale, si tratta di una qualifica e non di un grado, in quanto il passaggio di \"status\" da allievo a ufficiale avviene solo in occasione della nomina a sottotenente.\nNelle rimanenti forze armate italiane, Esercito e Carabinieri, gli allievi ufficiali al termine del secondo anno dell'Accademia Militare di Modena, lasciano l'istituto, vengono promossi al grado di sottotenente e con questo grado iniziano gli studi del terzo anno di formazione, rispettivamente presso la Scuola di Applicazione di Torino, nel caso dell'Esercito, e la Scuola ufficiali carabinieri.\nRepubblica Dominicana.\nNella Armada de la Rep\u00fablica Dominicana esiste un grado omologo che \u00e8 \"Caballero GuardiaMarina\" e fa parte degli aspiranti ufficiali."}
{"id": "526330", "revid": "767487", "url": "https://it.wikipedia.org/wiki?curid=526330", "title": "Lino Toffolo", "text": "Biografia.\nLe origini.\nNato a Murano, figlio di un maestro vetraio, inizia negli anni 1950 a comporre canzoni in lingua veneziana e rivela sin da ragazzo inclinazione per la musica e la recitazione. Nel 1959 recita in una piccola parte della commedia Sior Tita Paron di Gino Rocca, durante la quale viene notato da due produttori RAI che gli propongono di comporre la sigla di un programma della testata regionale (\"El list\u00f2n\"). Nel 1961 si sposa con Antonia Ongaro (detta Carla), con cui avr\u00e0 i tre figli Anna, Luisa e Paolo.\nSi mette in luce come attore nella \"Compagnia dei Delfini\" di Venezia, della quale far\u00e0 parte dal 1960 al 1965: durante questo periodo compone anche delle musiche di scena e le sue prime canzoni in lingua veneta. Registra inoltre alcuni programmi radiofonici prodotti dalla sede regionale di Venezia della RAI.\nAl Teatro La Fenice di Venezia nel 1964 esegue l'accompagnamento musicale dello spettacolo Conversazioni e letture per il Festival Internazionale del Teatro di Prosa.\nIl cabaret e la canzone d'autore.\nNel 1963 fa il suo esordio al noto locale milanese Derby (Intra's Derby Club), accanto ad altri personaggi che, come lui, inizieranno proprio l\u00ec la scalata verso la notoriet\u00e0, quali Enzo Jannacci, Bruno Lauzi, Franco Nebbia e in seguito Cochi e Renato, Felice Andreasi e altri; interpreta il caratteristico personaggio dell'ubriaco veneziano, proponendo anche alcune canzoni di sua composizione quasi tutte scritte sempre in dialetto. In questo periodo debutta sul mercato discografico, avendo ottenuto un contratto con la Fonit Cetra, con il 45 giri 'Na brombola impissada/No la vogio no, pubblicato nel 1963 e seguito dopo poco tempo da L'imbriago/Vin nero.\nSempre nel 1963 partecipa alla trasmissione televisiva \"Gran Premio\" nella squadra del Veneto (con Renato Bruson). Nel 1964, nel corso della trasmissione televisiva \"Questo e quello\", propone insieme ad Enzo Jannacci, Giorgio Gaber, Silverio Pisu ed Otello Profazio un'interpretazione del canto anarchico \"Addio a Lugano\". Nel 1966 effettua una tourn\u00e9e in Canada, assieme ad altri esponenti folk come Gabriella Ferri, Otello Profazio e Caterina Bueno in uno spettacolo teatrale che ha la regia di Aldo Trionfo.\nNello stesso anno pubblica il suo primo album, \"Lino Toffolo\"; tra le canzoni ivi contenute \u00e8 da citare \"Gastu mai pens\u00e0\", struggente canzone d'amore, che colpisce molto Enzo Jannacci, il quale la traduce in italiano e due anni dopo, con il titolo \"Hai pensato mai\", la include nel suo album \"Vengo anch'io. No, tu no\". Passa poi alla RCA Italiana e incide il suo disco di maggior successo, \"Oh Nina (vien gi\u00f9 da basso che te vogio ben)\", con cui partecipa anche al Cantagiro 1969.\nUn altro suo successo, l'anno seguente, \u00e8 \"Ah, lavorare \u00e8 bello\", che viene presentata da Toffolo in varie occasioni durante la trasmissione televisiva \"\u00c8 domenica, ma senza impegno\", portando con s\u00e9 (in base al testo del brano) una carriola e un martello; la canzone affronta, con taglio ironico, il tema della durezza del lavoro manuale; verr\u00e0 reincisa dal cantautore nel 1980 in una nuova versione. Nel 1971 la sua canzone \"Bel oselino\" \u00e8 inserita nella colonna sonora del film \"La Bet\u00eca ovvero in amore, per ogni gaudenza, ci vuole sofferenza\", di Gianfranco De Bosio.\nNell'autunno 1976 Toffolo ottiene un grande successo con Johnny Bassotto, canzone per bambini scritta da Bruno Lauzi e Pippo Caruso. Il brano \u00e8 la sigla del programma domenicale abbinato alla Lotteria Italia (\"Anteprima di CHI?\").\nIn seguito al successo riscosso dalla sigla televisiva \"Johnny Bassotto\", a Toffolo fu chiesto di pubblicizzare le confetture Santa Rosa, utilizzando la sigla come jingle e modificando l'incipit \"Chi ha rubato la marmellata?\" in \"Chi ha rubato la confettura?\". Passa poi alla Numero Uno, l'etichetta fondata da Mogol e Lucio Battisti, per cui pubblica \"Centomila perch\u00e9\".\nNel 1980 \"Io di pi\u00f9\" viene scelta come sigla di \"C'era una volta l'uomo\", un cartone animato che va in onda nella stagione 1980-1981, co-prodotto da Italia, Belgio, Paesi Bassi e Francia; riallacciandosi al tema della trasmissione, il testo del brano ripercorre la storia dell'umanit\u00e0. Nello stesso anno incide la sigla di un altro cartone animato, L'isola del tesoro, e \"Lancillotto 008\" per l'omonima serie televisiva. Nel 1984 incide una reinterpretazione in italiano di \"Zuppa romana\" dei Schrott nach 8, intitolandola \"Pasta e fagioli\", ottenendo un nuovo discreto successo. Dopo un periodo di assenza dalla musica, torna ad incidere nel 1999: l'album \"Acqua alta\", arrangiato dal Maestro Alberto Baldan Bembo, racchiude alcuni inediti e nuove versioni dei suoi successi, come \"Gastu mai pens\u00e0\" e \"I chierichetti\".\nIl cinema.\nIl suo debutto nel cinema avviene nel 1968, in un ruolo secondario, nel film \"Chimera\" di Ettore Maria Fizzarotti, un \"musicarello\" incentrato sulle vicende amorose di Gianni Morandi e Laura Efrikian.\nDa allora, e per un decennio, interpreta molti film di successo: degne di nota le sue partecipazioni in film di Monicelli (\"Brancaleone alle crociate\", 1970), Festa Campanile (il dittico \"Quando le donne avevano la coda\", 1970, e \"Quando le donne persero la coda\", 1972; nonch\u00e9 \"Il merlo maschio\", 1971, e \"L'emigrante\", 1973), De Bosio (\"La Bet\u00eca ovvero in amore, per ogni gaudenza, ci vuole sofferenza\", 1971), Samperi (\"Un'anguilla da trecento milioni\", 1971; \"Beati i ricchi\", 1972; \"Peccato veniale\", 1974; \"Sturmtruppen\", 1976), Celentano (\"Yuppi du\", 1975), Mogherini (\"Culastrisce nobile veneziano\", 1976), Risi (\"Telefoni bianchi\", 1976) e Pingitore (\"Scherzi da prete\", 1978).\nTorna al cinema per l'ultima volta in \"Il giorno in pi\u00f9\" (2011) di Massimo Venier, tratto dall'omonimo romanzo del protagonista Fabio Volo.\nLa televisione.\nLa popolarit\u00e0 di Lino Toffolo deve molto anche al piccolo schermo, dove ha cominciato ad apparire verso il finire degli anni sessanta in programmi di intrattenimento, presenziando, tra l'altro, a fianco di Alighiero Noschese in \"Canzonissima 1971\".\nNel 1985 Toffolo \u00e8 stato nel cast di \"Risatissima\" su Canale 5 e nel 1986 di \"Un fantastico tragico venerd\u00ec\", condotto dall'attore Paolo Villaggio e da molti altri, e trasmesso su Rete 4. Dal 1987 al 1989 Lino Toffolo ha preso il posto di Claudio Lippi come conduttore del gioco a quiz di Canale 5 \"Tuttinfamiglia\", prodotto da Margherita Caligiuri. Nella stagione televisiva 1989/1990 ha affiancato Gino Rivieccio nella conduzione del gioco a quiz \"Casa mia\".\nSuccessivamente appare nelle due serie di \"Dio vede e provvede\" (1996 e 1997) e nelle fiction dirette da Luca Manfredi \"Scusate il disturbo\" (2009), \"Tutti i padri di Maria\" (2010) e \"L'ultimo papa re\" (2013), mentre nel 2007 partecipa al programma \"Stiamo lavorando per noi\" condotto da Cochi e Renato e nel 2013, in qualit\u00e0 di ospite fisso, a \"La vita in diretta\" condotta da Mara Venier.\nNegli anni 90 \u00e8 stato ospite fisso della trasmissione \"Quelli che... il calcio\" condotta da Fabio Fazio.\nIl teatro.\nNel 1993 Lino Toffolo torna a calcare le scene, interpretando la commedia \"Tonin bela grazia\" di Goldoni nell'allestimento del Teatro Stabile di Trieste, con cui ottiene un lusinghiero successo che lo spinge a cimentarsi in altri generi, come l'operetta, con \"Il pipistrello\" di Johann Strauss nel 1997, diretto da Gianfranco De Bosio, e come Zanetto Pesamenole (Donna Pasqua) in \"Al Cavallino Bianco\" di Ralph Benatzky nel 2002 per la regia di Gino Landi al Teatro Verdi di Trieste.\nSar\u00e0 anche voce recitante in \"Pierino e il lupo\" di Sergei Prokofiev nel 2000 (riproposto nuovamente al Teatro Malibran di Venezia nel 2010), in \"Histoire du soldat\" di Igor Stravinski nel 2002, di cui cura anche la regia, e in \"Peer Gynt\" di Edvard Grieg al PalaFenice al Tronchetto di Venezia.\n\u00c8 stato anche autore di alcune commedie, tra cui \"Gelati caldi\", \"Fisimat\" e \"Lei chi \u00e8\", nonch\u00e9 maestro di Carlo e Giorgio, affermato duo cabarettistico veneziano.\nGli ultimi anni: l'esordio alla regia e la morte.\nNei primi mesi del 2006 Lino Toffolo ha presentato il suo film indipendente \"Nuvole di vetro\", da lui scritto, diretto e interpretato, i cui dialoghi sono interamente in lingua veneta. Ha esordito cos\u00ec nella regia cinematografica con un'opera che ha riscosso i consensi di buona parte della critica.\n\u00c8 stato collaboratore del quotidiano \"Il Gazzettino\" per il quale curava la rubrica settimanale \"DomenicaLino\", tramite la propria pagina su Facebook.\nLa sera del 17 maggio 2016, dopo aver cenato in compagnia dei familiari muore stroncato da un infarto nella sua casa di Murano all'et\u00e0 di 81 anni. Alcuni giorni prima era stato ricoverato in ospedale a Venezia per i postumi di una caduta e poco tempo prima era stato operato al cuore.\nI funerali vengono celebrati la mattina del 20 maggio nella Chiesa di San Pietro Martire a Murano. Presenti alle esequie i familiari, tanta gente comune, colleghi e amici, tra cui Renato Pozzetto, Ottavia Piccolo e Pino Donaggio. \u00c8 sepolto nel cimitero di Murano."}
{"id": "526333", "revid": "6923", "url": "https://it.wikipedia.org/wiki?curid=526333", "title": "Commodores", "text": "I Commodores sono un gruppo statunitense di genere funk/soul.\nRiscossero un ottimo successo tra gli anni settanta e gli anni ottanta. Si sono formati a Detroit nel 1968 e hanno subito firmato per la Motown Records.\nI componenti del gruppo originario erano: Lionel Richie (sassofono, pianoforte e voce), William King (tromba), Thomas McClary (chitarra elettrica), Ronald LaPread (basso elettrico), Walter Orange (batteria) e Milan Williams (tastiera).\nDal 2003 fanno parte della Vocal Group Hall of Fame.\nBiografia.\nQuesto gruppo \u00e8 noto soprattutto per le sue ballate, come \"Easy\" e \"Three Times a Lady\", ma, per la maggior parte, il gruppo ha registrato principalmente funky, guidati da successi come \"Brick House\", \"The Bump Fancy Dancer \" e \"Too Hot ta Trot\".\nI Commodores originariamente si chiamavano \"The Mystics\", ma dopo decisero di cambiare nome. Per scegliere il nuovo nome, William King apr\u00ec il dizionario e prese una parola a caso. \"Siamo stati fortunati\", ha sottolineato con una risata, quando raccont\u00f2 questa storia alla rivista \"People\". \"Stavamo per diventare The Commodes!\".\n\"Machine Gun\", brano estratto dal loro album di debutto, divenne un fiocco per gli eventi sportivi americani e fu usato come colonna sonora di alcuni film, tra i quali Boogie Nights e Looking for Mr. Goodbar. Raggiunse la posizione n.22 della Billboard Hot 100 del 1975. Tre album pubblicati negli anni 1975 e 1976 (Caught in Act, Movin ' On, Hot On The Tracks) sono considerati il picco del loro periodo pi\u00f9 difficile del funk. Dopo queste registrazioni il gruppo inizi\u00f2 a muoversi verso un suono pi\u00f9 morbido. Tale mossa si pu\u00f2 vedere in due loro hit del 1976 \"Sweet Love\" e Just to Be Close to You. Nel 1977 i Commodores pubblicarono \"Easy\", che divenne un gran successo ed \u00e8 tuttora una delle pi\u00f9 belle hit del gruppo, raggiunse la posizione n. 4 negli Stati Uniti, seguita da altri funky Brick House, anch'essa nella Top 5, entrambe estratte dall'album \"The Commodores\".\nDopo anni di subbuglio nella Top Ten, il gruppo finalmente raggiunse la posizione n. 1 nel 1978 con il dolce \"Three Times a Lady\". L'anno 1979 vide i Commodores segnare un altro successo, \"Sail On\" (che rimase nella Top Five), prima di raggiungere il top delle classifiche ancora una volta con un'altra ballata, \"Still\". Il gruppo non pubblic\u00f2 molti successi nel 1980, ma nel 1981 pubblicarono due hit \"Oh No\" (# 4 negli USA) e \"Lady (Bring Me Up)\" (# 8 U.S.) , entrambe nella Top Ten.\nDiscografia.\nRaccolte.\nLista parziale:"}
{"id": "526334", "revid": "587663", "url": "https://it.wikipedia.org/wiki?curid=526334", "title": "Mudr\u0101", "text": ""}
{"id": "526336", "revid": "587663", "url": "https://it.wikipedia.org/wiki?curid=526336", "title": "\u0100sana", "text": ""}
{"id": "526343", "revid": "144796", "url": "https://it.wikipedia.org/wiki?curid=526343", "title": "Federico IV d'Austria", "text": ""}
{"id": "526347", "revid": "767487", "url": "https://it.wikipedia.org/wiki?curid=526347", "title": "Milan Williams", "text": "Era membro dei Commodores, che aveva lasciato nel 1989, non accettando di fare un concerto in Sudafrica. \u00c8 morto a 58 anni, per cancro, in Texas."}
{"id": "526349", "revid": "2204257", "url": "https://it.wikipedia.org/wiki?curid=526349", "title": "Breakbeat", "text": "Breakbeat (anche breakbeats o breaks) \u00e8 un termine usato per descrivere dei ritmi di batteria di solito caratterizzati dall'uso di una cassa che non sia del ritmo di 4/4. Ritmi del genere possono essere caratterizzati dal loro uso della sincope e del poliritmo, che sono prominenti in tutta la musica d'origine africana tra cui spicca la musica afro-americana. Il breakbeat \u00e8 nato infatti alla fine degli anni ottanta nell'ambito della musica afro.\nTra i breakbeats pi\u00f9 famosi \u00e8 opportuno citare l'Amen Break e l'Apache Break.\nIl termine viene usato per indicare una serie di sottogeneri della musica elettronica che utilizzano ritmi sincopati in opposizione al \"beat\" costante dell'house, della techno o della trance.\nTra i sottogeneri del breakbeat, vanno citati l'UK garage e la drum and bass.\nRitmi breakbeat sono spesso presenti nella breakcore dove spesso vengono tagliati e riassemblati."}
{"id": "526353", "revid": "124787376", "url": "https://it.wikipedia.org/wiki?curid=526353", "title": "Gnawa (gruppo etnico)", "text": "Gli Gnawa sono un gruppo etnico presente in Marocco e in altre regioni del Maghreb.\nOrigine del nome.\nLa parola Gnawa \u00e8 la resa araba (collettivo/plurale in \"-a\") del termine berbero \"(a)gnaw\" (pl. \"(i)gnawen\"), che nei parlanti del sud del Marocco (tashelhit) indica le popolazioni dell'Africa Nera, a sud dei territori di lingua berbera. Il termine, diffuso anche altrove (per esempio a Ghadames \"ganaw\" e nel Gebel Nefusa \"agnaw\"), ha in tashelhit anche il significato di \"muto\" (si veda il verbo tuareg \"g\u0103nn\u0103w\" \"essere muto\"), e designava in origine le popolazioni nere del sud, che parlavano lingue incomprensibili ai Berberi (in berbero della Cabilia, dove per i neri di condizione servile si usano altri termini, la parola \"tagnawit\" significa \"lingua incomprensibile\").\n\u00c8 controversa la possibile connessione tra il termine \"Gnawa\" ed il toponimo \"Guinea\".\nGli Gnawa.\nGli Gnawa (o, con grafia francese, Gnaoua) costituiscono un gruppo etnico formato dai discendenti di antichi schiavi neri provenienti dai paesi dell'Africa subsahariana. Anticamente, nel linguaggio tradizionale dei Berberi, il concetto di \"nero di pelle\" era praticamente inscindibile da quello di \"schiavo\" (i vocaboli che rivestono entrambi i concetti possono variare: \"akli\", \"agnaw\", \"ismeg/ashemja\"..).\nVi sono molte ipotesi riguardo alle origini degli Gnawa. La tradizione vuole che i primi arrivi in massa di neri provenienti dal Sud si siano avuti ai tempi della conquista del Nordafrica da parte di \u02bfUqba ibn N\u0101fi\u02bf (VII secolo), quando l'imperatore del Ghana gli invi\u00f2 delle truppe di rinforzo.\nDi sicuro \u00e8 per\u00f2 solo il sultano Ahmad al-Mansur (1578-1603) che dar\u00e0 l'ordine di organizzare sistematicamente carovane di schiavi per procurarsi la manodopera necessaria allo sfruttamento delle piantagioni di canna da zucchero in diverse zone del paese.\nMolti discendenti di questi schiavi entreranno in seguito a far parte della guardia personale del sultano Mulay Isma'il (1672-1727).\nAltre grandi ondate di arrivi vi saranno a partire dalla costruzione del porto di Essaouira (1764), che in breve diventer\u00e0 il terminale di arrivo delle carovane da Timbuct\u00f9, nonch\u00e9 luogo di imbarco di schiavi per le colonie europee, in particolare portoghesi.\nLa confraternita gnawa.\nLa confraternita mistica degli gnawa \u00e8 strettamente legata a questa componente di popolazione di origine servile, anche se le due cose non sempre coincidono (ad esempio, gli gnawa di origine nordafricana della regione di Illigh). Gli aspetti religiosi degli gnawa costituiscono uno dei tanti esempi di sincretismo tra culti animisti e religione islamica. Gli adepti alla confraternita, devoti di \u02bfAbd al-Q\u0101dir al-G\u012bl\u0101n\u012b di Baghdad (fondatore della Q\u0101diriyya), si richiamano al personaggio di Bilal, un etiope, gi\u00e0 schiavo, reso libero da Ab\u016b Bakr dopo averlo acquistato dal suo padrone che lo maltrattava duramente, divenuto in seguito il primo muezzin.\nI riti pi\u00f9 conosciuti degli gnawa (in particolare la \"lila\" o \"derdeba\") caratterizzati da musiche dai ritmi ipnotici, che permettono a chi vi partecipa di entrare in trance, si aprono di solito con invocazioni al Profeta, ad \u201bAbd al-Q\u0101\u00b4dir al-G\u012bl\u0101\u00b4n\u012b e a Bilal, ma proseguono con litanie sempre meno \"ortodosse\" in cui ci si rivolge a numerose figure di \"jinn\" (spiriti), angeli (\"malayka\") e santi, probabili sostituti di entit\u00e0 legate a culti animisti. Bench\u00e9 ufficialmente malvisti dall'islam ortodosso, gli gnawa sono, in fondo, temuti e rispettati per questa loro capacit\u00e0 di entrare in contatto con forze soprannaturali, e non di rado si fa ricorso a loro anche da parte di famiglie borghesi cittadine di F\u00e8s o Marrakesh, vuoi a scopo terapeutico, vuoi semplicemente a scopo bene-augurante, per esempio durante feste religiose come il \"Mawlid\" (festa della nascita del Profeta).\nLa musica gnawa.\nLa musica che caratterizza le cerimonie gnawa \u00e8 molto ipnotica e capace di indurre uno stato di trance, grazie a suoni bassi e ritmati del \"sintir\" (o \"guembri\"), canti ad antifona, battito di mani e percussione di cembali chiamati \"krakeb\". Musica e danza vengono impiegate per evocare forze spirituali che capaci di estirpare il male, curare malattie della psiche o guarire punture di scorpioni.\nCol tempo, la musica gnawa ha cominciato a destare interesse anche al di fuori della societ\u00e0 tradizionale, ed \u00e8 salita alla ribalta internazionale. Suonatori gnawa si esibiscono ora anche in collaborazione con musicisti di origine non marocchina, come Bill Laswell, Adam Rudolph e Randy Weston. Alcuni tradizionalisti sono scettici riguardo a questa commistione di un genere sacro con musiche dagli scopi pi\u00f9 marcatamente commerciali. Artisti di livello internazionale come Hassan Hakmoun allestiscono oggi costosi spettacoli per turisti che vogliono assaporare un'esperienza di musica e trance gnawa.\nIl figlio dello scrittore algerino Kateb Yacine, Amazigh Kateb ha costituito un gruppo musicale che propone musiche di vario genere, e per segnalare con evidenza la propria origine (nord)africana ha scelto il nome di Gnawa Diffusion."}
{"id": "526354", "revid": "1318658", "url": "https://it.wikipedia.org/wiki?curid=526354", "title": "Arrondissement di Besan\u00e7on", "text": "L\"arrondissement\" di Besan\u00e7on \u00e8 un \"arrondissement\" dipartimentale della Francia situato nel dipartimento del Doubs, nella regione della Borgogna-Franca Contea.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Baume-les-Dames. Nel 2009 il cantone di Pierrefontaine-les-Varans e il cantone di Vercel-Villedieu-le-Camp sono passati all'arrondissement di Pontarlier.\nComposizione.\nL\"arrondissement\" \u00e8 composto da 268 comuni raggruppati in 15 cantoni:"}
{"id": "526361", "revid": "44876", "url": "https://it.wikipedia.org/wiki?curid=526361", "title": "Coppa Italia 1935-1936", "text": "La Coppa Italia 1935-1936 fu la 3\u00aa edizione della manifestazione calcistica. Inizi\u00f2 il 14 settembre 1935 e si concluse l'11 giugno 1936. Il trofeo fu vinto dal , al suo primo titolo.\nIl regolamento prevedeva innanzitutto due turni eliminatori tra le 64 squadre iscritte alla Serie C, suddivise con gli stessi criteri geografici del campionato. Le sedici sopravvissute accedevano ad un terzo turno eliminatorio, a cui partecipavano anche i club della Serie B. A questo punto iniziava la competizione vera e propria, coi sedicesimi di finale dove si incontravano anche le societ\u00e0 di Serie A.\nL'intero torneo si basava sul sistema dei \"replay\" in uso nella Coppa d'Inghilterra: i match si disputavano sul campo di una delle due avversarie (si designava per sorteggio), ma qualora dopo eventuali supplementari nessuno fosse riuscito ad avere la meglio, si sarebbe giocata una gara di ripetizione al campo invertito. La finale fu programmata invece in gara secca sul campo neutro dello Stadio Marassi di Genova.\nLa riduzione del campionato a 16 squadre permise la regolare conclusione del torneo a fine stagione. Alla fine a prevalere fu la squadra del Torino, che ebbe altres\u00ec da regolamento un accesso assicurato alla Coppa dell'Europa Centrale indipendentemente dal proprio piazzamento in campionato.\nSquadre partecipanti.\nDi seguito l'elenco delle squadre partecipanti, ossia tutti i membri del Direttorio Divisioni Superiori.\nPrimo turno eliminatorio.\nCi partecipano le 64 squadre di Serie C divise in quattro gruppi su base geografica, ciascuno di 16 squadre.\nSecondo turno eliminatorio.\nLe otto squadre passate in ogni girone, si incontrano per determinare le quattro squadre da qualificarsi al terzo turno eliminatorio (in totale 16), dove aggiungerebbero alle squadre di Serie B. Inoltre, poich\u00e9 queste ultime sono diciotto, a fronte delle sedici necessarie per il tabellone, ne vengono sorteggiate quattro che disputano un turno di qualificazione.\nTerzo turno eliminatorio.\nIn questo turno entrano in gioco le altre 14 squadre di Serie B non impegnate nelle qualificazioni.\nSedicesimi di finale.\nIn questo turno entrano tutte le 16 squadre di Serie A."}
{"id": "526365", "revid": "123726643", "url": "https://it.wikipedia.org/wiki?curid=526365", "title": "Chiesa di Santa Maria Consolatrice (Roma)", "text": "La chiesa di Santa Maria Consolatrice \u00e8 un luogo di culto cattolico di Roma, situato nella piazza omonima del popolare quartiere di Casal Bertone (Municipio V).\nStoria.\nLa chiesa venne dificata negli anni 1942-1945 su un declivio della collina intorno alla quale sorge il quartiere, e riport\u00f2 numerosi danni durante la costruzione a causa dei bombardamenti alleati su Roma del 1943 e 1944.\nIl 14 luglio 1945, terminati i lavori di costruzione, dalla cappellina esistente da ormai un decennio nell'attiguo palazzo dove i frati della basilica di San Lorenzo fuori le mura officiavano la messa domenicale per i fedeli del quartiere, la venerata immagine di Maria Consolatrice (copia dell'originale esposto nell'omonimo santuario torinese) fu portata in processione nella nuova chiesa.\nLo stesso giorno la chiesa fu benedetta dal vicegerente monsignor Luigi Traglia. La chiesa era stata eretta a parrocchia il 21 maggio precedente con il decreto del cardinale vicario Francesco Marchetti Selvaggiani \"Pastoris vigilantis\", ricavando il territorio parrocchiale da quello della stessa basilica di San Lorenzo che all'epoca si estendeva dal quartiere San Lorenzo fino a Settecamini.\nTitolo cardinalizio dal 1975, in seguito alla morte del primo titolare Joseph Rakotomalala (arcivescovo di Antananarivo), nel 1977 fu nominato cardinale titolare della chiesa di Santa Maria Consolatrice l'arcivescovo di Monaco-Frisinga Joseph Ratzinger, futuro papa Benedetto XVI, che ha sempre mantenuto stretti legami con la parrocchia. Dopo la sua elezione il Papa ha voluto scegliere Santa Maria Consolatrice per la sua prima visita a una parrocchia, il 18 dicembre 2005, seguendo le precedenti visite papali nella parrocchia da parte di papa Paolo VI (1\u00ba marzo 1964) e papa Giovanni Paolo II (1995). Papa Francesco ha visitato la parrocchia il 23 giugno 2019, in occasione della solennit\u00e0 del Corpus Domini.\nDescrizione.\nFra le numerose chiese parrocchiali commissionate a Tullio Rossi dal Vicariato di Roma alla met\u00e0 del XX secolo, quella di Santa Maria della Consolazione \u00e8 tra le pi\u00f9 elaborate: la sua struttura \u00e8 implementata su una pianta basilicale a tre navate, senza transetto, ed \u00e8 caratterizzata da un forte richiamo all'epoca paleocristiana ravvisabile nelle arcate della facciata, nelle tre absidi che si aprono nella parete di fondo, nell'impiego del marmo per la pavimentazione e nel ricorso al mosaico per le principali decorazioni parietali.\nUna scalinata conduce alla facciata della chiesa, costituita da due ordini ove sono inseriti otto archi ciechi, ad imitazione di un nartece con soprastante loggiato: dei cinque della fascia inferiore, tre costituiscono gli ingressi dell'edificio. Il portale centrale \u00e8 arricchito da un mosaico realizzato nel 1975. Vi \u00e8 poi un'iscrizione che ricorda l'edificazione della chiesa: \"Deo uni et trino in hon. B. Mariae V. de Consolatione A.D. MCMXLIV\".\nLe navate sono suddivise da due serie di colonne dipinte a finto marmo rosso e terminanti con semplici basamenti e capitelli dorati. Il soffitto ligneo della navata centrale reca al centro lo stemma di papa Pio XII. L'abside \u00e8 interamente decorata da un grande mosaico di Sergio Selva (1964): al centro sta la figura di Maria circondata da figure di santi e dalla rappresentazione delle citt\u00e0 di Nazaret e Gerusalemme. Un altro mosaico con motivi legati alla vite e ai grappoli d'uva \u00e8 collocato nell'arco trionfale: esso risale al 1980 ed \u00e8 stato realizzato dal frate cappuccino Ugolino da Belluno.\nSull'alta cantoria in controfacciata, caratterizzata dalla forma ad U, si trova l'organo a canne Chichi \"opus 165\", costruito nel 1971. Lo strumento \u00e8 a trasmissione elettrica e dispone di 16 registri; la mostra del corpo fonico \u00e8 costituita da cinque cuspidi di canne di principale dell'ordine dei 12'; la consolle, dotata di due tastiere e pedaliera, \u00e8 a pavimento nell'aula."}
{"id": "526368", "revid": "77358", "url": "https://it.wikipedia.org/wiki?curid=526368", "title": "Northrop T-28", "text": ""}
{"id": "526369", "revid": "287204", "url": "https://it.wikipedia.org/wiki?curid=526369", "title": "Biribissi", "text": "Il biribissi o biribisso \u00e8 un gioco d'azzardo Italiano abbastanza simile alla roulette praticato almeno dal XVII secolo e giocato anche in Francia, come ci ricordano gli studiosi francesi Dominique Kalifa e Georges Darien, dov'\u00e8 chiamato \"biribi\" o \"cavagnole\".\nStoria.\nUna delle prime testimonianze del biribissi si trova in una poesiola scritta da Voltaire nell\"Ep\u00eetre \u00e0 Mme de ***\" (1719):&lt;br&gt;\n\u00ab \"Du biribi la d\u00e9esse infid\u00e8le\"\n\"Sur mon esprit n'aura plus de pouvoir;\"\n\"J'aime encor mieux vous aimer sans espoir,\"\n\"Que d'esp\u00e9rer jour et nuit avec elle.\" \u00bb.\nGiacomo Casanova gioc\u00f2 a biribissi a Genova (clandestinamente, poich\u00e9 nella Repubblica era gi\u00e0 proibito) e nella Francia meridionale negli anni Sessanta del Settecento. L'avventuriero veneziano fece saltare il banco (sostiene senza barare) e subito si insinu\u00f2 che fosse d'accordo con il battitore: questo tipo di truffe erano probabilmente frequenti.\nIn Francia il \"biribi\" fu proibito per legge dal 1837.\nKalifa riporta che il gioco italiano avrebbe dato nome ai bagni penali militari francesi: \"Le terme (biribi) proviendrait d'un jeu de hasard italien, mais il n'appara\u00eet v\u00e9ritablement comme le symbole du bagne militaire qu'en 1861, dans Le 13e Hussards d'\u00c9mile Gaboriau\".\nRegole.\nIl biribissi veniva giocato con un'attrezzatura simile a quella della tombola e con risultati analoghi alla roulette, della quale \u00e8 un precursore: un tavoliere con segnati i numeri da 1 a 70, e un sacchetto con i 70 talloncini corrispondenti. Prima di ogni estrazione, i giocatori puntavano una somma su uno o pi\u00f9 numeri. Chi aveva puntato sul numero che veniva estratto riceveva 64 volte la posta. \nIl gioco \u00e8 noto ancora oggi. Talvolta viene giocato usando le carte del mercante in fiera. In questa variante, si dispongono 36 delle 40 carte di uno dei mazzi in un quadrato 6x6. I giocatori puntano sulle carte cos\u00ec disposte, e l'estrazione avviene usando il secondo mazzo identico. Le puntate possibili, e le possibili vittorie, possono variare. Un esempio \u00e8 il seguente:"}
{"id": "526380", "revid": "33528", "url": "https://it.wikipedia.org/wiki?curid=526380", "title": "Gatto Norvegese della foresta", "text": ""}
{"id": "526381", "revid": "78213", "url": "https://it.wikipedia.org/wiki?curid=526381", "title": "Scano Montiferro", "text": ""}
{"id": "526383", "revid": "339392", "url": "https://it.wikipedia.org/wiki?curid=526383", "title": "Gatto Persiano", "text": ""}
{"id": "526385", "revid": "78213", "url": "https://it.wikipedia.org/wiki?curid=526385", "title": "Santulussurgiu", "text": ""}
{"id": "526389", "revid": "107891239", "url": "https://it.wikipedia.org/wiki?curid=526389", "title": "Gambetto di re", "text": "Il gambetto di re \u00e8 un'apertura di scacchi classica caratterizzata dalle mosse:\nEssa \u00e8 un tentativo di attaccare direttamente il pedone centrale nero senza indebolire il proprio centro. Si tratta, come dice il nome, di un gambetto, in cui il Bianco, per ottenere l'obiettivo, offre del materiale (il pedone in f4) senza la certezza di poterlo riprendere, in cambio della possibilit\u00e0 di occupare le case e4 e d4 con i propri pedoni mentre l'avversario perde tempo a guadagnare il pedone offerto. Anche l'eventuale apertura della colonna f pu\u00f2 portare ad un'attivazione della torre di re in f1 dopo un eventuale arrocco corto. Il piano del Bianco inoltre comporta spesso un attacco precoce ai danni del re nemico: questa caratteristica ne ha fatto nel XIX secolo l'apertura pi\u00f9 comune, giocata ad esempio nella partita detta l'immortale. In seguito, quando \u00e8 stato chiaro che il Nero aveva abbastanza risorse per difendersi, il gambetto \u00e8 stato in parte abbandonato.\nTra i giocatori di punta che in epoca moderna lo hanno adottato, da menzionare David Bron\u0161tejn, Boris Spasskij (che con esso sconfisse Bobby Fischer), Nigel Short e Joseph Gallagher, quest'ultimo considerato il maggiore esperto di questa apertura.\nIl Bianco spesso punta sull'attacco del pedone in f7 per mezzo della torre in f1 dopo l'arrocco, dell'alfiere campochiaro (situato idealmente in c4) e qualche volta del cavallo in g5.\nIl rovescio della medaglia \u00e8 dato dal temporaneo indebolimento dell'ala di re del Bianco e dallo sgombero della diagonale a7-g1, casa su cui si trova il re dopo l'arrocco corto. Generalmente il gambetto di Re conduce a scontri violenti e tatticamente esasperati.\nLe due principali possibilit\u00e0 del Nero sono accettare il pedone offerto con 2...exf4 (\"gambetto di re accettato\") e rifiutarlo in vari modi, continuando con lo sviluppo con 2...Ac5, 2...d6, oppure 2...d5, controgambetto Falkbeer).\nSe il Nero accetta il gambetto, il Bianco prosegue generalmente con 3.Cf3 (gambetto del cavallo di re) oppure 3.Ac4 (gambetto dell'alfiere di re). Sono giocabili, per quanto considerate inferiori, anche 3.Df3 (\"gambetto Breyer\") e 3.d4.\nDopo 3.Cf3 il Nero pu\u00f2 replicare con 3...g5 se vuole tentare di mantenere il pedone di vantaggio (la variante pi\u00f9 diffusa), oppure tentare un contrattacco con 3...Cf6 (\"variante Schallopp\") o 3...d5 (con l'intenzione di rispondere a 4.exd5 con 4...Cf6). Un'altra continuazione \u00e8 3...d6 (variante Fischer), che pu\u00f2 portare per inversione di mosse a posizioni derivanti da 3...g5.\nLa variante 3...g5 porta spesso a continuazioni violente, come il \"gambetto Muzio\". Dopo codice_1 Il Bianco tenta l'attacco al punto debole del Nero, il pedone f7, sacrificando un cavallo per due pedoni. L'avversario deve proteggersi adeguatamente per non incappare in tranelli tattici, molto frequenti nel Muzio. La teoria consiglia al tratto del bianco la risposta codice_2. Teoricamente si prosegue con codice_3 e il bianco \u00e8 in vantaggio."}
{"id": "526397", "revid": "1305772", "url": "https://it.wikipedia.org/wiki?curid=526397", "title": "Nat Adderley", "text": "Fu un musicista jazz, specializzato nei generi hard bop e soul jazz. Era il fratello del sassofonista Julian \"Cannonball\" Adderley.\nBiografia.\nNegli anni cinquanta, Nat Adderly suon\u00f2 nel quintetto del fratello Julian, pi\u00f9 noto come \"Cannonball\", usando prevalentemente la cornetta, e in seguito con Lionel Hampton e con J. J. Johnson. Nel 1959 torn\u00f2 ad unirsi alla formazione del fratello, con cui rimase fino alla sua morte, nel 1975. Nat fu l'autore di diversi standard, tra cui \"Work Song\", \"Jive Samba\", \"The Old Country\" e \"One for Daddy-O\" (contenuto anche nell'LP \"Somethin' Else\") tutti composti per il gruppo di Cannonball.\nDopo la morte del fratello, diresse le proprie formazioni e registr\u00f2 molti album, lavorando, tra gli altri, con famosi musicisti quali Ron Carter, Sonny Fortune, Johnny Griffin, Antonio Hart, e Vincent Herring.\nAlla sua morte, fu sepolto accanto al fratello nel Southside Cemetery di Tampa.\nCuriosit\u00e0.\nA Nat Adderley \u00e8 dedicata la versione 5.4 della piattaforma software WordPress rilasciata il 1 aprile 2020."}
{"id": "526399", "revid": "1700", "url": "https://it.wikipedia.org/wiki?curid=526399", "title": "Nathaniel Adderley", "text": ""}
{"id": "526401", "revid": "287204", "url": "https://it.wikipedia.org/wiki?curid=526401", "title": "Curic\u00f2", "text": ""}
{"id": "526402", "revid": "767487", "url": "https://it.wikipedia.org/wiki?curid=526402", "title": "Ortosia (astronomia)", "text": "Ortosia \u00e8 un piccolo satellite naturale di Giove scoperto nel 2001 da una squadra di astronomi dell'Universit\u00e0 delle Hawaii composta da Scott Sheppard, David Jewitt e Jan Kleyna. L'Unione Astronomica Internazionale le ha attribuito il nome di Ortosia, una delle Ore secondo la mitologia greca, simbolo della Prosperit\u00e0; le Ore erano le figlie di Temi e Zeus (Giove).\nL'oggetto era precedentemente noto mediante la designazione provvisoria S/2001\u00a0J\u00a09.\nParametri orbitali.\nStanti i suoi parametri orbitali, Ortosia \u00e8 considerata un membro del gruppo di Ananke, costituito dai satelliti naturali di Giove irregolari caratterizzati da un moto retrogrado attorno al pianeta, da semiassi maggiori compresi fra i 19,3 e i 22,7 milioni di km e da inclinazioni orbitali prossime ai 150\u00b0 rispetto all'eclittica."}
{"id": "526405", "revid": "287204", "url": "https://it.wikipedia.org/wiki?curid=526405", "title": "Ortosia", "text": ""}
{"id": "526407", "revid": "27723", "url": "https://it.wikipedia.org/wiki?curid=526407", "title": "Orthosie", "text": ""}
{"id": "526408", "revid": "767487", "url": "https://it.wikipedia.org/wiki?curid=526408", "title": "Ferganasaurus verzilini", "text": "Il ferganasauro (Ferganasaurus verzilini) \u00e8 un grande dinosauro sauropode vissuto nel Giurassico medio in un territorio corrispondente all'attuale Kirghizistan.\nRitrovamenti.\nI resti di questo dinosauro sono stati scoperti nel 1966 nella Valle di Fergana (tra Kirghizistan e Uzbekistan) da Nikita Verzilin, un componente della famosa spedizione capitanata da Rozhdestvensky nell'Asia centrale. Tre anni dopo, lo stesso Rozhdestvensky parl\u00f2 del \"sauropode di Fergan\" in un libro divulgativo, e lo soprannomin\u00f2 \"Ferganasaurus\". Fu solo nel 2003, per\u00f2, che Vladimir Alifanov e Alexander Averianov descrissero il materiale, denominandolo \"Ferganasaurus verzilini\" in onore del suo scopritore. La descrizione del ritrovamento, comunque, \u00e8 ancora lungi dall'essere completa.\nL'antenato di tutti i sauropodi evoluti?\nIl ferganasauro \u00e8 noto attraverso uno scheletro incompleto proveniente dal Giurassico medio (Calloviano) della formazione di Balabansai in Kirghizistan. Le ossa scoperte includono due vertebre dorsali, sedici vertebre caudali, la pelvi e ossa delle cosce. Altri resti, come le ossa della mano, sono andati perduti e di essi rimangono solo i disegni fatti negli anni sessanta. Un dente a forma di spatola potrebbe essere riferito all'animale. L'esemplare completo doveva essere lungo circa sedici metri.\nDa quello che pare di capire, il ferganasauro sembrerebbe far parte di un gruppo di sauropodi piuttosto primitivi che tuttavia ha dato origine a tutti i sauropodi evoluti, compresi i grandi gruppi dei diplodocoidi e dei macronaria. \"Ferganasaurus\" \u00e8 molto importante, in sostanza, perch\u00e9 potrebbe essere vicino al diretto antenato di uno di questi gruppi, e sicuramente \u00e8 uno dei pi\u00f9 antichi neosauropodi, anche se mantiene alcune caratteristiche primitive.\nUna mano con due unghioni.\n\u00c8 interessante notare che, dai disegni della \"mano\" andata perduta, \"Ferganasaurus\" sembrerebbe possedere una caratteristica insolita: anzich\u00e9 possedere un artiglio sporgente, come quasi tutti i sauropodi, questo animale era armato con ben due \"speroni\". Un animale simile a \"Ferganasaurus\" \u00e8 \"Jobaria\" del Giurassico medio africano, inizialmente ritenuto una forma relitta del Cretaceo."}
{"id": "526409", "revid": "27723", "url": "https://it.wikipedia.org/wiki?curid=526409", "title": "Orthosie (astronomia)", "text": ""}
{"id": "526410", "revid": "110157", "url": "https://it.wikipedia.org/wiki?curid=526410", "title": "Cattedrale di Lincoln", "text": "La cattedrale di Lincoln (nome originale \"Cathedral Church of the Blessed Virgin Mary of Lincoln\", o in forma abbreviata \"St. Mary's Cathedral\") \u00e8 una cattedrale storica, situata a Lincoln in Inghilterra, sede della diocesi anglicana di Lincoln.\nLa sua torre centrale, di 82 metri, resta fra le pi\u00f9 alte d'Europa tra quelle prive di guglia. Prima del crollo della guglia originale (avvenuto nel 1549), la torre della cattedrale, con i suoi 160 metri, era la pi\u00f9 alta costruzione del mondo, primato che strapp\u00f2, dopo oltre 3800 anni, alla Piramide di Cheope.\n\u00c8 il prototipo completo di architettura gotica inglese; presenta tutti i caratteri distintivi: policromia dei marmi, elevata decorazione delle volte e attenzione al senso orizzontale della composizione. Presenta due transetti di diverse dimensioni e un coro rettilineo tipicamente inglese; suddiviso in due: il coro di Sant'Ugo e il coro degli Angeli. Il coro di Sant'Ugo presenta copertura con le classiche volte a crociera che vengono sdoppiate per creare un effetto di maggiore decorazione. In alzato presenta due ordini di arcate sovrapposte, un ordine di archi trilobati distanziati dalla parete e archi ad ogiva nascosti affiancati alla parete. Il coro degli Angeli \u00e8 decorato con la presenza di rosoni polilobati e profili delle arcate ricchi di modanature. Nella facciata si nota lo sviluppo della partitura orizzontale, si tende a estendere la facciata decorata con nicchie e colonnine arcuate.\nStoria.\nConsacrata nel 1092, \u00e8 stata edificata dal vescovo Remigio su ordine di Guglielmo il Conquistatore.\nLa chiesa ha svolto un ruolo di primo piano nella storia inglese. Un suo vescovo fu tra i firmatari della Magna Carta, di cui una copia originale \u00e8 tuttora conservata nel castello adiacente.\nUniversalmente ammirata come esempio del gotico classico inglese, \u00e8 sopravvissuta nel corso dei secoli a terremoti, incendi e crolli strutturali.\nNel 1141, o forse prima, la cattedrale fu danneggiata da un incendio. Alessandro di Lincoln (Vescovo di Lincoln, 1123-1148) la fece riparare e ingrandire, ma nel 1185 un terremoto ne danneggi\u00f2 nuovamente la struttura.\nQuesta volta tocc\u00f2 a Ugo di Lincoln (Vescovo di Lincoln, 1186-1200) a far cominciare i lavori di ricostruzione della cattedrale nel 1192. \nEgli utilizz\u00f2 uno stile gotico, sostituendo gli originari archi a tutto sesto con archi a sesto acuto.\nAnche se gran parte dei lavori di ricostruzione furono completati nel 1239, essa \u00e8 ancora oggi in fase di ristrutturazione."}
{"id": "526417", "revid": "174925", "url": "https://it.wikipedia.org/wiki?curid=526417", "title": "Fescennini", "text": ""}
{"id": "526419", "revid": "22356", "url": "https://it.wikipedia.org/wiki?curid=526419", "title": "Ferganasaurus", "text": ""}
{"id": "526422", "revid": "76261", "url": "https://it.wikipedia.org/wiki?curid=526422", "title": "Labrador Retriever", "text": ""}
{"id": "526432", "revid": "48344", "url": "https://it.wikipedia.org/wiki?curid=526432", "title": "Video on Demand", "text": ""}
{"id": "526434", "revid": "2730", "url": "https://it.wikipedia.org/wiki?curid=526434", "title": "Oliviero Beha", "text": "Biografia.\nInizi\u00f2 l'attivit\u00e0 di giornalista scrivendo dal 1973 all 1976 per \"Tuttosport\" e \"Paese Sera\", mentre praticava atletica leggera (mezzofondo), e poi come corrispondente da Milano. Aveva due lauree (una in Lettere, con una tesi in Storia Medievale, conseguita in Italia, e l'altra in Filosofia, presa in Spagna); era un tifoso della .\nDal 1976 al 1985 lavora a \"La Repubblica\", come inviato, occupandosi di sport e societ\u00e0, svolgendo inchieste in molte parti del mondo e seguendo le manifestazioni sportive internazionali importanti come le Olimpiadi. Editorialista e commentatore anche politico per \"La Rinascita\", \"Il Messaggero\" e \"Il Mattino\" e poi per \"L'Indipendente\"), nel 1987 inizia la sua attivit\u00e0 televisiva con Andrea Barbato conducendo \"Va' pensiero\", un contenitore culturale in onda su Rai 3 tutte le domeniche.\nAncora per Rai 3, nella stagione 1989-1990, conduce sempre con Barbato, all'interno di \"Fluff\", la \u201c\"Gazzetta dello spot\"\u201d, un'analisi critica del mondo della pubblicit\u00e0. Negli anni seguenti firma, sempre per la Rai, inchieste e speciali televisivi in Italia e all'estero. Ancora per Rai 3, nel 1991, progetta e realizza \u201c\"Un terno al lotto\"\u201d, il primo programma televisivo dove domanda e offerta di lavoro potevano incontrarsi: in due mesi oltre 2.600 persone hanno trovato occupazione grazie alla trasmissione.\nNell'aprile 1992 d\u00e0 vita al programma di servizio \"Radio Zorro\"; dopo tre stagioni di programmazione breve \u2013 venti minuti tutte le mattine trasmesso da Radiouno \u2013 nell'ottobre 1995 la trasmissione si fonde con lo storico programma \u201c3131\u2033 divenendo \"Radio Zorro 3131\" diventa il caso radiofonico dell'anno: oltre 100.000 richieste di intervento piovono in redazione da tutta Italia e nel corso dell'ora e mezza di diretta arrivano in media 300 telefonate.\nAl successo radiofonico, che porta Beha a essere accreditato come uno dei giornalisti pi\u00f9 noti e autorevoli nel panorama italiano della comunicazione, si lega quello televisivo quando dal novembre 1995 al giugno 1996 conduce anche una versione televisiva di successo del programma, \"Video Zorro\", prodotto dalla struttura di \"Videosapere\", in onda tutti i giorni, dalle 13:35 alle 13:55, su \"Rai 3\". Entrambe le trasmissioni vennero cancellate dalla dirigenza \"Rai\".\nDal giugno 1996 al luglio 1997 conduce \"Attenti a quei tre\", trasmissione del palinsesto notturno della Rai dedicata ai problemi della giustizia, in onda su \"Rai 1\" e \"Rai 3\" con tre appuntamenti settimanali. Dal settembre 1998 conduce giornalmente \"Radioacolori\" su \"Radio Uno\", e poi \"Beha a colori\" fino al settembre 2004. Ancora una volta le trasmissioni vengono chiuse dalla dirigenza Rai, e Beha rimasto senza compiti in azienda decide di far causa all'azienda per demansionamento.\n\u00c8 stato docente universitario presso l'ateneo di Valle Giulia nel corso triennale di architettura e arredamento d'interni in sociologia.\nAutore di testi teatrali rappresentati, in stagione e festival, di numerosi saggi e di raccolte di poesie, che hanno vinto diversi premi. Nel novembre 2007 e successivamente vanno in scena \"VolevoesserePasolini.com\" e \"Italiopoli\". \u00c8 stato editorialista in riviste a diffusione internazionale nonch\u00e9 relatore in convegni prestigiosi sul linguaggio, la comunicazione, l'ambiente, le istituzioni, lo sport. Ha scritto per \"l'Unit\u00e0\" tra il 2005 e il 2008 mentre nel 2009 ha avviato una collaborazione come editorialista del \"Fatto Quotidiano\" di cui \u00e8 cofondatore.\nA causa di un tumore al pancreas, muore a Roma il 13 maggio 2017 all'et\u00e0 di 68 anni. Lascia la moglie, Rosalia, e tre figli, Germana, Manfredi e Saveria.\nPremi e riconoscimenti.\nPi\u00f9 volte premiato come giornalista, Oliviero Beha \u00e8 anche autore di testi teatrali rappresentati, di numerosi saggi e di raccolte di poesie, che hanno ottenuto diversi riconoscimenti, come \"All'ultimo stadio\" (Selezione Bancarella), \"Anni di cuoio\" (Premio Chianciano), \"Inverso\" (Selezione Viareggio, Premio Biella), \"Ripercussioni\" (Premio Capua-Mediterraneo), \"Meteko\" (Premio Laudomia Bonanni)."}
{"id": "526437", "revid": "37332746", "url": "https://it.wikipedia.org/wiki?curid=526437", "title": "Cremonese", "text": ""}
{"id": "526443", "revid": "121595615", "url": "https://it.wikipedia.org/wiki?curid=526443", "title": "Vaporetto", "text": "Il vaporetto \u00e8 un'imbarcazione tipicamente usata a Venezia come mezzo di trasporto pubblico; infatti, data la particolare conformazione della citt\u00e0, sono utilizzati i canali navigabili in mancanza di strade.\nStoria.\nIl primo vaporetto varato nella laguna di Venezia fu il \"Regina Margherita\" nell'anno 1881 dalla societ\u00e0 Compagnie des bateaux Omnibus francese, con questo evento nacque il trasporto pubblico a Venezia.\nNel 1890 alla societ\u00e0 francese subentra la SVL (Societ\u00e0 Veneta Lagunare) poi Acni (Azienda Comunale per la Navigazione Interna) quindi Acnil (Azienda Comunale di Navigazione Interna Lagunare) ed infine Actv (Azienda del Consorzio Trasporti Veneziano) dal 1978.\nAttualmente la quasi totalit\u00e0 dei vaporetti veneziani appartiene alla societ\u00e0 a capitale pubblico Actv, che gestisce il trasporto pubblico della citt\u00e0 sia di terraferma che lagunare. L'ampia flotta Actv oltre ai vaporetti comprende motoscafi, battelli foranei, motonavi e motozattere.\nCaratteristiche.\nNonostante tutti i vaporetti montino motori diesel, \u00e8 rimasto il nome di quando ancora viaggiavano a vapore.\nIntrodotti in citt\u00e0 a fine Ottocento i vaporetti si caratterizzano per essere imbarcazioni a ponte unico, aperti a prua, con plancia nel corpo centrale, in posizione lievemente o totalmente appruata.I modelli pi\u00f9 antichi presentavano una plancia rialzata per consentire di ricavare al disotto della stessa i locali macchine contenenti le caldaie-vapore e spesso in estate erano completamente aperti sia a prua che a poppa. I mezzi attualmente in circolazione presentano invece un'ampia cabina a poppavia della plancia, destinata ai passeggeri, oltre ad alcuni posti a sedere all'aperto a prua (sistemazione, quest'ultima, che \u00e8 assente nei mezzi pi\u00f9 moderni) e a volte anche a poppa.\nInnovazioni.\nNell'ultimo decennio a Venezia sono state introdotte nuove unit\u00e0, note come Serie 90, che generano un minor spostamento d'acqua. Tale sviluppo \u00e8 stato necessario per limitare il moto ondoso che logora le fondazioni della citt\u00e0 lagunare. L'unico difetto da imputare a tali mezzi \u00e8 la minor stabilit\u00e0 rispetto alle unit\u00e0 di vecchia concezione. Sempre l'azienda veneziana ha in dotazione un'unit\u00e0 elettrica e fa parte di un consorzio, il WHALE, per lo sviluppo di unit\u00e0 navali ad idrogeno.\nInfine, nelle sistemazioni pi\u00f9 moderne si \u00e8 ricorsi spesso alla propulsione azimutale, con un aumento delle capacit\u00e0 evolutive dei mezzi, ma con una parallela riduzione della stabilit\u00e0 di rotta.\nMotonavi a Venezia.\nLe motonavi sono in servizio nella Laguna Veneta da oltre un secolo per i collegamenti pubblici tra Venezia e le isole maggiori della laguna nord, il Lido e il collegamento tra Pellestrina e Chioggia. Anche queste imbarcazioni fanno parte della flotta Actv e la maggior parte \u00e8 in grado di trasportare fino 1.000-1.200 persone mentre altre unit\u00e0 hanno una minor capacit\u00e0, fino a 500 persone. Le unit\u00e0 portano i nomi delle isole della laguna, di alcune citt\u00e0 storiche e, pi\u00f9 recentemente, nomi di famosi vedutisti. Di seguito, l'elenco parziale delle unit\u00e0:\nDue Motonavi gemelle, \"Lido II\" e \"Rialto II\", che da molti anni sono state radiate, fino a poco tempo fa erano visibili a terra, in un cantiere di Chioggia.\nQuattro delle motonavi tuttora in servizio fanno parte di una serie 4LI di imbarcazioni gemelle, introdotte nel 1935, che durante la guerra non ebbero una buona sorte: la motonave Altino venne ritrovata, affondata, nel porto di Marsiglia; la motonave Aquileia, anch'essa affondata, venne recuperata a Livorno. La terza della serie \u00e8 la Concordia, la quarta l'Eraclea, trasformata negli anni 60 da propulsione monoelica a bielica e utilizzata per un breve periodo e solo d'estate nel collegamento via mare Venezia - Punta Sabbioni. \nClodia e Adria sono attualmente distaccate all'Azienda di trasporto di Taranto e utilizzate all'interno del Mar Piccolo e del Mar Grande. \nLa pi\u00f9 recente, del 1999, \u00e8 la Sandra Z. (Sandra Zennaro, dal nome del primo Capitano di sesso femminile, prematuramente scomparso), dotata di un nuovo sistema propulsivo azimutale e priva quindi di timoni: non ha goduto di particolare fortuna nei primi anni di attivit\u00e0, a causa di numerosi inconvenienti tecnici che si sono susseguiti, coinvolgendola anche in alcuni incidenti. In considerazione dei costi di esercizio e della manutenzione necessaria, l'azienda ha indetto una gara d'appalto per la costruzione di nuovi motobattelli foranei con elevata capacit\u00e0 di carico (pi\u00f9 di 400 persone), i quali andranno a sostituire progressivamente le motonavi attualmente in servizio.\nFuori da Venezia.\nNei primi del 1900 esisteva una linea di vaporetti, sempre gestita dalla SVL (Societ\u00e0 Veneta Lagunare), che collegava Portogruaro a Caorle con fermata intermedia a Concordia Sagittaria lungo il corso del fiume Lemene, poi sostituita dal trasporto su gomma.\nSi chiama vaporetto anche la navetta fluviale, inaugurata nel 2012, che collega il centro storico di Lione con il quartiere Confluence, navigando sulla Saona. Il modello del natante \u00e8 dichiaratamente ispirato alle omonime imbarcazioni veneziane.\nA Genova e zone limitrofe, i battelli turistici che effettuano gite e servizio di linea lungo la costa vengono anche chiamati vaporetti."}
{"id": "526446", "revid": "18323", "url": "https://it.wikipedia.org/wiki?curid=526446", "title": "Fascennini", "text": ""}
{"id": "526447", "revid": "713714", "url": "https://it.wikipedia.org/wiki?curid=526447", "title": "Monti Ernici", "text": "I Monti Ernici sono una breve catena montuosa di origine tettonica del Subappennino laziale, che si estende in direzione est-ovest ed \u00e8 delimitata a nord dai Monti Cantari e dalla valle dell'Aniene, ad est dalla valle del Liri, a sud ed a ovest, dalla Valle del Sacco.\nDescrizione.\nCostituiscono con il loro spartiacque il confine naturale tra il Lazio e l'Abruzzo con versanti conseguentemente esposti ad ovest (pi\u00f9 articolati e meno ripidi) e ad est (pi\u00f9 diretti e ripidi). Le cime sono alte mediamente 2000 metri, la pi\u00f9 alta \u00e8 quella del Monte del Passeggio (2064\u00a0m) seguito dal Pizzo Deta (2041\u00a0m), Monte Fragara (2006\u00a0m) e Monte Ginepro (2004\u00a0m) costituenti nel loro insieme il massiccio meridionale (Gruppo Pratelle - Prato di Campoli).\nIl massiccio settentrionale (Campocatino - Monna - Rotonaria) si presenta pi\u00f9 continuo nei crinali formando un'unica lunga dorsale che da Campocatino (1800\u00a0m) culmina con il Monte Pozzotello (1995\u00a0m), Monte Ortara (1900\u00a0m), Monte Monna (1952\u00a0m), Monte Fanfilli (1952\u00a0m) e Monte Rotonaria (1750\u00a0m). Ad ovest l'ultima cima della catena \u00e8 considerata il Monte Scalambra, presso Roiate e Serrone. Sul versante orientale abruzzese \u00e8 posta la riserva naturale di Zompo Lo Schioppo nel territorio del comune di Morino.\nComuni.\nI Comuni interessati dai Monti Ernici sono:"}
{"id": "526448", "revid": "125832689", "url": "https://it.wikipedia.org/wiki?curid=526448", "title": "Montiferru", "text": "Il Montiferru \u00e8 una subregione della Sardegna centro-occidentale, che prende il nome dal massiccio di origine vulcanica omonimo. La massima elevazione \u00e8 quella del monte Urtigu ().\nAspetti geologici.\nConformazione attuale.\nIl complesso vulcanico, spento da pi\u00f9 di un milione di anni, era caratterizzato da eruzioni la cui lava nell'incedere fin\u00ec per creare nuove terre sia a est, con il vasto altopiano di Abbasanta, caratterizzato da terreni basaltici, sia a ovest fino alla fascia costiera.\nUn'ulteriore testimonianza visibile di questa attivit\u00e0 vulcanica eruttiva \u00e8 data dalle scogliere di basalto del litorale dell'area. Il massiccio del Montiferru ha un'estensione di circa ed \u00e8 tra i pi\u00f9 importanti edifici vulcanici dell'isola.\nIl territorio del massiccio non presenta pi\u00f9 i tipici fenomeni di vulcanesimo secondario, ma l'area \u00e8 ricca di acque sorgive che vanno ad alimentare gli affluenti del rio Mannu.\nLa costa del Montiferru \u00e8 quasi completamente alta e frastagliata, con pochi approdi e abitati.\nSecondo osservazioni basate sull'area di territorio di origine basaltica intorno al massiccio, il vulcano doveva raggiungere un'altezza di circa 1600-1700 metri s.l.m..\nLa successiva erosione degli agenti atmosferici ha ulteriormente contribuito a trasportare le rocce a fondovalle in un raggio di circa .\nOrigine.\nOsservando il paesaggio si notano le scure rocce basaltiche, la trachite, i grigi duomi fonolitici, le ignimbriti a composizione riolitica e riodacitica, le andesiti, le tefriti e le basaniti testimonianza dei processi vulcanici che hanno plasmato questa montagna dall'Oligocene fino a 1,6 milioni di anni fa.\nLa prima attivit\u00e0 vulcanica si ha tra Oligocene e Miocene ed \u00e8 connessa a un sistema arco-fossa di tipo giapponese. La Sardegna con la Corsica nell'Oligocene - circa 30 Ma - si trova connessa al margine europeo Franco-Catalano e davanti a essa si trova un vecchio oceano con crosta oceanica fredda, densa e vecchia. Proprio queste caratteristiche della crosta oceanica causarono la sua subduzione al di sotto del margine europeo (sotto Sardegna e Corsica) formando sistemi Horst-Graben. Tra Sardegna e Corsica (parte pi\u00f9 esterna) e versante franco-catalano (parte interna) si form\u00f2 un bacino di retroarco (Mare Balearico e Mare di Sardegna) subito sommerso dalle acque dei mari: Sardegna e Corsica si staccarono dall'Europa, tirate dalla crosta oceanica che subduceva e si inabissava sotto di esse, trascinandole in una rotazione massima di 60\u00b0, in senso antiorario, fino alla loro posizione attuale, raggiunta 15 milioni di anni fa, nel Langhiano (Miocene). \nIl motore principale di questi eventi fu l'orogenesi alpina che in Sardegna (ma non solo) caus\u00f2 la formazione di sistemi Horst-Graben formanti la cosiddetta \"Fossa Sarda\", un'enorme depressione di origine tettonica che si estende dal Golfo dell'Asinara fino al Golfo di Cagliari, per 220 chilometri di lunghezza e circa 30 di larghezza. La fossa sarda \u00e8 il bacino di intra-arco ospitante tanti vulcani: da piccoli (per esempio Furtei) a grandi (Montiferru Arci e Arcuentu). Questa fossa \u00e8 stata riempita da sedimenti marini di origine carbonatica (ben visibili in questa subregione nelle scogliere calcaree fossilifere di C\u00f9glieri), e da prodotti vulcanici e piroclastici (nel Montiferru ignimbriti riolitiche e riodacitiche pi\u00f9 andesiti organizzate in colate).\nTerminata questa prima fase la crosta oceanica ha variato il suo angolo di immersione nella litosfera: vennero a mancare le condizioni necessarie per far proseguire la rotazione di Sardegna e Corsica dunque quindi si apr\u00ec una nuova spaccatura tra Sardegna e Calabria con quest'ultima che prosegu\u00ec la sua rotazione fino alla sua posizione attuale. Tra Sardegna e Calabria si form\u00f2 quindi un nuovo bacino di retroarco, il mar Tirreno Meridionale, cess\u00f2 l'attivit\u00e0 vulcanica nella Sardegna Occidentale e si form\u00f2 un nuovo arco vulcanico che \u00e8 tutt'ora attivo: si tratta delle Eolie, di Ischia, del Vesuvio e dei Campi Flegrei. Nella Sardegna meridionale si riattivarono le faglie a basso angolo della vecchia \"Fossa Sarda\": riprese lo sprofondamento del graben e si form\u00f2 il Campidano, una pianura di origine tettonica limitata a nord dal Montiferru, a sud dal Golfo di Cagliari, a ovest dall'Horst Arburese-Iglesiente-Sulcitano e a est dall'Horst della Marmilla-Trexenta-Parteolla-Sarrabus. Connessa a questo quadro geodinamico si ha una nuova fase vulcanica, essenzialmente alcalina, non connessa a una subduzione, con un minimo composizionale fonolitico nel Montiferru e uno acido nel Monte Arci (rioliti e daciti). L'attivit\u00e0 vulcanica plio-pleistocenica del Montiferru riattiv\u00f2 molti dei crateri attivi durante le prime fasi oligo-mioceniche; incominci\u00f2 circa 5 milioni di anni fa, ebbe una fase di attivit\u00e0 vulcanica veramente intensa (climax) a 3,6 milioni di anni fa e una fase finale a circa 1,6 milioni di anni fa, con le ultime eruzioni dell'apparato vulcanico di Sant'Imbenia, nel territorio di C\u00f9glieri. Tra 3,2 e 2,8 milioni di anni fa si formarono tra gli elementi pi\u00f9 distintivi del paesaggio Montiferrino: i duomi fonolitici e trachitici delle cime del Montiferru: il pi\u00f9 grande di tutti Rocca Freari (690 m), dominante l'altopiano basaltico di Sessa. Oltre ai duomi le fonoliti e le trachiti si misero in posto anche sotto forma di colate, insieme alle tefriti; le colate e i duomi furono tagliati successivamente dai filoni hawaiitici e alcalibasaltici attraversanti tutto il Montiferru Centrale. Questi dicchi, chiamati in sardo Traessarzas (rocce che tagliano, attraversano), sono lunghi chilometri, spessi circa mezzo metro e sono ricchi di xenoliti gabbrici, noritici e peridotitici (gli ultimi staccati dal mantello e portati in superficie dai basalti).Gli xenoliti peridotitici, ampiamente studiati, sono rocce del mantello terrestre e sono stati di grande importanza per la comprensione delle caratteristiche petrochimiche del mantello europeo. Sono connessi al Montiferru anche gli altopiani di Campeda e Abbasanta pi\u00f9 il Monte Sant'Antonio di Macomer.\nTra i sedimenti recenti, che poggiano sulle vulcaniti o sono presenti come deposito alluvionale sulla costa, si evidenziano i depositi ghiaiosi, formati essenzialmente da ciottoli vulcanici e del basamento cristallino sardo; i depositi costieri di sabbie (ben visibili in alcuni tratti della spiaggia di Porto Alabe, borgata marina di Tresnuraghes) e le imponenti dune sabbiose di origine eolica di Is Arenas, segnanti il confine con il Sinis. Non mancano le mineralizzazioni di calcedonio, quarzo, olivina, piombo, ma soprattutto ematite.\nAspetti antropici.\nLa presenza dell'uomo, seppur limitata come la bassa densit\u00e0 abitante/km\u00b2 dimostra, \u00e8 evidente e si percepisce come egli abbia sempre avuto rapporti molto stretti con la montagna, in un paesaggio che nasce da complesse vicende geologiche. Il nome \"Montiferru\" deriva proprio dalla presenza di una miniera di ferro nel territorio del massiccio, segno dell'operosit\u00e0 nella ricerca delle risorse, che per\u00f2 non sempre sono state utilizzate oculatamente.\nIl disboscamento di lontana memoria dovuto alla necessit\u00e0 di spazi per il pascolo e l'agricoltura \u00e8 stato poi seguito da quello pi\u00f9 recente dei primi decenni dell'Ottocento per le politiche di sfruttamento intraprese dai Savoia per la fabbricazione di traversine per le ferrovie piemontesi. Enorme minaccia \u00e8 rappresentata dagli incendi boschivi, causa quasi esclusivamente dell'azione umana, che spesso colpiscono la zona privando l'area di ettari di macchia e anche di bosco.\nA parte queste eccezioni, gli abitanti della zona hanno sempre utilizzato le risorse nel rispetto della natura, ma ancora molto pu\u00f2 essere fatto per contribuire al mantenimento e ancora di pi\u00f9 alla valorizzazione, ai fini non solo turistici, dell'ambiente.\nDella presenza umana fin dai tempi pi\u00f9 antichi restano numerose tracce, dagli splendidi nuraghi alle tombe dei giganti, alle domus de janas; dell'epoca punica e romana, con i resti di citt\u00e0 e terme; del periodo medioevale, con le chiese romaniche e i castelli, fino ai segni di quella che forse \u00e8 stata una delle caratteristiche particolari del Montiferru: la civilt\u00e0 agro-industriale, che sfruttando l'energia dei corsi d'acqua port\u00f2 alla costruzione di mulini e gualchiere.\nVarie vicende quali la diminuzione delle risorse naturali, la necessit\u00e0 di migliori condizioni di vita e principalmente l'assenza di una adeguata politica del lavoro, portarono decine di migliaia di persone nel corso dell'ultimo secolo a emigrare dall'area del Montiferru verso l'Europa, le Americhe, l'Australia e l'Italia.\nGli abitanti, le nuove generazioni e i turisti, apprezzano non solo la natura e l'ambiente ma anche le tradizioni, alcune delle quali si sono conservate nel tempo tramandando la cultura derivante dalla poesia di improvvisazione, dai \"cantadores\", espressione del canto popolare, arti che videro un fiorire di esponenti fin da tempi antichi, quali Sebastiano Moretti, Antonio Piludu, Sebastiano Curcu, Giovanni Deiola. Oggi \u00e8 pi\u00f9 popolare il canto polivocale a Tenores, effettuato spesso da gente comune del luogo nelle feste popolari, il canto a chitarra e il classico ballo sardo in costume tipico.\nClima e risorse idriche.\nIl clima della zona \u00e8 influenzato dalla vicinanza del mare e dalla disposizione delle montagne, si pu\u00f2 quindi definire mediterraneo sub-umido, specie a ridosso dei rilievi montuosi, con precipitazioni concentrate soprattutto in inverno e in primavera. Sulla costa il clima \u00e8 decisamente mediterraneo, con punte di temperatura massima che possono superare i 40 gradi d'estate e minime che d'inverno scendono non di rado anche sotto lo zero. Nelle zone pi\u00f9 elevate ci sono talvolta notevoli escursioni termiche tra il giorno e la notte soprattutto in primavera e in autunno.\nIl Montiferru \u00e8 caratterizzato dalla presenza di cospicue riserve idriche, sia superficiali sia sotterranee. I motivi di tale abbondanza sono legati alla posizione del massiccio e alla sua conformazione geologica. L'area viene infatti colpita dai venti umidi provenienti dal mare, in particolare dal maestrale, che giunge frontalmente dalla valle del Rodano, nella Francia meridionale, caricandosi di umidit\u00e0 nel suo tragitto sopra il mare. Queste condizioni determinano nella zona forti precipitazioni, tanto che alla quota sommitale del monte Urtigu la piovosit\u00e0 media annua supera i , agli appena 450 metri di Cuglieri supera gli e a Tresnuraghes si mantiene attorno ai annui. Ogni inverno sono abbastanza frequenti le nevicate, con il manto nevoso che per\u00f2 riesce a mantenersi qualche giorno solo nelle cime pi\u00f9 elevate. Sono inoltre abbondanti le cosiddette \"precipitazioni occulte\", legate a fenomeni di condensazione notturna, che incrementano notevolmente la quantit\u00e0 di acqua disponibile.\nL'abbondanza delle sorgenti, e quindi il mantenimento dell'acqua anche nella stagione pi\u00f9 secca, \u00e8 invece direttamente legata alla costituzione geologica della montagna, costituita quasi esclusivamente di rocce vulcaniche che sono tanto pi\u00f9 permeabili a seconda della presenza o meno di fessurazioni e dall'ampiezza delle stesse, andando ad alimentare i solitamente piuttosto grandi bacini sotterranei, falde acquifere che danno origine a sorgenti tra le quali si evidenziano le sorgenti di Sant'Antioco, vicine a Scano Montiferro, tra le pi\u00f9 grandi della Sardegna, con una portata d'acqua che, in inverno e in primavera, raggiunge i 200 litri al secondo.\nSono almeno due i principali corsi d'acqua che si generano nel massiccio: il riu di Mare Foghe che dopo si getta nello stagno di Cabras e il riu Mannu di Scano di Montiferro che ha una lunghezza di .\nNella met\u00e0 luglio del 2021, il territorio \u00e8 stato colpito da imponenti incendi, che ne hanno danneggiato gran parte della superficie. Si stima che pi\u00f9 di 20 mila ettari di terreno siano andati bruciati e pi\u00f9 di un miliardo di euro andati persi. Gli incendi di origine dolosa sono partiti il 23 luglio in una zona di campagna del Bonarcadese che, complice il grande caldo e il vento di scirocco hanno aumentato esponenzialmente le fiamme. Il fuoco \u00e8 stato spento completamente solo il 5 agosto grazie al cambio del vento che da Scirocco \u00e8 diventato Maestrale.\nFlora.\nIl Montiferru \u00e8 caratterizzato da un'inconsueta variet\u00e0 di specie, distribuite in diversi ambienti vegetali, frequentemente compenetrati tra loro e legati alle diverse quote. Si passa dalla vegetazione costiera alla macchia mediterranea, non tralasciando gli oliveti e i frutteti, per finire con le leccete e i pini di recente rimboschimento.\nLa foresta primordiale del Montiferru era costituita da lecci secolari gi\u00e0 nel Settecento, ma che nel secolo successivo furono tagliati durante quel dissennato disboscamento che priv\u00f2 la Sardegna di oltre 500.000 ettari di bosco. La lecceta domina la fascia di territorio oltre i 400 metri s.l.m. e fino ai 900 circa, non di rado interrotta da aree destinate al pascolo nelle quali la mano dell'uomo ha inciso sullo sviluppo di alberi e piante con i tagli e gli incendi boschivi. Al leccio si accompagnano in misura minore la quercia, la roverella, il lentisco, il corbezzolo, il pero selvatico, il tasso e poche ma fitte formazioni di agrifogli, strappati miracolosamente al taglio indiscriminato e che oggi, alti decine di metri, si ergono non lontano da Scano Montiferro e a Santu Lussurgiu in zona Sos Olostriches (che significa appunto Gli Agrifogli). \nNell'area compresa fra Funtana Longa e Cravedu vegetano anche Aceri Montani.\nLa lecceta \u00e8 spesso resa quasi inaccessibile dalle specie lianose, quali rovi, clematide, caprifoglio, salsapariglia, edera e tamaro, mentre le rocce sono a volte punteggiate da licheni e, oltre una certa quota, perennemente ricoperte dal muschio.\nPer quanto riguarda il sottobosco si evidenziano specie quali ciclamino, alloro, polipodio, finocchio selvatico, biancospino, peonia, digitale, lillatro, belladonna, pungitopo e rare orchidee selvatiche.\nNelle zone sommitali, a causa principalmente dello sferzante vento di maestrale, resistono solo erbe basse quali borracina, capelvenere, elicriso, gariga e timo, non mancando comunque qualche sparuto albero letteralmente piegato dal vento.\nNelle zone meno impervie scendendo verso il mare la fa da padrona la cosiddetta macchia bassa con mirto, ginestra, rosmarino, gigaro, asfodelo, cisto, euforbia, siepi di fico d'India, erica, tamerici e olivastri. Le zone tra Cuglieri, Scano Montiferro e Sennariolo sono ricoperte da oliveti, mentre i vigneti sono comuni nei terreni pi\u00f9 vicini alla costa; impiantati dall'uomo sono anche il castagno, l'acero, il fico e la quercia da sughero. Superfici olivate si estendono anche sul versante meridionale del massiccio, nei territori comunali di Seneghe e Bonarcado.\nNelle coste sabbiose sono presenti le specie psammofile quali il ravastrello e la calcatreppola, alle quali segue il cardo e la gramigna delle spiagge che concorre a consolidare il sistema dunale di Is Arenas la cui zona \u00e8 caratterizzata dalla presenza di una vastissima pineta artificiale costituita da varie specie di pino, impiantata negli anni cinquanta per contrastare l'avanzata delle sabbie, verso la strada statale e le zone interne.\nPurtroppo dal 23 al 31 luglio del 2021 la flora e la fauna sono state minacciate da un incendio di spropositate dimensioni, che ha abbracciato i territori dei comuni di Bonarcado, Santu Lussurgiu, Scano Montiferru, Sennariolo, Cuglieri soprattutto, e oltre il Montiferru stesso Sindia, Tresnuraghes, Sagama, Flussio, Macomer.\nFauna.\nSe dal punto di vista vegetale la pianta simbolo della subregione \u00e8 il leccio, da quello animale \u00e8 senza dubbio il cinghiale, poco visibile ma le cui tracce si notano ovunque. Durante il giorno infatti il suide non abbandona i suoi impenetrabili rifugi: la notte invece, protetto dall'oscurit\u00e0, incomincia le sue scorribande a caccia di ghiande e tuberi non disdegnando di invadere i terreni coltivati e gli orti. Facile da incontrare \u00e8 poi la volpe, che girovaga nella macchia a caccia di topi, rettili e lepri. Il canide \u00e8 altres\u00ec cacciato dagli agricoltori e dai pastori per la sua inclinazione a danneggiare le colture e a cacciare le greggi. Molto comune nel Montiferru era la lepre sarda, diminuita negli ultimi decenni a scapito del coniglio selvatico, pi\u00f9 prolifico e che necessita di spazi minori. L'ambiente \u00e8 abitato dal riccio, insettivoro che predilige le zone cespugliose, mentre i carnivori sono rappresentati dalla donnola e dalla martora, che cacciano nella lecceta pi\u00f9 impervia e che in casi estremi possono andare in cerca di cibo fin dentro i centri abitati. Difficilissimo da osservare \u00e8 il gatto selvatico: anch'esso, raramente, si avvicina ai centri abitati e pu\u00f2 addirittura incrociarsi con gatti comuni; flessuoso, ottimo cacciatore, preda conigli, roditori e piccoli volatili.\nPresenti in misura molto esigua (a causa soprattutto di caccia e incendi boschivi) il muflone, il cervo sardo e il grifone, reintrodotti da qualche decennio nella zona di Pabarile, in territorio di Santu Lussurgiu. Oggi questi animali sono inseriti in habitat differenti, infatti il cervo con molta fortuna si pu\u00f2 avvistare nei boschi pi\u00f9 fitti mentre il muflone predilige le zone sommitali battute dal vento.\nTra i volatili \u00e8 presente l'avvoltoio, \"spazzino\" per eccellenza delle campagne, la cornacchia grigia, la poiana, il gheppio, il falco pellegrino; pi\u00f9 a bassa quota troviamo l'habitat ideale di uccelli come l'upupa, la ghiandaia, il tordo, il pettirosso, l'allodola, il cuculo, il corvo, il venturone e vari passeriformi. Tra i rapaci notturni si evidenziano il barbagianni, la civetta e l'assiolo, quest'ultimo solito cantare nelle notti estive. Diversa \u00e8 la popolazione degli uccelli nelle coste basse e nelle falesie del Montiferru: tra i pi\u00f9 interessanti la berta maggiore, la berta minore, il gabbiano reale, il gabbiano corso, molto raro, il cormorano, il colombo e il gruccione.\nTra i rettili, che si possono incontrare specie vicino ai corsi d'acqua, predominano il colubro, volgarmente chiamato \"biscia\", e altri serpenti non velenosi quali la natrice dal collare e il biacco. Gli anfibi sono rappresentati dal rospo, dalla raganella e dal discoglosso sardo.\nStrade e vie di comunicazione.\nL'arteria principale del Montiferru \u00e8 la Strada statale 292 Nord Occidentale Sarda, a carreggiata unica, che ha recentemente beneficiato nei pressi di Cuglieri di una circonvallazione che evita l'ingresso nel centro abitato, velocizzando i tempi di percorrenza complessivi e l'accesso alle campagne dell'area costiera. Altre importanti artiere sono la Strada provinciale 78 che collega Scano Montiferro al comune di Macomer e la Strada provinciale 19 che collega Santu Lussurgiu a Cuglieri attraversando il cuore della lecceta; strada che, inerpicandosi tra tornanti fino a quote elevate, \u00e8 teatro dell'annuale cronoscalata automobilistica.\nCuriosit\u00e0.\nSulla sommit\u00e0 di Monte Urtigu alla quota di metri, Alberto La Marmora piazz\u00f2 un segnale trigonometrico. Da questa cima riusciva a scorgere l'isola dell'Asinara a 108 chilometri di distanza in linea retta e la Sella del Diavolo e la Torre di San Pancrazio di Cagliari a 120 chilometri di distanza.\nViceversa, da osservazioni notturne dalla torre di San Pancrazio riusciva a scorgere una lanterna ad acetilene accesa sulla cima di Monte Urtigu o col cannocchiale il suo stesso segnale.\nMonte Urtigu \u00e8 in realt\u00e0 un toponimo errato: il nome corretto della cima \u00e8 Su Mullone (ovvero Mucchio di Pietre), mentre il vero Monte Urtigu (\"Monte Sughero\", per via delle sue rocce fratturate longitudinalmente) si trova a in linea d'aria, segnato sulle cartine IGM come una cima di m s.l.m. in zona \"S'Alonia\"."}
{"id": "526450", "revid": "830939", "url": "https://it.wikipedia.org/wiki?curid=526450", "title": "Carmina triumphalia", "text": "I Carmi trionfali () sono una delle forme preletterarie appartenenti alla letteratura latina. Essi sono caratterizzati dall'utilizzo del verso e dall'oralit\u00e0; infatti non venivano trascritti, ma solamente recitati. Gli unici esempi conosciuti sono stati tramandati grazie ad alcuni autori, che li hanno citati nelle loro opere.\nDurante la cerimonia del trionfo un corteo formato dalle massime autorit\u00e0 romane, dal generale vittorioso e dai suoi soldati sfilava dalla Porta Triumphalis al Campidoglio. In questa occasione, i legionari romani improvvisavano tali carmina.\nQuesti canti erano il risultato dell'unione di frasi di lode verso il comandante vincitore assieme a frasi di scherno. Infatti i soldati, approfittando dell'atmosfera festosa e permissiva, non si limitavano ad elogiare il loro comandante, ma ne facevano oggetto di ilarit\u00e0, prendendolo in giro. La funzione di tali carmina era quella di moderare l'esaltazione del successo mediante lo scherno e non suscitare superbia nel condottiero vittorioso celebrato.\nPoich\u00e9 con questi canti si derideva il trionfatore, i Carmi trionfali sono considerati dei Fescennini.\nAgli studiosi questa pratica \u00e8 parsa sorprendente, vista la grande disciplina e il rigore che vigeva in tutti gli aspetti della societ\u00e0 romana e soprattutto in ambiente militare.\nTra i \"Carmina triumphalia\" giunti fino a noi abbiamo quelli che i soldati cantarono durante il trionfo di Cesare. A riportarlo \u00e8 lo storico Svetonio, in un carmen in cui si fa allusione all'omosessualit\u00e0 di Cesare.\nUn altro esempio di carmen, ancora riferito a Giulio Cesare, \u00e8 quello trascritto dai biografi dello stesso condottiero e recitato in occasione della vittoria sui Galli riportata nel 46 a.C. In questi due versi i soldati scherzano sulla calvizie del loro comandante, di cui evidenziavano soprattutto aspetti legati alla vita sessuale e al modo, alquanto discutibile, di gestire il denaro."}
{"id": "526459", "revid": "7336", "url": "https://it.wikipedia.org/wiki?curid=526459", "title": "Carmina Triumphalia", "text": ""}
{"id": "526460", "revid": "339392", "url": "https://it.wikipedia.org/wiki?curid=526460", "title": "Valentina Tereshkova", "text": ""}
{"id": "526462", "revid": "121635261", "url": "https://it.wikipedia.org/wiki?curid=526462", "title": "Difesa russa", "text": "La difesa russa \u00e8 un'apertura di scacchi classica.\nDeriva dalle mosse:\n\u00c8 chiamata anche difesa Petrov o Petroff perch\u00e9 fu analizzata nell'Ottocento dal russo Aleksandr Petrov.\nLa difesa russa si basa sull'idea di non perdere tempo nella difesa del pedone e5 attaccato, imitando il Bianco nello sviluppo e contrattaccando sul pedone e4. In realt\u00e0, dopo un'eventuale cattura del Bianco (3. Cxe5), il Nero non procede subito alla cattura del pedone e4, ma anzi preferisce prima allontanare il cavallo con 3. ...d6; solo allora riprende il materiale temporaneamente ceduto. Questo ha la sua ragione nel fatto che il Nero, poich\u00e9 muove sempre dopo l'avversario, non pu\u00f2 imitarlo indefinitamente senza cadere in svantaggio: a un certo punto, infatti, sar\u00e0 il Bianco a poter realizzare un attacco efficace per primo. Ad esempio:\nIl Bianco pu\u00f2 anche non catturare il pedone in e5, continuando lo sviluppo con 3. d4 (variante Steinitz o anche 'variante moderna', pur essendo la variante 3. Cxe5 tuttora la pi\u00f9 giocata).\nDopo 3. Cxe5 d6 il Bianco pu\u00f2 decidere di non ritirare il cavallo giocando 4. Cxf7 (gambetto Cochrane); ma la teoria giudica poco corretto questo sacrificio, pur essendo stato giocato qualche volta anche ad alto livello, per es. da Veselin Topalov e Nigel Short.\nFra i campioni che hanno adottato spesso la difesa russa, da citare Pillsbury, Marshall, Qosimjonov e pi\u00f9 recentemente Vladimir Kramnik e Fabiano Caruana, entrambi ritenuti tra i massimi esperti di questa difesa; anche Anatolij Karpov l'ha adottata in molte partite.\nCollegamenti esterni.\n "}
{"id": "526464", "revid": "339392", "url": "https://it.wikipedia.org/wiki?curid=526464", "title": "Cosenza Calcio Srl", "text": ""}
{"id": "526468", "revid": "1543377", "url": "https://it.wikipedia.org/wiki?curid=526468", "title": "Gambetto", "text": "Il gambetto \u00e8 un'apertura di scacchi caratterizzata dal sacrificio di uno o pi\u00f9 pedoni, nella prima fase della partita, in cambio del guadagno di spazio e tempi per lo sviluppo. Il gambetto usato per difendersi da un'altra azione di gambetto si chiama controgambetto (es. controgambetto Albin).\nIl termine deriva dall'italiano del Cinquecento, epoca nella quale queste aperture furono teorizzate per la prima volta, e significa \"sgambetto\", nel senso metaforico di \"trappola\", \"agguato\". Dall'italiano il vocabolo \u00e8 poi passato in quasi tutte le lingue europee.\nIl giocatore che sceglie di giocare un gambetto vuole ottenere un vantaggio immediato nell'attivazione delle proprie forze, con la prospettiva di essere il primo ad attaccare; per questo \u00e8 disposto a sacrificare uno o anche due pedoni, senza la certezza assoluta di riuscire in seguito a recuperarli, puntando a creare minacce decisive contro il re avversario o contro i suoi pezzi pi\u00f9 importanti.\nDall'altro lato, l'avversario pu\u00f2 generalmente decidere se accettare il gambetto, guadagnando il materiale offerto, o rifiutarlo, proseguendo con lo sviluppo. Nel primo caso si creano subito posizioni sbilanciate, solitamente taglienti dal punto di vista tattico-combinativo, in cui il giocatore che ha sacrificato tenta di accelerare al massimo il proprio sviluppo approfittando dei tempi persi dall'altro durante la cattura dei pedoni offerti; nel secondo, la partita assume un carattere pi\u00f9 tranquillo, in quanto lo sbilanciamento dovuto allo squilibrio materiale non si verifica ed entrambi i contendenti procedono normalmente all'attivazione delle rispettive forze.\nTra i pi\u00f9 famosi gambetti ricordiamo il gambetto di re, il gambetto di donna e il gambetto Evans."}
{"id": "526472", "revid": "547992", "url": "https://it.wikipedia.org/wiki?curid=526472", "title": "Gian Piero Ventura", "text": "Biografia.\nOriginario del quartiere genovese di Cornigliano, ha un fratello, Enrico.\nil 1\u00ba giugno 2016 si \u00e8 sposato con Luciana Lacriola, conosciuta quando allenava il , nella Cattedrale di San Sabino a Bari; testimoni dello sposo sono stati il presidente del Urbano Cairo e l\u2019inviato di \"Striscia la notizia\" Jimmy Ghione.\nCarriera.\nGiocatore.\nCresciuto calcisticamente nelle giovanili della , senza riuscire ad approdare in prima squadra, ha militato quasi esclusivamente in Serie D. Ha giocato un anno con la , passando poi all' (squadra allora neopromossa in Serie C per la stagione 1970-1971). Con i siciliani \u00e8 restato per un quadriennio (un anno in Serie C e tre in Serie D), totalizzando 9 presenze in serie C. Si \u00e8 poi trasferito alla per due anni e infine alla per un altro biennio, concludendovi la sua carriera di giocatore.\nAllenatore.\nEsperienze in giro per l'Italia.\nHa iniziato ad allenare nella , prima come allenatore delle giovanili, poi come vice-allenatore. Ha poi guidato in Interregionale l'Albenga e, nel 1981, il Rapallo Ruentes. In seguito ha allenato l', ottenendo una promozione dall'Interregionale e successivamente un 5\u00ba posto in Serie C2 nel 1985-1986 con in squadra Luciano Spalletti; l'esperienza si \u00e8 conclusa all'improvviso nel luglio del 1986, quando ha lasciato la squadra chiavarese per lo , a tre giorni dall'inizio del ritiro.\nLo Spezia lo ha esonerato dopo la partita con il , sostituito da Sergio Carpanesi. Nei due anni successivi ha seduto sulla panchina della in Serie C1, retrocedendo al secondo anno. Nel 1989 \u00e8 stato chiamato dalla , all'epoca militante nel CND dopo il fallimento del 1988; qui Ventura ha svolto la professione di allenatore in parallelo a quella di insegnante di educazione fisica in una scuola superiore di Pistoia. Abbinando un bel gioco a buoni risultati, Ventura ha condotto gli arancioni al secondo posto, seguito l'anno successivo dal primo posto e dalla promozione in Serie C2. Al terzo anno, Ventura si \u00e8 congedato dalla Pistoiese con un quarto posto ex aequo con il , a ridosso del secondo posto valevole per la promozione in C1. Nella stagione 1992-1993 \u00e8 stato sulla panchina del , in Serie C1, mancando per pochi punti il salto di categoria in Serie B, piazzandosi al 4\u00ba posto.\nLa prima panchina in Serie B gliel'ha offerta il nella stagione 1994-1995, ma \u00e8 stato esonerato dopo solo due giornate, e richiamato a stagione in corso si dimette.\nLecce.\nIl 1\u00ba luglio 1995 firma con il che militava in Serie C1. Il tecnico genovese conduce i salentini fino alla doppia promozione dalla Serie C1 alla Serie A.\nNella stagione 1997-1998, in Serie B, guida il alla promozione in A. Fa il suo esordio in massima serie nella stagione 1998-1999. A questa esperienza fa seguito, tra alti e bassi, quelle alla guida di , , ancora Cagliari, (tornando ad allenare in Serie C1) e . Nel dicembre del 2006 subentra all'esonerato Massimo Ficcadenti alla guida del , ultimo in Serie B: grazie a una grande rimonta, conduce la squadra giallobl\u00f9 a giocare i play-out per la permanenza nella serie cadetta, dovendo per\u00f2 soccombere contro lo .\nNel giugno del 2007 si accorda con il , neopromosso in Serie B, per la stagione 2007-2008, portandolo, con Gianluca Petrachi come direttore sportivo, ai play-off. Dopo un tormentato cambio di propriet\u00e0, viene confermato per la stagione 2008-2009, ma il 19 aprile 2009 viene esonerato dopo quattro sconfitte consecutive, nonostante una tranquilla posizione in classifica. Alla fine della stagione il Pisa retroceder\u00e0, tra la contestazione generale dei tifosi.\nBari.\nIl 27 giugno 2009 \u00e8 ingaggiato come allenatore dal , in sostituzione di Antonio Conte. Durante la conferenza stampa di presentazione, svoltasi il 30 giugno 2009, dichiara di allenare \"per libidine\", guadagnandosi in questo modo l'appellativo di \"Mister Libidine\" affibbiatogli dalla tifoseria biancorossa. Nel campionato 2009-2010 il di Ventura si dimostra una delle squadre rivelazione del torneo coniugando bel calcio e risultati positivi, chiudendo al 10\u00ba posto a quota 50 punti (record in serie A per i pugliesi). \u00c8 anche l'anno del lancio di alcuni giovani promesse come Bonucci e Ranocchia, che a fine stagione entreranno a far parte del giro della nazionale italiana.\nL'anno 2010-2011 vede nuovamente Ventura allenatore della squadra barese. Dopo la prima vittoria al San Nicola contro la , il Bari sembra proiettato a seguire le orme della stagione precedente, ma dopo aver sconfitto alla quinta gara d'andata il ha inizio una serie di sconfitte e d'infortuni che faranno precipitare il Bari alle ultime posizioni di classifica. I pugliesi si ritrovano alla 24\u00aa giornata di Serie A all'ultimo posto in classifica a 14 punti, a 9 punti dalla zona salvezza. A seguito di questa situazione negativa, il 10 febbraio 2011 Ventura viene esonerato e gli subentra Bortolo Mutti, che per\u00f2 non riuscir\u00e0 a evitare la retrocessione in Serie B dei galletti.\nTorino.\nNella stagione 2011-12 allena il Torino, conducendolo al ritorno in Serie A con una giornata di anticipo. L'annata 2012-13 \u00e8 ancora positiva per i granata, che ottengono la salvezza sempre al penultimo turno. Nel 2013-14 fa persino meglio, portando la squadra al settimo posto con i gol della coppia formata da Ciro Immobile e Alessio Cerci. In questo campionato, esattamente l'8 dicembre 2013, festeggia le 100 panchine con il club grazie alla vittoria contro la Lazio. Complice l'esclusione del Parma dalle coppe europee, i granata vengono ammessi all'Europa League 2014-15. A livello individuale, il tecnico disputa la sua miglior stagione in termini di classifica: sono infatti 57 i punti conquistati in 38 giornate.\nIl ritorno della formazione in Europa coincide con il suo esordio nelle manifestazioni continentali. Il 22 febbraio 2015 taglia il traguardo delle 100 partite in massima serie alla guida dei granata, cogliendo un pari (1-1) contro la Fiorentina. Quattro giorni dopo, in coppa, vince per 3-2 sul campo dell'Athletic Bilbao: prima di quel momento, nessun club italiano aveva mai espugnato il San Mam\u00e9s. Viene eliminato negli ottavi dallo Zenit San Pietroburgo. Il 26 aprile 2015 riporta il Torino a vincere il derby dopo vent'anni, battendo la Juventus per 2-1. Con 3 punti in meno rispetto all'anno precedente, chiude il campionato in nona posizione. Il 16 dicembre successivo, in un'altra stracittadina, supera Luigi Radice per numero di partite consecutive in panchina: 194. L'incontro viene vinto dai bianconeri, per 4-0. Concluso il campionato al dodicesimo posto, risolve consensualmente il proprio contratto con il Torino per diventare il nuovo selezionatore della nazionale italiana. Lascia il club con un record negativo, ovvero le 8 sconfitte in 9 stracittadine.\nNazionale italiana.\nAncor prima che il abbia inizio, viene annunciato dalla FIGC come successore di Antonio Conte quale commissario tecnico della nazionale italiana. Esordisce il successivo 1\u00ba settembre, perdendo in amichevole al San Nicola di Bari (1-3) contro la . Nelle qualificazioni al la nazionale di Ventura chiude il proprio girone al secondo posto, perdendo con la lo scontro diretto del Bernab\u00e9u di Madrid per la vetta; il piazzamento obbliga l'Italia a disputare i play-off, in cui \u00e8 abbinata alla meno quotata .\nPersa di misura la partita di andata in terra scandinava, gli azzurri pareggiano a reti bianche nella gara di ritorno al Meazza di Milano, fallendo cos\u00ec l'ingresso al mondiale: \u00e8 una \"d\u00e9b\u00e2cle\" che non si verificava dal 1958 e che ha rappresentato il punto pi\u00f9 basso del calcio italiano da 60 anni a quella parte. Pesantemente contestato sia per il fallimento sportivo, sia per la decisione di non dimettersi dall'incarico, Ventura viene infine esonerato dalla FIGC il 15 novembre 2017, due giorni dopo l'eliminazione.\nChievo.\nIl 10 ottobre 2018, in seguito all'esonero di Lorenzo D'Anna, Ventura raccoglie l'incarico di allenatore per il , tornando quindi ad allenare in Serie A dopo due stagioni. Dopo tre sconfitte nelle prime tre partite, ottiene il primo punto l'11 novembre pareggiando 2-2 in casa contro il . Dopo aver annunciato le dimissioni nell'immediato postpartita contro i felsinei, due giorni pi\u00f9 tardi risolve consensualmente il contratto che lo legava ai clivensi.\nSalernitana.\nIl 30 giugno 2019 firma un accordo annuale con la Salernitana, in Serie B. Ottiene la prima vittoria il 24 agosto 2019 contro il allo Stadio Arechi. Conduce la squadra al decimo posto finale, mancando per due punti la qualificazione ai play-off, con un bilancio di 14 vittorie, 10 pareggi e 14 sconfitte. Il 1\u00ba agosto 2020 annuncia le proprie dimissioni.\nRitiro.\nIl 12 novembre 2021, a un anno e mezzo dall'ultima esperienza in panchina, annuncia il proprio ritiro come allenatore.\nStatistiche.\nStatistiche da allenatore.\nClub.\n\"In grassetto le competizioni vinte.\""}
{"id": "526473", "revid": "125476249", "url": "https://it.wikipedia.org/wiki?curid=526473", "title": "Clearance", "text": "La clearance di un organo o capacit\u00e0 di smaltimento, in fisiologia, \u00e8 la capacit\u00e0 di un organo di depurare da una sostanza nell'unit\u00e0 di tempo. \n\u00c8 una portata volumetrica (volume per unit\u00e0 di tempo), quindi si esprime in campo medico nelle unit\u00e0 di misura tradizionali di mL/min, mentre nel Sistema Internazionale fisico si misura in mm^3/s .\nLa clearance del corpo umano verso la maggior parte delle sostanze assorbite si suddivide in ordine di importanza nella somma della clearance renale, della clearance epatica, e della clearance polmonare. \nPer molti farmaci viene indicata con clearance la clearance \"renale\", cio\u00e8 la capacit\u00e0 del rene di smaltire il farmaco: si parla propriamente di clearance renale o clearance plasmatica renale. \nOgni sostanza ha una particolare clearance renale, che dipende dalle sue caratteristiche di filtrazione. \nLa clearance \u00e8 funzione di:\nQuesta misura farmacocinetica pu\u00f2 essere rappresentata con degli studi di cinetica chimica. Si pu\u00f2 affermare, in linea generale, che:\nDefinizione.\nLa clearance renale \u00e8 \"la quantit\u00e0 di liquido (in mL) filtrata dal sangue che viene depurata dal rene nell'unit\u00e0 di tempo\" o \"la quantit\u00e0 di plasma ripulita in funzione del tempo\". \nBisogna specificare che si tratta di un valore virtuale e che \u00e8 teoricamente scorretto parlare di \"plasma ripulito\", poich\u00e9 il rene non rimuove completamente una sostanza dal flusso renale totale.\nLa clearance dipende da molteplici fattori. Considerando il rene o una macchina per l'emodialisi essa dipende da:\nLa sua definizione viene ricavata dal modello matematico descritto dall'equazione differenziale del decadimento esponenziale: \nformula_1\nin cui, per il caso della clearance:\nDall'equazione (1) segue che formula_3 \u00e8 una derivata della concentrazione rispetto al tempo, o in altre parole la variazione in ogni istante di tempo (t) della sostanza.\nDerivazione.\nIl calcolo del volume di plasma depurato da una certa sostanza x \u00e8 una applicazione del principio di conservazione della massa, secondo il quale la quantit\u00e0 di sostanza rimossa dal plasma (Qf) deve essere uguale alla quantit\u00e0 di sostanza allontanata con le urine (Qe).\nSapendo poi che, per il principio di diluizione, una quantit\u00e0 di sostanza \u00e8 data dal prodotto fra la concentrazione della stessa (Cx) e il volume (V) nel quale \u00e8 disciolta \n\u00e8 possibile riscrivere come l'uguaglianza tra due prodotti:\ndove \nVu \u00e8 il flusso urinario, Ux la concentrazione della sostanza nell'urina, Px la concentrazione della sostanza nel plasma e Vp il volume di plasma depurato nell'unit\u00e0 di tempo (flusso plasmatico depurato), che altro non \u00e8 che CLx.\nOra risolvendo per Vp avremo:\nSolitamente l'unit\u00e0 di misura utilizzata per la clearance in campo medico \u00e8 il millilitro al minuto (ml/min)\nSulla clearance di una sostanza influisce molto il comportamento che questa ha rispetto ai fenomeni di filtrazione, riassorbimento e secrezione.\nSostanze utilizzate.\nPoich\u00e9 alcune sostanze vengono diversamente depurate dal sangue, in alcuni casi la loro misurazione si presta al calcolo della velocit\u00e0 di filtrazione glomerulare (di seguito VFG) e del flusso plasmatico renale (di seguito FPR).\nIn particolare, sostanze organiche come l'inulina, vengono esclusivamente filtrate e pertanto la loro concentrazione nelle urine serve a stimare la VFG.\nSostanze che, invece, vengono prima filtrate e poi totalmente secrete, venendo cos\u00ec del tutto eliminate dal sangue, come il paramminoippurato (di seguito PAI), permettono il calcolo del FPR.\nSaturabilit\u00e0.\nPoich\u00e9 i processi di riassorbimento e secrezione sono il prodotto dell'azione di sistemi di trasporto molecolari che possono andare incontro a saturazione, le sostanze totalmente riassorbite, come il glucosio, non vengono riassorbite del tutto. Similmente, le sostanze totalmente secrete, come il PAI, non vengono pi\u00f9 secrete del tutto. Per entrambi questi tipi di sostanza, quindi, pi\u00f9 la loro concentrazione aumenta oltre la soglia di saturazione (soglia renale), pi\u00f9 la loro clearance si avvicina a quella di una sostanza esclusivamente filtrata. Poich\u00e9 per basse concentrazioni il glucosio viene completamente riassorbito, avr\u00e0 una Clearance uguale a 0. Tuttavia, come gi\u00e0 detto, per alte concentrazioni il glucosio non \u00e8 completamente riassorbito e la sua Clearance avr\u00e0 un valore maggiore di 0, che tende al valore della VFG. Il Pai invece per basse concentrazioni avr\u00e0 clearance uguale al FPR, per alte concentrazioni invece la clearance avr\u00e0 un valore minore rispetto all'FPR e che tende al VFG.\nClearance osmolare e dell'acqua libera.\nLa clearance osmolare \u00e8 il volume di plasma liberato da tutti i soluti osmoticamente attivi nell'unit\u00e0 di tempo.\nLa clearance dell'acqua libera \u00e8 la differenza tra l'ammontare di acqua escreta con le urine nell'unit\u00e0 di tempo (o flusso urinario) e la clearance osmolare. Questa misura indica quindi se si sta producendo un volume urinario maggiore del volume di plasma depurato oppure il contrario, cio\u00e8 se si sta perdendo acqua o se c'\u00e8 ritenzione idrica.\nCalcolo.\nLa formula per il calcolo della clearance osmolare ricalca quella precedente per il calcolo della clearance di una singola sostanza:\nDove Vu \u00e8 il volume di urina prodotto nell'unit\u00e0 di tempo, Uosm \u00e8 l'osmolarit\u00e0 della stessa e Posm \u00e8 l'osmolarit\u00e0 del plasma.\nLa clearance dell'acqua libera \u00e8 quindi esprimibile con una sottrazione. I passaggi successivi mostrano come a determinare la positivit\u00e0 o la negativit\u00e0 della clearance dell'acqua libera sia essenzialmente la differenza di concentrazione dei soluti tra le urine ed il plasma.\nCome mostra il numeratore della frazione\ne quindi si sta perdendo acqua in eccesso, viceversa si ritiene acqua:\nClearance come parametro farmacocinetico.\nLa clearance \u00e8 un parametro farmacocinetico che descrive l'eliminazione irreversibile di un farmaco dalla circolazione sistemica. Pu\u00f2 essere riferita al sangue intero o al plasma (clearance del sangue intero o clearance plasmatica). La clearance totale o sistemica \u00e8 la somma di tutte le clearance degli organi deputati all'eliminazione: Clearance totale= clearance renale + clearance epatica + clearance altri organi. Per i piccoli farmaci, la clearance totale \u00e8 data dalla somma della clearance renale ed epatica; par i farmaci biotecnologici, peptidi o ricombinanti, \u00e8 importante la clearance degli altri organi perch\u00e9 l'eliminazione pu\u00f2 avvenire dappertutto. Per esempio, molecole quali l'eritropoietina (PM=34kDa) o il GH (growth hormone), vengolo degradati in amminoacidi mediante ubiquitinazione (complesso ubiquitina-proteasoma) o mediante lisosomi."}
{"id": "526475", "revid": "114064185", "url": "https://it.wikipedia.org/wiki?curid=526475", "title": "Curva di raffreddamento", "text": "Una curva di raffreddamento \u00e8 una linea su di un grafico che rappresenta la transizione dello stato della materia, solitamente da gas a solido o da liquido a solido. L'asse-x (orizzontale) rappresenta il tempo, mentre l'asse-y (verticale) rappresenta la temperatura. Queste curve trovano largo impiego in chimica e in fisica, e possono essere applicate (in modo fuorviante) alla materia sia per descriverne il riscaldamento, sia il raffreddamento.\nDescrizione.\nQuesti grafici sono utili perch\u00e9 mostrano chiaramente i fenomeni di transizione dello stato della materia. Per spiegare questo dovremo usare l'acqua come esempio. Per prima cosa partiamo con un contenitore sigillato pieno di vapore, le molecole si muovono ad alta velocit\u00e0, dato che la temperatura si aggira intorno ai 150 \u00b0C. Mentre misuriamo la temperatura del gas che si raffredda rapidamente, possiamo vedere che la temperatura scende ad un ritmo che \u00e8 tipico del calore specifico del vapore; fino a quando non raggiunge i 100 \u00b0C, quando la temperatura rimane costante nonostante si continui a togliere calore al sistema. Dopo che si \u00e8 formata una certa quantit\u00e0 di acqua liquida la temperatura riprende a scendere, in modo proporzionale al calore specifico dell'acqua, e non pi\u00f9 del vapore, (i due calori specifici sono differenti), finch\u00e9 la temperatura non torna a stabilizzarsi nuovamente, stavolta a 0 \u00b0C. Una volta completata anche questa transizione di fase, la temperatura ricomincia a scendere.\nLa spiegazione sta nel fatto che fasi differenti della materia corrispondono a diversi livelli energetici. Il vapore a 100 \u00b0C ha la stessa temperatura, ma possiede un'energia termica molto maggiore dell'acqua liquida a 100 \u00b0C. Lo stesso vale per la transizione da acqua a ghiaccio a 0 \u00b0C. Questo perch\u00e9 le molecole di acqua sono molto pi\u00f9 libere di muoversi ed espandersi come gas piuttosto che come liquido, e questa libert\u00e0 di movimento significa che c'\u00e8 una maggiore energia cinetica associata ad ogni molecola, ed \u00e8 questa energia che viene trasferita durante la transizione di fase - spiegando perch\u00e9 l'energia apparentemente scompare quando bolliamo l'acqua."}
{"id": "526478", "revid": "123773020", "url": "https://it.wikipedia.org/wiki?curid=526478", "title": "Planargia", "text": "La Planargia (\"Pian\u00e0lza\" o \"Pran\u00e0rza\" in sardo), \u00e8 una sub-regione della Sardegna nord-centro-occidentale compresa tra la bassa valle del fiume Temo e il versante settentrionale del Montiferru, all'interno della Provincia di Oristano e in piccola parte nella Provincia di Nuoro.\nGeografia antropica.\nLa Planargia, che deve il suo nome all'andamento sostanzialmente altopianeggiante del territorio, trovandosi a nord-ovest del massiccio del Montiferru, pu\u00f2 considerarsi a sua volta una sub-regione del Logudoro. Il centro abitato principale \u00e8 Bosa, una delle sette citt\u00e0 regie della Sardegna.\nNella Planargia si parla la variante dialettale sarda pi\u00f9 prossima al cosiddetto Logudorese letterario (insieme al distretto di Bonorva a nord-est). Tuttavia, trovandosi geograficamente appena pi\u00f9 vicina ad Oristano che a Sassari, \u00e8 amministrativamente separata dalle altre sub-regioni del Logudoro.\nLa Planargia \u00e8 caratterizzata da un clima caldo e secco in estate, mentre in inverno prevalgono temperature fresche e una notevole umidit\u00e0, dovuta alla sua esposizione ai venti di libeccio: questo particolare microclima rende i suoi colli ideali per la coltivazione del vino Malvasia soprattutto nel territori vicini a Modolo Tresnuraghes e Magomadas, seppur facenti parte per la maggior parte del comune di Bosa.\nMolto diffusa risulta essere anche la pastorizia specialmente nelle campagne di Suni, Bosa e Montresta."}
{"id": "526479", "revid": "1538923", "url": "https://it.wikipedia.org/wiki?curid=526479", "title": "Diaftoresi", "text": "La diaftoresi (dal greco \"diaphthor\u00e0\", \"distruzione\") in geologia \u00e8 il metamorfismo regressivo o retrogrado (perci\u00f2 talora chiamato anche retrometamorfismo) che subiscono nell'epizona le rocce che sono gi\u00e0 state sottoposte a un metamorfismo di pi\u00f9 elevata intensit\u00e0 nella mesozona o nella catazona. La roccia che viene cos\u00ec a formarsi viene definita anche diaftorite."}
{"id": "526487", "revid": "1656773", "url": "https://it.wikipedia.org/wiki?curid=526487", "title": "Bona Sforza", "text": "Figlia del duca di Milano Gian Galeazzo e di Isabella d'Aragona, fu la seconda moglie del re Sigismondo I (1518), diventando cos\u00ec regina consorte di Polonia e granduchessa di Lituania.\nBona era nipote di Bianca Maria Sforza, che nel 1493 aveva sposato l'imperatore Massimiliano I. Alla morte della madre Isabella nel 1524, Bona le succedette nei titoli di duchessa di Bari e principessa di Rossano, e divenne pure pretendente a nome della famiglia Brienne al Regno di Gerusalemme.\nBiografia.\nInfanzia e formazione.\nBona nacque il 2 febbraio 1494 a Vigevano, da Gian Galeazzo Sforza, erede legittimo del Ducato di Milano e Isabella d'Aragona, figlia del re Alfonso II di Napoli. Bona non aveva ancora compiuto un anno quando rimase orfana del giovane padre, forse avvelenato dallo zio Ludovico il Moro, il quale, gi\u00e0 suo reggente durante la minore et\u00e0, prese il potere assumendo il titolo di duca di Milano. Sua moglie Beatrice d'Este assunse il titolo di duchessa di Milano trasferendo alla vedova Isabella d'Aragona il suo titolo di duchessa di Bari. Isabella, con le figlie Ippolita e Bona, si allontan\u00f2 dalla corte milanese nel 1500, quando comprese che i suoi tentativi di far riconoscere i diritti del figlio Francesco Maria Sforza erano vani.\nA Napoli e a Bari Bona ricevette un'educazione accurata e versatile, com'era d'uso presso le corti rinascimentali. Il suo precettore principale fu un umanista e poeta, Crisostomo Colonna, membro dell'Accademia Pontaniana, che nel campo letterario s'ispirava alle opere del Petrarca, ed in assenza del Colonna, ebbe come precettore (1503) Antonio De Ferrariis, medico della madre Isabella d'Aragona. Ma la formazione della sua personalit\u00e0 fu curata soprattutto dalla madre, che si preoccup\u00f2 anche di procurare un matrimonio vantaggioso per la figlia e utile per gli interessi della dinastia: nel 1518, a ventiquattro anni, testimone la cugina Vittoria Colonna, Bona sposava a Napoli nel Castel Capuano il re di Polonia Sigismondo I, vedovo cinquantunenne di Barbara Z\u00e1polya.\nRegina di Polonia.\nIl 3 febbraio del 1518 Bona Sforza part\u00ec insieme al suo seguito dal porto di Manfredonia. A guidare questo viaggio fu Prospero Colonna, nobile condottiero che commission\u00f2 anche la stesura del racconto sul viaggio, scritto dal napoletano Colantonio Carmignano, conosciuto all'epoca come Partenopeo Suavio.\nRaggiunta la Polonia, Bona fu incoronata a Cracovia, dove risiedeva la corte nella quale la regina diffuse la cultura rinascimentale italiana. In politica estera ella persegu\u00ec una politica di prestigio: nel 1525 la Polonia riusc\u00ec a fare della Prussia una sua tributaria, nel 1533 stipul\u00f2 un trattato di pace con l'Impero Ottomano, intrattenne relazioni amichevoli con la Lituania, che nel 1569 si unificher\u00e0 con la Polonia, e con la Francia, in funzione antimperiale, per premunirsi da eventuali politiche espansioniste degli Asburgo e, nello stesso tempo, nel 1543 fece sposare il figlio Sigismondo Augusto con la principessa Elisabetta d'Asburgo. Intrattenne anche relazioni amichevoli con la Spagna, a motivo dei suoi interessi nel Ducato di Bari.\nAll'interno Bona tese a rafforzare il potere reale, organizzando alla corte un proprio partito nonch\u00e9 accumulando una notevole quantit\u00e0 di latifondi. Combatt\u00e9 il potere dei nobili allo scopo di fare della Polonia un moderno Stato assolutista, sull'esempio della Francia, della Spagna e dell'Inghilterra: poich\u00e9 ai nobili era affidato il compito di eleggere il nuovo re, nel 1530, quando era ancora vivo il padre Sigismondo, fece incoronare l'unico figlio Sigismondo Augusto, appena decenne, senza richiedere l'approvazione della nobilt\u00e0, in modo da farle intendere che la successione al trono doveva seguire la linea dinastica. I nobili ottennero solo la promessa che nel futuro nessuna incoronazione avrebbe avuto luogo durante la vita del re e senza approvazione della Dieta dei nobili, il \"Sejm Walny\".\nLa politica religiosa.\nOttenute le necessarie dispense papali e con il consenso di Sigismondo, fu lei a scegliere i vescovi, tratti dalla nobilt\u00e0, purch\u00e9 servissero con fedelt\u00e0 il sovrano. Era un modo per assicurarsi i servigi di vescovi meno fedeli alle direttive di Roma e pi\u00f9 devoti alla causa dello Stato polacco, oltre che un sistema per sottrarre potere alla nobilt\u00e0, che cerc\u00f2 di dividere contrapponendo alla piccola nobilt\u00e0 che controllava la Dieta la grande aristocrazia del Senato.\nIn Polonia la popolazione non seguiva un'unica confessione religiosa: oltre a una maggioranza cattolica, vi erano ortodossi, cristiani armeni e musulmani a Oriente, luterani a Nord, ebrei, e piccoli gruppi di calvinisti e di antitrinitari, questi ultimi giunti soprattutto dall'Italia per sfuggire alle persecuzioni. Formalmente, Bona era cattolica ma non \u00e8 certo se fosse realmente devota a questa confessione come a qualunque altra: al suo confessore, il francescano Francesco Lismanini, fece dono dei \"Sermoni\" di Bernardino Ochino, il generale dei cappuccini fuggito dall'Italia prima in Svizzera e poi in Germania, e il Lismanini, precettore del figlio Sigismondo Augusto, insegnava le \"Istituzioni\" di Calvino e fin\u00ec per aderire apertamente al calvinismo. Il medico di Bona Sforza era poi quel Giorgio Biandrata che al tempo era, almeno apparentemente, cattolico, ma divenne un aperto antitrinitario.\nI rapporti col figlio Sigismondo II.\nDopo la morte di Elisabetta, avvenuta nel 1545, nel 1547 il figlio Sigismondo spos\u00f2, a insaputa sua e della Dieta polacca, Barbara Radziwi\u0142\u0142, appartenente a una famiglia della nobilt\u00e0 lituana, la quale evidentemente non aveva alcun peso politico nel panorama europeo, un matrimonio che, visto sotto l'aspetto degli interessi dinastici e nazionali, sembrava dimostrare l'immaturit\u00e0 politica del giovane re. Bona stava invece progettando il suo matrimonio con Anna d'Este, figlia del duca Ercole e soprattutto di Renata, strettamente imparentata con la famiglia reale francese per essere figlia di Luigi XII, un matrimonio che avrebbe potuto favorire i suoi sforzi di insediare sul trono di Ungheria la figlia Isabella e che avrebbe rafforzato i suoi interessi in Italia.\n\u00c8 per\u00f2 possibile che Sigismondo avesse intenzionalmente evitato un matrimonio d'interesse, in coerenza coi propri principi morali: si sa che nella sua biblioteca vi erano libri di Calvino e di Erasmo da Rotterdam. Di quest'ultimo possedeva in particolare la \"Institutio principis christiani\" nella quale, tra l'altro, l'umanista olandese condannava i matrimoni stipulati dai regnanti per perseguire i propri interessi politici: \u00abI principi dovrebbero rifuggire dalle alleanze straniere e soprattutto dal contrarre matrimoni fuori dai loro confini. Che senso pu\u00f2 avere un accordo per il quale un matrimonio cambia a un tratto un irlandese in un sovrano delle Indie o fa di un siriano un re d'Italia? Oltre tutto, i matrimoni regali non garantiscono la pace. L'Inghilterra aveva concluso un'alleanza matrimoniale con la Scozia e tuttavia Giacomo V invase l'Inghilterra\u00bb.\nNemmeno la Dieta dei nobili approv\u00f2 il matrimonio, e cerc\u00f2 di far recedere Sigismondo dal passo compiuto, attraverso il ripudio o, in alternativa, abdicando, oppure ancora privando la moglie dei suoi diritti di regina. Tutto fu inutile, e Barbara Radziwi\u0142\u0142 fu incoronata, senza che Bona Sforza assistesse alla cerimonia.\nTuttavia Barbara si ammal\u00f2 molto presto, senza speranza di guarigione e a quel punto Bona volle riconciliarsi con la nuora: in una sua lettera, dichiar\u00f2 \u00abdi riconoscere e onorare la Vostra Altezza Serenissima come propria figlia e beneamata nuora [...] prega e spera che il Signore Iddio vi guarisca presto\u00bb. La guarigione non ci fu e Barbara Radziwi\u0142\u0142 mor\u00ec a Cracovia a soli trent'anni l'8 maggio 1551, non prima di aver disposto di essere sepolta in patria, a Vilnius. Sigismondo si rispos\u00f2 due anni dopo con Caterina d'Austria, sorella della sua prima moglie Elisabetta, ma anche questa volta non riusc\u00ec ad avere figli, portando cos\u00ec la casata degli Jagelloni all'estinzione.\nLa morte prematura di Barbara rivers\u00f2 sospetti su Bona: in molti casi, non riuscire a stabilire la reale causa di una morte portava a credere all'intervento di pozioni somministrate nel cibo e nelle bevande e la fama di \u00abavvelenatori\u00bb che nel Cinquecento circondava i principi italiani ingrandiva le congetture. Inoltre, l'attivit\u00e0 di governo da lei esercitata destava lo scontento dello stato nobiliare, il quale vi intravedeva una minaccia al proprio potere, tanto pi\u00f9 inammissibile e umiliante, trattandosi di una donna che oltretutto appariva autoritaria e collerica. Dopo trenta anni di regno, nel 1556 la stessa Bona decise di lasciare la Polonia. A quel punto il figlio Sigismondo, sentendo la propria inadeguatezza, cerc\u00f2 di trattenerla ma la decisione era presa: dopo il matrimonio della figlia Sofia, Bona torn\u00f2 in Italia e si stabil\u00ec a Bari.\nGli ultimi anni a Bari.\nL'ultimo periodo polacco di Bona Sforza fu contrassegnato dalla sua aspirazione - poi delusa - ad essere nominata Viceregina di Napoli dagli Asburgo: tale ambizione \u00e8 oggi documentata dall'epistolario scambiato tra lei e il suo agente diplomatico Pompeo Lanza, che fino a tutto il 1554 la rappresent\u00f2, insieme all'ambasciatore Pappacoda, a Bruxelles presso Carlo V e successivamente fino al 1556 a Londra presso Maria Tudor, la cosiddetta \"Sanguinaria\".\nIl suo vecchio ducato era stato impoverito dalle guerre condotte dagli spagnoli contro la Francia: a questo Filippo II non aveva esitato di impadronirsi dei suoi beni. Fu per questo motivo - e per la tradizionale leggenda dei veleni che sarebbero circolati nelle corti italiane - che alla sua morte, nel 1557, nacque la diceria dell'avvelenamento perpetrato dal suo segretario Gian Lorenzo Pappacoda, che avrebbe agito nell'interesse del re spagnolo Filippo.\nLa sua bara, portata nella Basilica di San Nicola, rimase incustodita per molte ore, fu incendiata dalle candele e i suoi resti carbonizzati furono sepolti in una cappella senza particolari decorazioni. Pi\u00f9 tardi i figli Sigismondo e Anna provvidero a far costruire un sepolcro sontuoso, situato dietro l'altare maggiore della Basilica, che tuttora \u00e8 una delle maggiori attrazioni per i visitatori di Bari.\nGli amori.\nDurante la giovinezza a Bari ebbe per amante il giovane Ettore Pignatelli, figlio primogenito di Alessandro Pignatelli (amante di sua madre Isabella), che mor\u00ec poi avvelenato dalla stessa Bona, poich\u00e9 non aveva voluto seguirla in Polonia e si era anzi sposato.\nRimasta vedova del marito, bench\u00e9 fosse gi\u00e0 cinquantenne, prese per amante Giovanni Lorenzo Pappacoda, figlio di Francesco, che era fuggito dalla corte di Napoli in Polonia. Torn\u00f2 poi a Bari proprio per la volont\u00e0 di quest'ultimo, che non volle rimanere in Polonia.\nDiscendenza.\nDal suo matrimonio con Sigismondo I Jagellone nacquero sei figli:\nNella cultura di massa.\nBona appare in:"}
{"id": "526493", "revid": "834", "url": "https://it.wikipedia.org/wiki?curid=526493", "title": "Mike &amp; the Mechanics", "text": ""}
{"id": "526496", "revid": "2056951", "url": "https://it.wikipedia.org/wiki?curid=526496", "title": "Fondazione (ente)", "text": "La fondazione \u00e8 un ente costituito da un patrimonio preordinato al perseguimento di un determinato scopo.\nAlcuni autori usano il termine \"istituzione\" per ricomprendere le fondazioni in senso proprio, di diritto privato, e gli altri enti privati (ad esempio, secondo parte della dottrina, il comitato nel diritto italiano) e pubblici costituiti da un patrimonio preordinato ad uno scopo.\nCaratteri generali.\nLa fondazione \u00e8 creata dalla persona fisica o giuridica (\"fondatore\") che destina il patrimonio allo scopo; i fondatori possono essere pi\u00f9 d'uno. Pu\u00f2 anche essere costituita attraverso una disposizione testamentaria: in tal caso sorge solo dopo la morte del fondatore e ha come patrimonio un suo lascito.\nVi sono essenzialmente due tipi di fondazione:\nUn esempio a tutti noto di fondazione \u00e8 quella creata dal chimico svedese Alfred Nobel, l'inventore della dinamite, che ogni anno insignisce del premio omonimo personaggi che si sono distinti nel campo delle arti, delle scienze e per il bene dell'umanit\u00e0.\nDisciplina giuridica nel diritto comparato.\nNegli ordinamenti di \"civil law\" la fondazione \u00e8 uno specifico tipo di persona giuridica di diritto privato; peraltro, in alcuni ordinamenti (come Francia, Germania e, secondo alcuni autori, Italia) \u00e8 consentita anche la costituzione di fondazioni prive di personalit\u00e0 giuridica: \u00e8 la cosiddetta \"fondazione fiduciaria\", dove un soggetto trasferisce ad un altro la propriet\u00e0 di determinati beni, imprimendo sugli stessi un vincolo di destinazione di natura reale, gravante in perpetuo su tutti i successivi proprietari, che ne limita le facolt\u00e0 di godimento e di disposizione. Il diritto privato degli ordinamenti di common law, invece, non conosce la fondazione come tipo distinto di persona giuridica, sicch\u00e9 le organizzazioni con finalit\u00e0 filantropiche (\"charities\", sing. \"charity\") seppur spesso denominate fondazioni (\"foundations\") hanno la natura giuridica di trust, corporazioni o, anche, associazioni non riconosciute.\nIn vari ordinamenti (ad esempio, Francia, Italia, Spagna e Portogallo) la fondazione pu\u00f2 essere costituita solo per scopi di pubblica utilit\u00e0 (come quelli culturali, educativi, religiosi, sociali o scientifici); invece, in altri ordinamenti (ad esempio, Germania e Paesi Bassi) \u00e8 consentita la costituzione di fondazioni per qualsiasi scopo lecito, compresi quelli di utilit\u00e0 privata (quali l'educazione dei figli del fondatore o l'erogazione di rendite ai membri di una famiglia), sebbene possa essere prevista una disciplina differenziata per le fondazioni di pubblica utilit\u00e0 (come in Austria).\nIn tutti gli ordinamenti la fondazione si caratterizza per l'assenza di finalit\u00e0 lucrative, il che la fa rientrare tra le organizzazioni non a scopo di lucro (o \"no profit\"); esistono, peraltro, ordinamenti che consentono la costituzione di persone giuridiche assimilabili ad una fondazione aventi scopo di lucro, come l\"'Anstalt\" nel Liechtenstein. L'assenza di finalit\u00e0 lucrative implica il divieto di distribuire gli avanzi di gestione (cosiddetto \"non-distribution constraint\") ma non il divieto di conseguirli: se ci sono, devono essere reinvestiti all'interno della fondazione. D'altra parte, nella maggioranza degli ordinamenti \u00e8 consentita alle fondazioni la vendita sul mercato di beni e servizi e, quindi, la gestione di un'impresa; mentre in Germania e Svezia non esistono particolari restrizioni a tali attivit\u00e0 commerciali, altri ordinamenti impongono limiti pi\u00f9 o meno stretti: per lo pi\u00f9 quello del collegamento con gli scopi della fondazione o della strumentalit\u00e0 agli stessi.\nDisciplina giuridica in Italia.\nIn Italia la disciplina giuridica delle fondazioni \u00e8 contenuta principalmente nel del Codice civile che, peraltro, le tratta unitamente alle associazioni.\nCostituzione.\nLa fondazione pu\u00f2 essere costituita con atto pubblico o con testamento. Riguardo a quest'ultimo, nel silenzio della legge, si ritiene sufficiente il testamento olografo.\nNell'atto costitutivo della fondazione, sia esso atto pubblico o testamento, la dottrina maggioritaria e la giurisprudenza individuano due atti giuridici distinti, sebbene generalmente uniti nello stesso documento e funzionalmente collegati (sicch\u00e9 la nullit\u00e0 dell'uno si riverbera sull'altro):\nAll'atto costitutivo \u00e8 normalmente allegato lo statuto della fondazione. L'atto costitutivo e lo statuto devono contenere la denominazione della fondazione, l'indicazione dello scopo, del patrimonio e della sede, le norme sull'ordinamento e sull'amministrazione ed i criteri e le modalit\u00e0 di erogazione delle rendite. Possono inoltre contenere le norme relative all'estinzione della fondazione e alla devoluzione del patrimonio nonch\u00e9 quelle relative alla sua trasformazione.\nAnzich\u00e9 stabilire nel testamento tutti i suddetti elementi, il fondatore di solito si limita ad indicare lo scopo della fondazione, i beni ad essa destinati e, spesso, la sua denominazione, demandando ad un erede o legatario, a carico del quale pone un onere, oppure ad un esecutore testamentario l'effettiva costituzione dell'ente. In questo caso non sar\u00e0 il testamento a fungere da atto costitutivo, ma il successivo atto dell'erede, legatario o esecutore testamentario.\nL'atto costitutivo pu\u00f2 essere revocato dal fondatore prima che sia intervenuto il riconoscimento, salvo che il fondatore abbia fatto iniziare l'attivit\u00e0 dell'opera da lui disposta. La facolt\u00e0 di revoca non si trasmette agli eredi.\nScopo.\nCome si \u00e8 visto, lo scopo della fondazione deve risultare dall'atto costitutivo o dallo statuto. Nulla dice il codice civile al riguardo, ma tale silenzio non \u00e8 interpretato dalla dottrina maggioritaria e dalla giurisprudenza nel senso di lasciare la pi\u00f9 ampia libert\u00e0 al fondatore. Si argomenta, infatti, che i vincoli di destinazione cui viene sottoposto il patrimonio della fondazione si pongono in contrasto con i principi di libera circolazione dei beni e di libero sfruttamento delle risorse economiche, che pervadono l'ordinamento giuridico italiano. Ne segue che tali vincoli possono trovare giustificazione solo se il patrimonio \u00e8 destinato ad uno scopo di pubblica utilit\u00e0, con esclusione, quindi, degli scopi di utilit\u00e0 privata.\nTale limitazione colpisce, in particolare, le \"fondazioni di famiglia\", figura che, peraltro, lo stesso codice civile contempla all'art. 28 dove parla di fondazioni \"a vantaggio di\nuna o pi\u00f9 famiglie determinate\". Si ritiene che, anche a fronte di questa espressa citazione, le fondazioni di famiglia siano ammissibili nell'ordinamento italiano, a condizione che perseguano comunque scopi di pubblica utilit\u00e0. Sicch\u00e9, si ritiene ammissibile una fondazione a beneficio dei soli membri di una determinata famiglia che si trovino in particolari condizioni soggettive di bisogno, meritevolezza (ad esempio, per gli studi compiuti) o simili, non, invece, una fondazione che abbia come beneficiari tutti i membri di una famiglia in quanto tali.\nDottrina e giurisprudenza, pur nel silenzio del legislatore, non hanno dubbi nel ritenere vietata alle fondazioni la distribuzione di utili. Infatti, dall'art. 2247 del codice civile, secondo il quale le societ\u00e0 sono contraddistinte dallo scopo di \"distribuire gli utili\", deducono \"a contrariis\" che le persone giuridiche private diverse dalle societ\u00e0 - associazioni e, appunto, fondazioni - sono, invece, contraddistinte dal divieto di distribuirli.\nLa giurisprudenza ritiene che i beneficiari dell'attivit\u00e0 della fondazione, se identificabili oggettivamente, abbiano un vero e proprio diritto di credito verso l'ente, assimilando la loro posizione a quella derivante da una promessa al pubblico.\nRiconoscimento.\nNell'ordinamento italiano la fondazione acquisisce la personalit\u00e0 giuridica solo con il riconoscimento; in mancanza non dispone di alcuna autonomia patrimoniale, nemmeno imperfetta, a differenza dell'associazione non riconosciuta. Tuttavia, una parte della dottrina vede una fondazione non riconosciuta, dotata di una limitata autonomia patrimoniale, nel comitato.\nIl riconoscimento \u00e8 un provvedimento amministrativo adottato, in esito al procedimento disciplinato dal d.P.R. 10 febbraio 2000, n. 361:\nL'ufficio regionale competente o la prefettura-ufficio territoriale del governo verificano che siano state soddisfatte le condizioni previste da norme di legge o regolamento per la costituzione della fondazione, che lo scopo sia possibile e lecito e che il patrimonio risulti adeguato alla sua realizzazione. Entro 120 giorni dalla presentazione della domanda di riconoscimento provvedono al riconoscimento e all'iscrizione della fondazione nel \"registro delle persone giuridiche\" da loro tenuto. Entro lo stesso termine, qualora ravvisino ragioni ostative all'iscrizione o la necessit\u00e0 di integrare la documentazione presentata, ne danno motivata comunicazione ai richiedenti, i quali, nei successivi 30 giorni, possono presentare memorie e documenti. Se, nell'ulteriore termine di 30 giorni, non viene comunicato ai richiedenti il motivato diniego o non avviene l'iscrizione, questa si intende negata.\nCon lo stesso procedimento si procede all'approvazione delle modifiche statutarie e alla loro iscrizione nel registro delle persone giuridiche. In questo sono altres\u00ec iscritti: il trasferimento della sede e l'istituzione di sedi secondarie, la sostituzione degli amministratori con indicazione di quelli ai quali \u00e8 attribuita la rappresentanza, la deliberazione di scioglimento e i provvedimenti che lo ordinano o accertano l'estinzione, le generalit\u00e0 dei liquidatori e gli altri fatti e atti indicati dalla legge o dal regolamento.\nAmministrazione.\nLa disciplina in materia di amministrazione e organi delle fondazioni, contenuta nel codice civile, \u00e8 estremamente lacunosa. Il codice, infatti, si limita a stabilire che gli amministratori sono responsabili verso l'ente secondo le norme del mandato, esentando, per\u00f2, da responsabilit\u00e0 quelli che non hanno partecipato all'atto causativo del danno, salvo il caso in cui, essendo a conoscenza che l'atto si stava per compiere, non abbiano fatto constare il loro dissenso.\nUnico organo necessario della fondazione \u00e8, dunque, l\"'organo di amministrazione\"; mancando l'assemblea, prevista invece per le associazioni, si possano concentrare in esso tutti i poteri. Il codice nulla dice circa la sua composizione: potrebbe, quindi, essere anche un organo monocratico, sebbene normalmente sia collegiale (variamente denominato: frequentemente \"consiglio di amministrazione\" ma negli statuti si trova anche \"consiglio dei garanti\", \"consiglio direttivo\", \"consiglio di fondazione\" ecc.). Lo statuto pu\u00f2 stabilire liberamente le modalit\u00e0 di nomina degli amministratori e la loro durata in carica, che pu\u00f2 anche essere vitalizia. Spesso il fondatore, se vivente, si riserva il potere di nominare una parte degli amministratori o la presidenza dell'organo amministrativo; va osservato che, se ci\u00f2 non avviene, il fondatore non \u00e8 di per s\u00e9 organo della fondazione. La nomina degli amministratori, oltre che al fondatore, pu\u00f2 essere attribuita a soggetti terzi o allo stesso organo di amministrazione per cooptazione.\nDi solito la rappresentanza dell'ente verso l'esterno \u00e8 attribuita al \"presidente\" dell'organo di amministrazione; in ogni caso le limitazioni del potere di rappresentanza, che non risultano dal registro delle persone giuridiche, non possono essere opposte ai terzi, salvo che si provi che ne erano a conoscenza. Sempre al presidente, che pu\u00f2 essere affiancato da uno o pi\u00f9 \"vicepresidenti\", \u00e8 solitamente attribuito il compito di curare l'attuazione delle deliberazioni dell'organo di amministrazione, avvalendosi del personale posto alle sue dipendenze. Nella fondazioni pi\u00f9 grandi la direzione delle attivit\u00e0 dell'ente pu\u00f2 essere affidata ad un \"direttore generale\" o \"segretario generale\", posto alle dipendenze del presidente, che pu\u00f2 anche avere poteri di rappresentanza.\nStante la libert\u00e0 concessa allo statuto in materia di organizzazione, lo stesso pu\u00f2 prevedere una pluralit\u00e0 di organi in luogo di un solo organo di amministrazione, adottando, ad esempio, un sistema dualistico di amministrazione, simile a quello delle societ\u00e0 per azioni. Pu\u00f2 inoltre affiancare all'organo di amministrazione altri organi, come quello di controllo (di solito denominato \"collegio dei revisori dei conti\", ma in certi statuti \u00e8 invece previsto un \"revisore dei conti\" monocratico) con un ruolo simile al collegio sindacale delle societ\u00e0 per azioni, oppure un organo consultivo di esperti nel campo di attivit\u00e0 della fondazione (\"collegio\" o \"comitato\" o \"consiglio scientifico\", \"culturale\" ecc.).\nVigilanza.\nLa fondazione, a differenza dell'associazione, non dispone di un organo come l'assemblea in grado di controllare l'operato degli amministratori e, se del caso, sostituirli o, addirittura, deliberare un'azione di responsabilit\u00e0 nei loro confronti. Lo stesso organo di controllo, oltre a non essere obbligatorio, risulta meno efficace dell'omologo organo di un'associazione o societ\u00e0, in mancanza di un'assemblea alla quale riferire le anomalie riscontrate. Queste considerazioni hanno indotto il legislatore ad affidare la vigilanza sulle fondazioni all'autorit\u00e0 amministrativa (\"autorit\u00e0 governativa\" nel linguaggio del codice civile).\nL'autorit\u00e0 di vigilanza \u00e8 la stessa che ha riconosciuto la fondazione, quindi il dirigente dell'ufficio regionale (o della provincia autonoma) competente o il prefetto. Essa:\nEstinzione, liquidazione e trasformazione.\nLa fondazione si estingue per le cause previste nell'atto costitutivo e nello statuto oppure quando il suo scopo \u00e8 stato raggiunto o \u00e8 divenuto impossibile.\nL'autorit\u00e0 che ha riconosciuto la fondazione - prefetto oppure dirigente della regione o provincia autonoma - accerta, su istanza di qualsiasi interessato o anche d'ufficio, l'esistenza di una delle cause di estinzione e ne d\u00e0 comunicazione agli amministratori e al presidente del tribunale territorialmente competente.\nA seguito di tale accertamento la fondazione non cessa di esistere ma si apre la fase di \"liquidazione\", durante la quale si procede alla riscossione dei crediti e al pagamento dei debiti residui dell'ente. Alla liquidazione provvedono uno o pi\u00f9 \"liquidatori\", nominati secondo quanto stabilito dallo statuto o dall'atto costitutivo oppure, in mancanza di siffatte previsioni, dal presidente del tribunale, che in ogni caso vigila sul loro operato. Gli amministratori non possono compiere nuove operazioni dopo che gli \u00e8 stato comunicato l'atto di accertamento della causa d'estinzione; in caso contrario, sono personalmente e solidalmente responsabili per le obbligazioni assunte.\nI beni della fondazione che restano al termine della liquidazione sono trasferiti ad altri soggetti, secondo quanto stabilito dall'atto costitutivo o dallo statuto: \u00e8 la cosiddetta \"devoluzione\", una successione a titolo particolare. Se l'atto costitutivo o lo statuto nulla dispongono, i beni sono devoluti ad altri enti che hanno fini analoghi, individuati dall'autorit\u00e0 che ha riconosciuto la fondazione. I creditori che durante la liquidazione non hanno fatto valere il loro credito possono chiedere il pagamento a coloro ai quali i beni sono stati devoluti, entro l'anno dalla chiusura della liquidazione, in proporzione e nei limiti di ci\u00f2 che hanno ricevuto.\nChiusa la fase di liquidazione, il presidente del tribunale ne d\u00e0 comunicazione all'autorit\u00e0 che ha riconosciuto la fondazione, la quale provvede alla \"cancellazione\" della stessa dal registro delle persone giuridiche, ponendo cos\u00ec fine alla sua esistenza.\nQuando lo scopo \u00e8 esaurito o divenuto impossibile o di scarsa utilit\u00e0 oppure il patrimonio \u00e8 divenuto insufficiente, l'autorit\u00e0 che ha riconosciuto la fondazione, anzich\u00e9 accertare la causa di estinzione, pu\u00f2 disporne la \"trasformazione\", che comporta il mutamento dello scopo, allontanandosi il meno possibile dalla volont\u00e0 del fondatore. La trasformazione non pu\u00f2 essere disposta quando i fatti che vi darebbero luogo sono considerati dall'atto costitutivo o dallo statuto come causa di estinzione. Non \u00e8 inoltre consentita per le fondazioni destinate a vantaggio soltanto di una o pi\u00f9 famiglie determinate, norma questa che dimostra un certo disfavore nel legislatore verso le fondazioni di famiglia.\nFondazioni di partecipazione.\nLa \"fondazione di partecipazione\" \u00e8 una forma atipica di ente privato, non prevista dal legislatore ma sorta nella prassi e diffusasi all'inizio del XXI secolo, che unisce all'elemento patrimoniale, proprio della fondazione, l'elemento personale proprio dell'associazione. Si tratta di uno strumento oggi frequentemente utilizzato dagli enti pubblici per svolgere attivit\u00e0 di pubblica utilit\u00e0 con il concorso di privati.\nIn mancanza di una disciplina specifica, si applicano alle fondazioni di partecipazione tutte le norme relative alle fondazioni ordinarie.\nL'elemento personale, che avvicina la fondazione di partecipazione all'associazione, \u00e8 dato dalla presenza di una pluralit\u00e0 di soggetti (persone fisiche o giuridiche):\nLa presenza di tali soggetti comporta una diversa strutturazione degli organi rispetto alle fondazioni ordinarie. Infatti, solitamente in una fondazione di partecipazione si trovano:\nDiscipline speciali.\nFondazioni bancarie.\nLe \"fondazioni bancarie\" sono state introdotte nell'ordinamento italiano dalla legge 30 luglio 1990, n. 218, per consentire la privatizzazione delle istituzioni pubbliche (soprattutto casse di risparmio) che fino ad allora avevano caratterizzato il sistema bancario italiano, scorporando dalle attivit\u00e0 bancarie-imprenditoriali propriamente dette, affidate a societ\u00e0 per azioni, quelle di utilit\u00e0 sociale nei confronti delle comunit\u00e0 di riferimento, affidate a fondazioni (\"enti conferenti\") aventi come patrimonio le azioni delle societ\u00e0 (dette \"conferitarie\"). Nel tempo le fondazioni hanno dismesso la maggior parte di queste azioni, in ottemperanza a disposizioni normative (in particolare il D.lgs. 153/1999, che ha fatto obbligo di cedere le partecipazioni di controllo).\nLe fondazioni bancarie sono soggette ad una disciplina alquanto differenziata rispetto a quelle ordinarie, tanto sul piano civilistico che su quello fiscale, ora contenuta principalmente nel D.lgs. 17 maggio 1999, n. 153. Alcuni aspetti di tale disciplina hanno sollevato il dubbio di una loro natura pubblicistica, esclusa per\u00f2 dalla giurisprudenza. L'art. 5 del decreto-legge 15 aprile 2002, n. 63, convertito con legge 15 giugno 2002, n. 112, ha precisato che le norme del codice civile sulle fondazioni ordinarie si applicano alle fondazioni bancarie solo in via residuale, ossia in mancanza di disposizioni specifiche, e in quanto compatibili.\nOrganizzazione.\nL'organizzazione delle fondazioni \u00e8 disciplinata secondo un modello che ricorda la societ\u00e0 per azioni. Sono infatti previsti:\nIn attesa di una riforma organica sulla vigilanza delle fondazioni, quella sulle fondazioni bancarie \u00e8 attribuita al Ministero del tesoro, del bilancio e della programmazione economica, ora Ministero dell'Economia e delle Finanze.\nAttivit\u00e0.\nLe fondazioni bancarie \"in rapporto prevalente con il territorio, indirizzano la propria attivit\u00e0 esclusivamente nei settori ammessi e operano in via prevalente nei settori\nrilevanti, assicurando, singolarmente e nel loro insieme, l'equilibrata destinazione\ndelle risorse e dando preferenza ai settori a maggiore rilevanza sociale\" (art. 2, comma 2, del D.lgs. 153/1999).\n\"Settori ammessi\" sono quelli indicati nell'art. 1, comma 1, lett. \"c-bis\" del D.lgs. 153/1999: famiglia e valori connessi; crescita e formazione giovanile; educazione, istruzione e formazione, incluso l'acquisto di prodotti editoriali per la scuola; volontariato, filantropia e beneficenza; religione e sviluppo spirituale; assistenza agli anziani; diritti civili; prevenzione della criminalit\u00e0 e sicurezza pubblica; sicurezza alimentare e agricoltura di qualit\u00e0; sviluppo locale ed edilizia popolare locale; protezione dei consumatori; protezione civile; salute pubblica, medicina preventiva e riabilitativa; attivit\u00e0 sportiva; prevenzione e recupero delle tossicodipendenze; patologie e disturbi psichici e mentali; ricerca scientifica e tecnologica; protezione e qualit\u00e0 ambientale; arte, attivit\u00e0 e beni culturali. \"Settori rilevanti\" sono non pi\u00f9 di cinque settori ammessi scelti, ogni tre anni, dalla fondazione (art. 1, comma 1, lettera \"d\" del D.lgs. 153/1999).\nFondazioni lirico-sinfoniche.\nGli enti lirici, disciplinati dalla legge 800/1967 come enti pubblici, sono stati trasformati in fondazioni di diritto privato dal D.Lgs. 29 giugno 1996, n. 367, al fine di eliminare le rigidit\u00e0 organizzative connesse alla natura pubblica e rendere possibile l'acquisizione di risorse private in aggiunta a quelle statali (provenienti principalmente dal Fondo unico per lo spettacolo). Tali fondazioni perseguono, senza scopo di lucro, la diffusione dell'arte musicale (oltre la formazione professionale degli artisti e l'educazione musicale della collettivit\u00e0) e, per il perseguimento dei propri fini, gestiscono direttamente i teatri lirici e realizzano spettacoli lirici, di balletto e concerti (art. 2 del D.lgs. 367/1996).\nLa disciplina delle fondazioni lirico-sinfoniche \u00e8 essenzialmente quella del codice civile, salvo alcune disposizioni particolari contenute principalmente del D.lgs. 367/2006. Il Titolo II di tale decreto stabilisce che lo statuto deve prevedere i seguenti organi:\nFondazioni universitarie.\nSecondo l'art. 16 della legge 6 agosto 2008, n. 133 le universit\u00e0 pubbliche italiane possono deliberare la propria trasformazione in fondazioni di diritto privato. La delibera \u00e8 adottata dal senato accademico a maggioranza assoluta ed approvata con decreto del Ministro dell'istruzione, dell'universit\u00e0 e della ricerca, di concerto con il Ministro dell'economia e delle finanze. Contestualmente alla delibera di trasformazione vengono adottati lo statuto e i regolamenti di amministrazione e di contabilit\u00e0, che devono essere approvati con analogo decreto ministeriale. Lo statuto pu\u00f2 prevedere l'ingresso nella fondazione universitaria di nuovi soggetti, pubblici o privati.\nIl predetto articolo prevede che le fondazioni universitarie hanno autonomia gestionale, organizzativa e contabile, che la loro gestione economico-finanziaria deve assicurare l'equilibrio di bilancio e che resta fermo il sistema di finanziamento pubblico.\nVa ricordato che gi\u00e0 la legge n. 388/2000 e il d.P.R. n. 254/2001 avevano previsto la possibilit\u00e0 per le universit\u00e0 pubbliche di istituire fondazioni di diritto privato a supporto della loro attivit\u00e0; con la legge n. 133/2008, per\u00f2, esse possono sostituirsi completamente all'ente pubblico.\nAspetti controversi.\nAl di l\u00e0 degli aspetti filantropici, nella creazione di fondazioni sono stati ravvisati motivi di elusione fiscale, concorrenza sleale, operazioni di propaganda, manipolazione della ricerca scientifica."}
{"id": "526498", "revid": "1833487", "url": "https://it.wikipedia.org/wiki?curid=526498", "title": "Isola pedonale", "text": "L\u2019isola pedonale \u00e8 un'area urbana all'interno della quale viene vietata la circolazione dei mezzi, sia pubblici che privati.\nLa fruizione, ai sensi dell'Art. 3 comma 1 n.2 del Codice della Strada, \u00e8 riservata ai soli pedoni, biciclette (che possono essere escluse solo con segnaletica specifica), veicoli in servizio di emergenza o veicoli utilizzati da disabili. \nQuesta situazione favorisce il movimento dei pedoni e quindi \u00e8 stata adottata nei centri storici di citt\u00e0 grandi e piccole.\nAltro vantaggio \u00e8 costituito dal fatto che l'aria \u00e8 meno inquinata e la soglia di rumore \u00e8 pi\u00f9 bassa per via della mancanza di traffico.\nPer questo motivo in molte citt\u00e0 del mondo si sta attuando la politica di incremento delle aree in cui vige il divieto di traffico, al duplice scopo di diminuire l'inquinamento atmosferico e di rendere pi\u00f9 agevole la circolazione dei pedoni nelle aree a pi\u00f9 alta densit\u00e0 commerciale.\nEuropa.\nIl termine \"isola pedonale\" o \"area pedonale\" \u00e8 usato nella lingua italiana, e la maggior parte di altri paesi europei utilizza un termine simile (inglese: \"pedestrian zone\", francese: \"zone pi\u00e9tonne\", tedesco: \"Fu\u00dfg\u00e4ngerzone\", spagnolo: \"zona peatonal\").\nLa prima strada pedonale appositamente costruita in Europa \u00e8 la \"Lijnbaan\" a Rotterdam, inaugurata nel 1953. In Italia, la prima pedonalizzazione \u00e8 avvenuta nell'area del Colosseo, a Roma, nel 1980: nella capitale il dibattito sulle isole pedonali \u00e8 nato nel decennio precedente.\nUn gran numero di citt\u00e0 europee hanno creato, in particolare a partire dagli anni sessanta, isole pedonali in alcune parti dei loro centri storici. Queste sono spesso accompagnate da parcheggi ai margini della zona pedonale, e, talvolta, sistemi di parcheggi scambiatori. L'isola pedonale del centro di Copenaghen \u00e8 una delle pi\u00f9 grandi e antiche: le strade del centro della capitale danese sono state convertite da strade atte alla circolazione del traffico a isola pedonale nel 1962; in particolare, il 17 novembre, \u00e8 partita la sperimentazione della pedonalizzazione nell'area nota come \"Str\u00f8get\", comprendente cinque diversi viali interconnessi che creano una grande zona pedonale tra le due maggiori piazze della citt\u00e0.\nLa maggior parte di zone pedonali permettono il transito di camion che effettuano consegne a servizio delle imprese locali, in particolare nelle prime ore della mattinata, e il transito di veicoli addetti alla pulizia stradale, solitamente dopo l'orario di chiusura dei negozi.\nCittadine, citt\u00e0 e regioni pedonalizzate.\nVi sono, in Europa, parecchie citt\u00e0 che non hanno mai consentito il transito di veicoli a motore. Gli esempi archetipici sono Venezia, essendo costruita su un arcipelago di 121 isole formate da 177 canali in una laguna, e Zermatt, nelle Alpi svizzere, che \u00e8 stata chiusa al traffico per pi\u00f9 di tre decenni.\nAltri esempi sono le Cinque Terre in Italia, Gand in Belgio, che \u00e8 una delle pi\u00f9 grandi isole pedonali in Europa, Pontevedra in Spagna con una zona senza auto estesa al centro storico e ai quartieri esterni e il centro storico di Rodi, dal momento che molte, se non la maggior parte, delle strade sono troppo ripide e/o stretta per la circolazione automobilistica. Il Monte Athos, \u00e8 un territorio autonomo della Grecia, dotato di uno statuto speciale di autogoverno teocratico, non permette, sul suo territorio, il transito di automobili, a eccezione di alcuni camion e veicoli legati al lavoro. Non consentendo il transito di automobili oltre le mura, la citt\u00e0 medievale di Medina a Malta, \u00e8 nota come il \"citt\u00e0 del silenzio\" a causa dell'assenza di traffico automobilistico in citt\u00e0. Sark, un'isola della Manica \u00e8 interamente pedonale e solo le biciclette, carrozze e trattori possono essere utilizzati come mezzi di trasporto. Un'altra citt\u00e0 italiana che vieta il passaggio di automobili nel suo interno \u00e8 Civita di Bagnoregio, arroccata su un altopiano di difficile accesso.\nAree di sviluppo urbano pedonalizzate.\nMentre la sezione precedente descrive i luoghi in cui \u00e8 vietata la circolazione di vetture principalmente per ragioni storiche, le aree di sviluppo urbano senza auto sono quelle aree o di nuova costruzione o gi\u00e0 edificate in cui \u00e8 vietata la circolazione di mezzi per altre ragioni.\nLe aree di sviluppo urbano senza auto sono definite da Melia \"et al.\" (2010) come aree residenziali o di uso misto che: \nQuesta definizione si basa principalmente sulle varie esperienze effettuate nell'Europa nord-occidentale, dove \u00e8 iniziato il movimento per gli sviluppi abitativi senza automobili. Nell'ambito di questa definizione, sono identificati tre tipi: \nVauban \u00e8, secondo questa definizione, il pi\u00f9 grande sviluppo urbanistico pedonalizzato d'Europa, con oltre residenti. Il dibattito circa il fatto che quest'area possa essere considerata interamente senza auto \u00e8 aperto: molti residenti locali piuttosto che \"pedonalizzata\" preferiscono utilizzare il termine \"stellplatzfrei\" (letteralmente \"senza spazio per parcheggiare\") per descrivere il sistema di gestione del traffico nell'area, in quanto \u00e8 ammessa la circolazione dei veicoli attraverso le strade residenziali del quartiere, a passo d'uomo, per permettere il carico e lo scarico, ma non \u00e8 permessa la sosta.\nI residenti dell'area \"stellplatzfrei\" di Vauban devono per obbligo firmare annualmente una dichiarazione nel quale affermano se essi posseggano un'autovettura o meno; in caso affermativo sono costretti a comprare, al costo di \u20ac, uno stallo in uno degli autosili comunali posti ai bordi del quartiere.\nPi\u00f9 comunemente, le aree di sviluppo urbano vengono pedonalizzate attraverso qualche sorta di barriera fisica che previene l'accesso di autoveicoli all'interno. Melia \"et al.\" descrive questo modello con il termine \"zona ad accesso limitato\".\nIn alcuni casi, come nel caso del \"Stellwerk 60\" di Colonia, la barriera fisica \u00e8 rimovibile ed \u00e8 controllata dalle organizzazioni dei residenti.\nSe i due modelli di cui sopra riguardano essenzialmente aree di recente sviluppo urbano, la maggior parte dei centri delle citt\u00e0, delle cittadine e dei quartieri sono stati riconfigurati in un secondo momento. I centri pedonalizzati possono essere considerati uno sviluppo \"carfree\" nel caso in cui in essi vi risiedano un significativo numero di persone, la maggior parte delle quali non possiede un'autovettura. Il maggiore esempio in Europa \u00e8 il centro della citt\u00e0 di Groninga, con una popolazione di .\nVantaggi e svantaggi.\nDiversi studi sono stati eseguiti riguardo alle aree di sviluppo urbano pedonalizzate in Europa. Il pi\u00f9 completo \u00e8 stato condotto nel 2000 da Jan Scheurer, mentre altri, pi\u00f9 recenti, appena specifiche aree, quale lo sviluppo urbano di Floridsdorf, a Vienna.\nLe caratteristiche di sviluppi libere dall'auto sono: \nI principali vantaggi trovati per sviluppi libere dall'auto: \nI principali problemi legati alle isole pedonali riguardano la gestione dei parcheggi: in particolare, qualora il parcheggio non sia controllato nella zona circostante, questo si traduce spesso in lamentele da parte dei residenti a causa della sosta selvaggia.\nAfrica.\nNel Nord Africa si trovano alcune delle pi\u00f9 grandi aree pedonalizzate del mondo. Fas al-Bali, una medina di Fez, in Marocco, pu\u00f2 essere considerata, con una popolazione di abitanti, la pi\u00f9 grande isola completamente pedonale continua del mondo.\nAltre citt\u00e0 le cui medine sono tra le pi\u00f9 grandi isole pedonali del mondo sono Il Cairo, Casablanca, Mekn\u00e8s, Essaouira e Tangeri."}
{"id": "526502", "revid": "767487", "url": "https://it.wikipedia.org/wiki?curid=526502", "title": "Lola corre", "text": "Lola corre (\"Lola rennt\") \u00e8 un film del 1998 scritto e diretto da Tom Tykwer, interpretato da Franka Potente e Moritz Bleibtreu.\n\u00c8 divenuto uno dei film simbolo del cinema tedesco moderno post-muro, insieme alle altre opere del regista Tykwer e a quelle di autori come Dani Levy, Oliver Hirschbiegel, Wolfgang Becker e Dennis Gansel, un periodo di rinascita dopo il lungo periodo di stagnazione culturale e di produzione che perdurava dalla fine del \"Nuovo cinema tedesco\" negli anni 1980, in seguito all'emigrazione negli Stati Uniti degli autori che ne facevano parte e alla morte del maggiore esponente, Rainer Werner Fassbinder.\nTrama.\nLola, una giovane berlinese, riceve una telefonata frenetica da Manni, il suo ragazzo, un portaborse responsabile della consegna di 100.000 marchi tedeschi, che la chiama da una cabina. Manni si \u00e8 messo nei guai con Ronnie, un capo criminale per il quale lavora come corriere raccogliendo i soldi dai malavitosi alle sue dipendenze. Ronnie gli ha affidato il compito di portare delle pietre preziose da un ricettatore, che in cambio gli ha consegnato 100.000 marchi, ma Lola non si \u00e8 presentata al punto d'incontro per passare a prenderlo. Per raggiungere Ronnie e consegnargli i soldi l'uomo ha quindi preso la metropolitana, ma ha poi dimenticato la sacca con i soldi sulla vettura. Manni, che la chiama dal luogo di consegna prefissato con Ronnie, che arriver\u00e0 entro venti minuti, sa che se si presenter\u00e0 all'incontro senza il denaro verr\u00e0 ucciso. Manni vuole rapinare un supermercato vicino per restituire i soldi ma Lola lo implora di aspettarla e decide di chiedere aiuto a suo padre, un direttore di banca.\nLola corre gi\u00f9 per le scale del suo condominio e incontra un uomo col cane, iniziando a correre per le strade di Berlino e scontrandosi con i passanti. Ogni volta che li incontra si scopre qualcosa sulla loro storia come una sequenza di flash-back o di flash-forward. Alla fine raggiunge il padre, direttore di una filiale della Deutsche Transfer Bank. In banca, suo padre sta conversando con la sua amante, che lo informa che \u00e8 incinta. Quando Lola arriva, la sua conversazione con suo padre si trasforma in una discussione. Lui non le d\u00e0 i soldi e al contrario le dice che sta lasciando sua madre e che Lola non \u00e8 la sua figlia biologica. Lola corre incontro a Manni, ma arriva troppo tardi e lo vede entrare al supermercato con una pistola. Lo aiuta a derubare il supermercato di 100.000 marchi, ma uscendo si trovano circondati dalla polizia. Arrendendosi, Manni lancia il sacco di soldi in aria, che spaventa un agente di polizia che spara accidentalmente a Lola. Colpita a morte, Lola giace agonizzante sulla strada, quando con un filo di voce afferma: \"Non voglio andarmene\".\nGli eventi ricominciano dal momento in cui Lola esce di casa. Questa volta inciampa sull'uomo con il cane e ora corre zoppicando e la cosa le fa perdere tempo. Incontra quindi tutti i passanti della prima volta, ma con uno scarto di qualche frazione di secondo, che \u00e8 sufficiente a dare alla vicenda uno svolgimento del tutto differente. Il suo arrivo in banca viene quindi ritardato, consentendo all'amante di suo padre di aggiungere che il padre di Lola non \u00e8 in realt\u00e0 il padre del suo bambino che deve nascere. Una furiosa Lola ascolta la conversazione, afferra la pistola di una guardia di sicurezza, tiene in ostaggio suo padre e rapina la banca di 100.000 marchi. Quando la polizia la scambia per un passante, \u00e8 in grado di andarsene e incontrare Manni in tempo, ma questo viene investito da un'ambulanza proprio mentre la sua fidanzata gli stava per portare il denaro.\nAl secondo \"game over\" la vicenda riprende dall'inizio, con uno sviluppo ancora una volta leggermente diverso. Questa volta, Lola salta sopra l'uomo e il suo cane, arrivando in banca prima ma senza provocare un incidente d'auto (come ha fatto le prime due volte) ad un uomo che si rivela essere un collega del padre, che va a prenderlo prima che Lola arrivi. Lola quindi vaga senza meta prima di entrare in un casin\u00f2, dove consegna tutti i soldi che ha e gioca alla roulette con una singola fiche da 100 marchi. Lo scommette sul numero 20, che vince. La roulette paga 35 a 1, quindi vince 3.500 punti in pi\u00f9, che aggiunge immediatamente alla sua fiche originale su 20. Se ne va con una borsa contenente 129.600 marchi e corre dove Manni incontrer\u00e0 il suo capo. Nel frattempo, Manni vede il senzatetto della metropolitana che passa in bicicletta con la borsa dei soldi. Manni ruba indietro la borsa sotto la minaccia delle armi, dando in cambio all'uomo la sua pistola. Lola arriva per assistere Manni che consegna i soldi al suo capo. Manni si unisce a Lola, scarmigliata e sudata.\nMentre camminano, Manni le chiede casualmente cosa c'\u00e8 nella sua borsa.\nProduzione.\nNel 1994 Tom Tykwer diede vita, insieme a Dani Levy, Wolfgang Becker e al produttore Stefan Arndt, a una nuova casa di produzione, la X-Filme Creative Pool. Nel 1997, malgrado la costante produzione di film d'autore, la X-Filme rischi\u00f2 la bancarotta; il successo internazionale di \"Lola corre\", girato in soli due mesi (giugno e luglio 1997), con un budget di circa 3.500.000 di marchi tedeschi (poco pi\u00f9 di un milione e settecentomila euro), divenuto il film-simbolo del cinema tedesco moderno, salv\u00f2 l'azienda dal fallimento.\nLocation.\nL'intero film \u00e8 stato girato nella citt\u00e0 di Berlino, quasi completamente nel quartiere Mitte, in Behrenstra\u00dfe, alla St-Hedwigs-Kathedrale, in Friedrichstra\u00dfe e in Gendarmenmarkt, nonch\u00e9 sulla Oberbaumbr\u00fccke, lo storico ponte che unisce i quartieri di Friedrichshain e Kreuzberg, e nel quartiere Charlottenburg, in Wilmersdorfer Stra\u00dfe.\nColonna sonora.\nComposta dallo stesso Tom Tykwer insieme ai musicisti Johnny Klimek e Reinhold Heil, con i quali aveva gi\u00e0 lavorato per le musiche di \"Sognatori d'inverno\" (1997), la colonna sonora di \"Lola corre\" \u00e8 il risultato dell'unione dei tre stili totalmente diversi dei compositori (new wave tedesca, musica da film classici e techno).\nAlbum.\nI brani originali della colonna sonora sono stati pubblicati nell'album \"Run Lola Run: Original Motion Picture Soundtrack\", prodotto dalla TVT Records nel 1999.\nPromozione.\nTagline.\nSolo nei paesi anglofoni:\nAccoglienza.\nIncassi.\nGirato con un budget di circa 3.500.000 di marchi tedeschi (poco pi\u00f9 di un milione e settecentomila euro), incass\u00f2 7.267.585 dollari solo negli Stati Uniti d'America, dopo un contenuto weekend di uscita su 12 schermi con un guadagno di appena 123.643 dollari, restando sugli schermi statunitensi per 31 settimane, dal 18 giugno 1999 al 23 gennaio 2000, per un totale di 1.420.672 di biglietti venduti, poco pi\u00f9 del 1.815.983 di biglietti venduti nella patria Germania con un guadagno di circa 12 milioni di dollari, al quale si aggiunge un ritorno sui grandi schermi tedeschi nel dicembre del 2001 per un totale di 2.257.651 di biglietti venduti.\nCritica.\nLa critica italiana bocci\u00f2 la pellicola ritenendola quasi all'unanimit\u00e0 un divertente \u00ablungo videoclip di MTV\u00bb, riconoscendo come unica concessione il danno inflitto alla considerazione del film \u2013 parere della critica \u2013 dall'aver partecipato nel 1998 alla 55\u00aa Mostra internazionale d'arte cinematografica di Venezia.\nTra i pi\u00f9 rigidi il critico cinematografico Alberto Crespi, che ha in pi\u00f9 occasioni definito \"Lola corre\" come \u00abuno dei film pi\u00f9 sopravvalutati degli ultimi dieci anni\u00bb.\nRimproverando un'eccessiva freddezza e imperturbabilit\u00e0 dei personaggi, gran parte della critica statunitense comunque loda per tecnica e contenuto \"Lola corre\", un film indipendente venuto dal \"vecchio mondo\" al quale il celebre critico cinematografico Roger Ebert assegna 3 stelle definendolo \u00abun esercizio di energia cinetica, [...] un film su se stesso, un circolo chiuso di stile\u00bb che \u00abin 81 minuti [...] ci\u00f2 che fa lo fa allegramente, con grande energia, e molto bene\u00bb.\nJanet Maslin, del \"The New York Times\", scrisse che Tykwer \u00abfondendo trucchi visivi fulminei, instancabilmente spostando gli stili e le possibilit\u00e0 arbitrarie della narrazione interattiva, [...] fa di \"Lola corre\" un film sufficientemente impetuoso, veloce e post-umano, [...] uno spettacolo di fuochi d'artificio di creativit\u00e0 che \u00e8 quasi l'aspetto pi\u00f9 notevole del film\u00bb.\nPeter Stack, del \"San Francisco Chronicle\", intitol\u00f2 la sua critica semplicemente \u00abSee Lola Run\u00bb (\u00abVedete Lola corre\u00bb), sottotitolando \u00abUn film tedesco affascinante che non va abbastanza lontano\u00bb, accusando il film di essere \u00abun'audace novit\u00e0 tonificante\u00bb ma che \u00abcon la sua iperattivit\u00e0 e i suoi spericolati esperimenti strutturali [...] il risultato \u00e8 un vuoto emotivo\u00bb.\nLa rivista britannica \"Empire\" ha compilato una classifica dei 100 migliori film del cinema straniero (\"100 Best Films Of World Cinema\") posizionando \"Lola corre\" all'86\u00ba posto.\nRemake.\n\u00c8 del 2000 \"Ransom Express\" (\"Miu meng ji tiu\"), diretto da Chi Wai Laam, remake di Hong Kong ambientato a Kuala Lumpur, in Malaysia, che vanta la partecipazione della star di Hong Kong Anthony Wong Chau-sang. La riproduzione fedele del ritmo e del montaggio di \"Lola corre\" \u00e8 accompagnata da una trama rimasta pressoch\u00e9 invariata: Simon Fish \u00e8 un piccolo delinquente affiliato alla Triade al quale \u00e8 stato affidato il compito di recapitare un anello a un compratore e tornare con i soldi. Lo scambio avviene senza problemi ma, mentre Simon \u00e8 in un bagno pubblico, qualcuno gli ruba il denaro. Minacciato dal suo capo, Simon telefona a Ruby, la sua fidanzata, che ha 90 minuti per trovare i 360.000 $ che il ragazzo deve consegnare prima che il suo boss l'uccida. Ruby inizia una corsa frenetica per le strade di Kuala Lumpur, sperando in un aiuto del padre direttore di banca o dell'ex-fidanzato.\nNel 2009 \u00e8 invece uscito \"And then Came Lola\", diretto da Ellen Seidler e Megan Siler, remake statunitense dalla tematica LGBT dove la storia di \"Lola corre\" viene reinterpretata in chiave lesbo mantenendo l'intervento dell'animazione, affidato all'animatrice statunitense Jeanette Atwood: Lola, una fotografa tanto capace quanto distratta, rischia di perdere tutto se non arriva in tempo all'incontro della sua ragazza con una datrice di lavoro che tenta di sedurla; davanti a tre uniche soluzioni Lola corre, stavolta, per le strade colorate di San Francisco.\nInfluenza culturale.\nAssurto a film di culto, \"Lola corre\" nel mondo del cinema indipendente \u00e8 stato oggetto di parodia in diversi cortometraggi, come l'australiano \"Roll Lola Roll\" (\"Rotola Lola rotola\", 2000), regia di Kelly West, dove una \"corpulenta\" Lola, intenta a mangiare un hot dog su una collina, ha 20 secondi per salvare il suo pranzo rotolando in discesa per recuperare il w\u00fcrstel che \u00e8 schizzato via dal suo panino, proiettato in diversi festival e vincitore del 2\u00ba premio per il miglior cortometraggio al Brisbane International Film Festival del 2000, e nel tedesco \"Lilli rennt\" (\"Lilli corre\", 1999, riedito nel 2006), regia di Jan Braband, dove la rossa Lilli (interpretata da un uomo, Bernd Gleiter) corre disperatamente per trovare 100 000 marchi prima che il fidanzato Munni rapini la \"Bolle Bank\", facendo una serie di improbabili incontri.\nIl furto intellettuale del sindaco di Berlino.\nDurante la campagna elettorale per le elezioni amministrative tedesche dell'ottobre del 1999 il gi\u00e0 due volte sindaco di Berlino Eberhard Diepgen (CDU) sfrutt\u00f2, consigliato dall'esperto di marketing Axel Wallrabenstein, il successo di \"Lola corre\" per lanciare la sua terza candidatura, appropriandosi della grafica dei poster pubblicitari del film per i propri manifesti elettorali: gi\u00e0 a dicembre del 1998 comparvero in tutta Berlino 600 manifesti riportanti lo slogan \u00abDiepgen Rennt\u00bb (\u00abDiepgen corre\u00bb).\nTykwer ag\u00ec legalmente nei suoi confronti, dichiarando in pi\u00f9 occasioni di trovare Diepgen \u00abdisgustoso\u00bb, infastidito perch\u00e9 \u00abnessuno ha chiesto nulla\u00bb.\nL'8 gennaio 1999 il tribunale distrettuale di Berlino vieta alla CDU di utilizzare i concept del materiale pubblicitario del film per la propaganda elettorale, quindi i manifesti furono rimossi e non furono pi\u00f9 distribuiti i volantini rappresentanti la medesima immagine. Il merito della vittoria che poi Diepgen ottenne alle elezioni viene spesso attribuita all'associazione con l'immagine di innovazione di \"Lola corre\" che nonostante l'indignazione del regista si era radicata nei berlinesi.\nA giugno dello stesso anno, alla cerimonia dei German Film Awards, il premio per la miglior regia a Tom Tykwer per \"Lola corre\" fu consegnato proprio da Eberhard Diepgen, preceduto da un breve filmato che sdrammatizzava la faccenda, mostrando il sindaco correre con la statuetta in mano per strada e nel backstage fino a giungere sul palco per consegnarla al regista."}
{"id": "526503", "revid": "124973552", "url": "https://it.wikipedia.org/wiki?curid=526503", "title": "Don't Tell Me (Madonna)", "text": "Don't Tell Me \u00e8 una canzone della cantautrice statunitense Madonna. \u00c8 il secondo singolo estratto dall'album \"Music\".\nIl brano, scritto e composto da Madonna e suo cognato Joe Henry, \u00e8 un rifacimento del brano \"Stop\", composto e pubblicato da Joe Henry per il suo album \"Scar\". La moglie di Henry, Melanie Ciccone, fece sentire il brano alla sorella, che lo riadatt\u00f2 e lo incise per l'album \"Music\".\nIl singolo.\n\"Don't Tell Me\" \u00e8 stato pubblicato il 14 novembre 2000 in Europa e Giappone, e Stati Uniti.\nIl singolo ha raggiunto la quarta posizione in classifica nel Regno Unito, restando 15 settimane in classifica; cos\u00ec come negli USA: 21 settimane in classifica e disco di platino; mentre in Italia ha raggiunto la prima posizione nella classifica dei singoli.\nIl singolo contiene inoltre \"Cyber-Raga\": un brano in sanscrito inserito nella versione giapponese e australiana dell'album \"Music\".\nIl video.\nIl video, diretto dal celebre fotografo Jean-Baptiste Mondino, mostra Madonna, vestita da cowgirl, che balla con alcuni ballerini nel deserto. Nel video vengono utilizzate tecniche scenografiche e coreografiche che si adattano all'innovativa tecnica musicale dello \"start&amp;stop\" della chitarra acustica utilizzata nel brano. Usc\u00ec anche un DVD contenente due versioni del video che vinse due premi \"MVPA Awards\" come miglior video dell'anno e come migliore regia.\nIl video \u00e8 stato trasmesso per la prima volta in Italia, il 28 novembre 2000."}
{"id": "526512", "revid": "106456", "url": "https://it.wikipedia.org/wiki?curid=526512", "title": "Diaghiti", "text": "I Diaghiti (o anche Diaguitas, Calchaqu\u00ec, Diaguita-Calchaqu\u00ed), il suo vero nome etnico \u00e8 Paccioca o pazioca, sono una popolazione antica che viveva nei territori andini dell'Argentina nord-occidentale (le odierne province di Catamarca, Salta, Tucum\u00e1n, La Rioja, nord di San Juan, sud-ovest di Santiago del Estero, nord-ovest di C\u00f3rdoba) e anche nella regione cilena de il Norte Chico (cio\u00e8: Atacama e Copiap\u00f3).\nStoria.\nI Diaghiti, oggi del tutto scomparsi, avevano una cultura molto simile a quella dei Quechua. Parlavano una lingua propria, il kakan ed erano dediti all'agricoltura. Erano abili costruttori e conoscevano la lavorazione dell'oro e dell'argento: notevoli infatti sono le loro lavorazioni in oro e argento martellinati per oggetti destinati a uso di culto o quotidiano.Nei siti archeologici sono stati rinvenuti numerosi resti di arte funeraria, caratterizzata da decorazioni varie, costituita da tinte vivaci e raffigurazioni di animali, di croci e di spirali o di temi geometrici. Il motivo fondamentale resta per\u00f2 o una figura umana stilizzata oppure il felino.Di notevole importanza anche la produzione di vasellame, talvolta ispirato al gusto incaico.\nSottogruppi.\nI Diaghiti erano una popolazione costituita al suo interno da una moltitudine di sottogruppi o trib\u00f9. Gli etnologi hanno classificato tutte queste trib\u00f9 in tre gruppi principali:\nElenco delle trib\u00f9.\nQuesta \u00e8 una lista delle trib\u00f9 dei Diaghiti:\nCollegamenti esterni.\n[[Categoria:Gruppi etnici nativi dell'America Meridionale]]\n[[Categoria:Culture sudamericane]]\n[[Categoria:Gruppi etnici in Argentina]]\n[[Categoria:Gruppi etnici in Cile]]"}
{"id": "526517", "revid": "41986", "url": "https://it.wikipedia.org/wiki?curid=526517", "title": "Paradosso logico", "text": ""}
{"id": "526518", "revid": "46931", "url": "https://it.wikipedia.org/wiki?curid=526518", "title": "Diaguitas", "text": ""}
{"id": "526520", "revid": "46931", "url": "https://it.wikipedia.org/wiki?curid=526520", "title": "Calchaqu\u00ec", "text": ""}
{"id": "526521", "revid": "46931", "url": "https://it.wikipedia.org/wiki?curid=526521", "title": "Diaguita-Calchaqu\u00ed", "text": ""}
{"id": "526522", "revid": "241195", "url": "https://it.wikipedia.org/wiki?curid=526522", "title": "Legge di Hardy-Weinberg", "text": ""}
{"id": "526527", "revid": "682976", "url": "https://it.wikipedia.org/wiki?curid=526527", "title": "Elice", "text": ""}
{"id": "526530", "revid": "44735", "url": "https://it.wikipedia.org/wiki?curid=526530", "title": "Get together", "text": ""}
{"id": "526532", "revid": "28592", "url": "https://it.wikipedia.org/wiki?curid=526532", "title": "Sukhoj", "text": ""}
{"id": "526535", "revid": "834", "url": "https://it.wikipedia.org/wiki?curid=526535", "title": "Dos", "text": ""}
{"id": "526538", "revid": "44735", "url": "https://it.wikipedia.org/wiki?curid=526538", "title": "Confessions on a dance floor", "text": ""}
{"id": "526540", "revid": "76261", "url": "https://it.wikipedia.org/wiki?curid=526540", "title": "Giovanni Battista Lulli", "text": ""}
{"id": "526541", "revid": "278670", "url": "https://it.wikipedia.org/wiki?curid=526541", "title": "O-grande", "text": "La notazione matematica O-grande \u00e8 utilizzata per descrivere il comportamento asintotico delle funzioni. Il suo obiettivo \u00e8 quello di caratterizzare il comportamento di una funzione per argomenti elevati in modo semplice ma rigoroso, al fine di poter confrontare il comportamento di pi\u00f9 funzioni fra loro. Pi\u00f9 precisamente, \u00e8 usata per descrivere un limite asintotico superiore per la magnitudine di una funzione rispetto ad un'altra, che solitamente ha una forma pi\u00f9 semplice.\nHa due aree principali di applicazione: in matematica, \u00e8 solitamente usata per caratterizzare il resto del troncamento di una serie infinita, in particolare di una serie asintotica, mentre in informatica risulta utile nell'analisi della complessit\u00e0 degli algoritmi.\nNell'uso informale, la notazione \"O\" \u00e8 comunemente impiegata per descrivere un limite asintotico stretto, ma i limiti asintotici stretti sono pi\u00f9 formalmente e propriamente denotati dalla lettera \u0398 (Theta grande), come descritto in seguito.\nStoria.\nQuesta notazione \u00e8 stata introdotta per la prima volta dal teorico dei numeri tedesco Paul Bachmann nel 1894, nel secondo volume del libro \"Analytische Zahlentheorie\" (\"Teoria analitica dei numeri\"), il cui primo volume (che ancora non conteneva la notazione O-grande) usc\u00ec nel 1892. La notazione divenne popolare grazie al lavoro di un altro teorico dei numeri tedesco, Edmund Landau, ragione per cui oggi \u00e8 alcune volte chiamata simbolo di Landau. La O-grande, che sta per \"dell'ordine di\", era in origine una omicron maiuscola; oggi \u00e8 anche usata la lettera maiuscola O, ma mai la cifra zero.\nUso.\nCi sono due utilizzi per questa notazione, che sono formalmente vicini ma chiaramente differenti: asintoti infiniti e asintoti infinitesimali. Questa distinzione \u00e8 solo applicativa e non di principio. Tuttavia, la definizione formale di \"O-grande\" \u00e8 la stessa in entrambi i casi, con la sola differenza del valore a cui tende il limite della funzione a cui si intende applicare la \"O-grande\".\nComportamento asintotico all'infinito.\nLa notazione O-grande risulta utile nell'analisi dell'efficienza degli algoritmi. Per esempio, supponiamo di aver ricavato che il tempo (o il numero di passi) che sono necessari a completare un problema di dimensione \"n\" sia \"T\"(\"n\") = 4\"n\"\u00b2 - 2\"n\" + 2.\nPer grandi valori di \"n\", il termine \"n\"\u00b2 diventer\u00e0 preponderante rispetto agli altri, che potranno non essere considerati; per esempio, per \"n\" pari a 500, il termine 4\"n\"\u00b2 sar\u00e0 pari a 1000 volte il termine 2\"n\", e l'ignorare quest'ultimo sar\u00e0, nella maggior parte dei casi, un'approssimazione tollerabile.\nInoltre, anche i coefficienti diventano irrilevanti se compariamo l'espressione precedente ad una di ordine superiore, come una contenente un termine n\u00b3 oppure 2\"n\". Se anche \"T\"(\"n\") = 1.000.000\"n\"\u00b2, se \"U\"(\"n\") = \"n\"\u00b3, \"U\"(\"n\") sar\u00e0 comunque maggiore di \"T\"(\"n\") per \"n\" maggiore di 1.000.000 (\"T\"(1.000.000) = 1.000.000\u00b3 = \"U\"(1.000.000)).\nLa notazione O-grande riesce ad esprimere proprio questo concetto: scriveremo\ne diremo che l'algoritmo ha una complessit\u00e0 in tempo \"dell'ordine di n2\".\nO-grande e infinitesimi.\nLa notazione O-grande pu\u00f2 anche essere usata per descrivere il termine di errore in una approssimazione di una funzione. Per esempio,\nesprime il fatto che la differenza formula_3 \u00e8 pi\u00f9 piccola in valore assoluto di qualche costante positiva moltiplicata per formula_4 quando \"x\" \u00e8 sufficientemente vicino a 0.\nDefinizione formale.\nSi supponga che formula_5 e formula_6 siano due funzioni definite su qualche sottoinsieme dei numeri reali. Diciamo che\nse e solo se\nLa notazione pu\u00f2 anche essere usata per descrivere il comportamento di formula_10 nell'intorno di un numero reale formula_11: diciamo che\nse e solo se\nSe formula_6 \u00e8 non nulla per valori di formula_17 sufficientemente vicini ad formula_11, entrambe queste definizioni possono essere unificate utilizzando il limite superiore:\nse e solo se\nNella matematica, i comportamenti asintotici tendenti a formula_22 e ad \"a\" sono entrambi considerati.\nNella teoria della complessit\u00e0 computazionale, sono usati solamente quelli tendenti ad infinito; inoltre, sono considerate solo funzioni sempre positive, per cui il valore assoluto pu\u00f2 essere omesso.\nEsempio.\nSi considerino i due polinomi\nAllora\nDimostrazione:\nMostriamo che formula_26 per ogni formula_27 dove formula_28 \u00e8 una costante che determineremo pi\u00f9 avanti.\nSupponiamo formula_29. Dalla disuguaglianza triangolare si ottiene che\nOsserviamo che per formula_29 valgono le disuguaglianze formula_34 e formula_35. Da queste otteniamo che\ne quindi\nPrendendo formula_38 otteniamo la tesi.\nQuestioni di notazione.\nL'affermazione \"formula_5 \u00e8 dell'ordine di formula_6\" \u00e8 spesso scritta come \"formula_41\". Questo \u00e8 un abuso di notazione: non stiamo realmente affermando l'uguaglianza fra due funzioni, in quanto formula_42 non rappresenta una singola funzione ma una \"classe\" di funzioni. Sarebbe pi\u00f9 corretto scrivere \"formula_43\", come visto in precedenza.\nA volte si scrive anche \"formula_44\" per indicare che formula_45. Anche questo \u00e8 un abuso di notazione: quella indicata nella prima espressione non \u00e8 una vera uguaglianza, in quanto non \u00e8 simmetrica. Per esempio, con questa notazione abbiamo\nma\nin quanto la funzione formula_48 \u00e8 formula_49 ma non formula_50 per formula_17 che tende a infinito.\nIn un uso pi\u00f9 complesso, formula_52 pu\u00f2 apparire in posti diversi di una equazione, anche pi\u00f9 volte in ciascun membro. Per esempio, le seguenti affermazioni sono vere per formula_53\nIl significato di queste affermazioni \u00e8 il seguente: per una qualsiasi funzione che soddisfa ciascuno degli O-grande del membro sinistro, esiste qualche funzione che soddisfa ciascuno degli O-grande presenti nel membro destro, in maniera che sostituendo queste funzioni nell'equazione rende i membri uguali. Per esempio, la terza equazione significa: \"Per ogni funzione \"f\"(\"n\")\u2208O(1)\" c'\u00e8 una qualche funzione \"g\"(\"n\")\u2208O(\"e\"\"n\") tale che \"n\"\"f\"(\"n\")=\"g\"(\"n\").\" In termini di insiemi, il significato \u00e8 che la classe di funzioni rappresentata dal membro sinistro \u00e8 un sottoinsieme della classe di funzioni rappresentata dal membro destro.\nOrdini di funzioni fra i pi\u00f9 comuni.\nSegue una lista di classi di funzioni comunemente incontrate nell'analisi di algoritmi. Tutte queste vanno considerate per formula_57 che tende all'infinito. Le funzioni sono elencate per magnitudine crescente (in termini insiemistici, ogni classe di funzioni elencata \u00e8 un sovrainsieme delle precedenti). Nel seguito, formula_58 indica una costante arbitraria.\nAltre notazioni associate.\nO-grande \u00e8 la notazione asintotica pi\u00f9 comunemente usata per confrontare le funzioni. Insieme ad altre notazioni correlate forma la famiglia delle notazioni di Bachmann \u2013 Landau.\nNotazione o-piccolo.\nIntuitivamente, l'affermazione \"formula_5 \u00e8 formula_60\" (letto \"formula_5 \u00e8 o-piccolo di formula_6\") significa che formula_6 cresce molto pi\u00f9 velocemente di formula_64 Sia formula_10 una funzione a valori reali o complessi e formula_66 una funzione a valori reali, entrambe definite su un sottoinsieme illimitato dei numeri reali positivi, in modo che formula_6 sia strettamente positiva per tutti i valori abbastanza grandi di formula_68 Scriviamo\nse per ogni formula_70 reale positivo esiste formula_71 tale che\nformula_72\nAd esempio, otteniamo\ne\nLa differenza tra la precedente definizione per la notazione O-grande e questa definizione di o-piccolo, \u00e8 che mentre la prima deve essere vera per almeno una costante formula_75 la seconda deve valere per ogni costante positiva formula_76 per quanto piccola. In questo modo, la notazione o-piccolo \u00e8 \"pi\u00f9 forte\" della corrispondente notazione O-grande: ogni funzione che \u00e8 o-piccolo di formula_66 \u00e8 anche O-grande di formula_78 ma non tutte le funzioni che sono O-grande di formula_66 sono o-piccolo di formula_80 Ad esempio, formula_81 ma formula_82\nSe formula_6 \u00e8 diverso da zero, o almeno diventa diverso da zero da un certo punto in poi, la relazione formula_84 \u00e8 equivalente a\nche \u00e8 il modo in cui Landau ha originariamente definito la notazione o-piccolo.\nLa notazione o-piccolo soddisfa le seguenti propriet\u00e0:"}
{"id": "526545", "revid": "767487", "url": "https://it.wikipedia.org/wiki?curid=526545", "title": "Diaglifica", "text": "La diaglifica (o anche diagliptica, diaglittica) \u00e8 l'arte, derivata dalla glittica, di incidere in incavo monete, conii, sigilli.\nI lavori ottenuti si chiamano diaglifi o diaglipti. La diaglifica ebbe momenti di notevole splendore nel rinascimento italiano e in quello francese."}
{"id": "526546", "revid": "46931", "url": "https://it.wikipedia.org/wiki?curid=526546", "title": "Diagliptica", "text": ""}
{"id": "526547", "revid": "46931", "url": "https://it.wikipedia.org/wiki?curid=526547", "title": "Diaglittica", "text": ""}
{"id": "526549", "revid": "62004", "url": "https://it.wikipedia.org/wiki?curid=526549", "title": "Andr\u00e9s Gandarias", "text": "Carriera.\nPassato professionista nel 1968 con la maglia della KAS-Kaskol, gi\u00e0 al primo anno dimostra buone doti classificandosi 19\u00ba alla Vuelta a Espa\u00f1a e nono al Tour de France. Nel 1969 prende nuovamente parte al Tour de France e, dopo essersi classificato secondo nelle tappe di Thonon les Bains, dietro a Michele Dancelli, e di Aubagne, dietro Felice Gimondi, termina al quinto posto nella classifica finale.\nL'anno seguente partecipa prima alla Vuelta classificandosi 15\u00ba e poi ancora una volta al Tour de France dove si classifica 20\u00ba nella generale e si toglie la soddisfazione di transitare per primo sul leggendario Tourmalet. Finisce anche secondo dietro Eddy Merckx nella classifica della maglia a pois di miglior scalatore.\nNegli anni successivi si dedica principalmente al lavoro di gregario: tra i suoi capitani pi\u00f9 famosi ricordiamo Jos\u00e9 Manuel Fuente e Joaquim Agostinho. Nel 1971 termina al secondo posto nel campionato nazionale spagnolo su strada battuto da Eduardo Castello. Nel 1976 al Giro d'Italia vive la giornata pi\u00f9 importante della carriera, aggiudicandosi dopo una lunga fuga la 19\u00aa tappa, con partenza da Longarone e arrivo alle Torri del Vajolet, dove passa per primo anche sulla Cima Coppi della corsa, fissata al Passo Sella.\nConclude la carriera agonistica nel 1978 dopo aver militato nelle squadre spagnole KAS-Kaskol, Werner, De Kova-Lejeune, La Casera-Pe\u00f1a Bahamontes, Monteverde-Sanson, Teka e Novostil-Helios."}
{"id": "526550", "revid": "287204", "url": "https://it.wikipedia.org/wiki?curid=526550", "title": "Rondo Veneziano", "text": ""}
{"id": "526552", "revid": "503924", "url": "https://it.wikipedia.org/wiki?curid=526552", "title": "Salve Regina", "text": "La \"Salve Regina\" \u00e8 una delle 4 antifone mariane (le altre sono il Regina Caeli, l'Ave Regina Caelorum e l'Alma Redemptoris Mater).\nQuesta composizione latina risale al Medioevo, ed \u00e8 tradizionalmente attribuita a Ermanno di Reichenau, noto come Ermanno il Contratto.\nTradizionalmente si canta o si recita in latino, tuttavia ne esistono numerose traduzioni in tutte le lingue.\nTraduzioni.\nNe esistono numerose, in tutte le lingue del mondo.\nLa traduzione italiana comunemente usata, come pubblicata nel Compendio del Catechismo della Chiesa Cattolica, \u00e8 la seguente:\nComposizione.\nL'origine della preghiera risale all'XI secolo, ma la sua composizione non \u00e8 certa. La tradizione pi\u00f9 diffusa attribuisce la stesura di quest'antifona al monaco Ermanno di Reichenau. Viene anche attribuita a papa Gregorio VII, a sant'Anselmo da Baggio (morto nel 1086), a san Pietro di Mezonzo, vescovo di Iria Flavia o, alternativamente a San Bernardo durante la sua permanenza all'eremo dei Santi Jacopo e Verano alla Costa d'acqua. Probabilmente a san Bernardo appartiene solo la composizione dell'ultimo verso \"o clemens, o pia, o dulcis virgo Maria\".Alberico delle Tre Fontane attribuisce la paternit\u00e0 ad Ademaro di Monteil.\nNei manoscritti pi\u00f9 antichi non compare n\u00e9 il \"Mater\", che sarebbe stato aggiunto nel XVI sec, per cui in origine era \"Regina misericordiae\" (com'\u00e8 ancora nella versione in uso nel remoto rito mozarabico), n\u00e9 il \"Virgo\", questo per\u00f2 introdotto molto presto. Talora si pu\u00f2 sentire tramandato un \"vitae dulcedo\", com'\u00e8 cantata ad esempio alla Grande Chartreuse.\nLa forma attuale \u00e8 stata formalizzata dall'Abbazia di Cluny nel XII secolo.\nUso.\nI Domenicani hanno introdotto la Salve Regina nel 1221 come inno da cantare immediatamente dopo la compieta e mentre si va in processione al dormitorio. I Cistercensi la utilizzano dal 1251. I Certosini la cantano ogni giorno, dal XII secolo, ai vespri.\nNel 1250 papa Gregorio IX la approv\u00f2 e prescrisse il suo canto a conclusione della preghiera di compieta.\nTradizionalmente viene anche recitata a conclusione del rosario.\nLa \"Salve Regina\" \u00e8 normalmente utilizzata nelle funzioni della Chiesa cattolica, in particolare nei giorni vicini alle feste dell'Assunta e della Immacolata concezione.\nI dieci versi sono motivo di altrettanti capitoli dell'opera \"Le glorie di Maria\" di Sant'Alfonso Maria de' Liguori, del 1750.\nIl tema musicale della forma gregoriana del testo \u00e8 considerato originario dell'XI secolo e rappresenta uno degli esempi pi\u00f9 antichi di musica sacra tuttora in uso.\nSignificato.\nLa Seconda Lettera ai Corinzi (2Cor 5,6-10) presenta l'esistenza terrena del cristiano come orientata alla vita dopo la morte, e alla certezza del Giudizio Finale.\nCome Adamo ed Eva, che Dio fece allontanare dall'Eden a causa del peccato originale, il genere umano, loro discendente, vive fino alla morte terrena il dolore e rimpianto per una \"esule lontananza\" dal Padre Dio, che -come afferma la \"Preghiera del Signore\"- dimora nei cieli. \nInvisibile e intangibile fino alla morte, l'anima pu\u00f2 vedere il Volto di Dio, Uno e Trino, solamente quando \u00e8 divenuta esule e lontana dal corpo.\nI cristiani credono nella resurrezione della carne prima del Giorno del Giudizio davanti a Ges\u00f9 Cristo, dove in anima e corpo saranno da Lui giudicati per le opere in anima e corpo compiute durante la vita terrena. \nPerci\u00f2 lodano e pregano la sempre Vergine Madre di Dio di intercedere il perdono e la misericordia di Dio per i propri e altrui peccati, di essere per ognuno avvocata di salvezza eterna e speranza dell'incontro con Ges\u00f9.\nMusica.\nIl patrimonio gregoriano, nel Liber Usualis, conserva due differenti melodie scritte su questo testo, la prima, un po' pi\u00f9 melismatica, in I modo (Dominica ad Completorium), che \u00e8 quella riportata nell'illustrazione qui sopra, la seconda in V modo (tonus simplex), molto pi\u00f9 semplice, che \u00e8 quella abitualmente cantata nelle chiese.\nNumerosissimi, poi, sono i compositori che, nel corso della storia, si sono serviti di questo testo per musicarlo.\nFra questi ricordiamo in particolare:"}
{"id": "526557", "revid": "118587343", "url": "https://it.wikipedia.org/wiki?curid=526557", "title": "C6 Multichat", "text": "C6 Multichat (dal 2005 denominato C6 Messenger a seguito di un restyling) era un programma di messaggistica istantanea.\nDal 27 giugno 2011 \u00e8 stato sostituito dalla Virgilio Chat (servizio di messaggistica online attraverso pagine html).\nEra l'unico \"instant messenger\" prodotto interamente in Italia, era un programma gratuito e permetteva di chattare in tempo reale con amici (netfriend). Si poteva chattare in privato, nelle stanze di sistema (con gli \"Atlantis\" e gli aspy, ovvero gli animatori) o nelle stanze create dagli utenti (in tutto circa 300).\nCon C6 si poteva anche chattare in collegamento audio/video, grazie alla tecnologia di Windows NetMeeting.\nEra supportato dai sistemi operativi Microsoft Windows e da GNU/Linux, con la reimplementazione \"OpenC6\".\nBreve storia di C6.\nC6 era un progetto originario del sito Atlantide.it, allora chiamato C6 Multichat. \u00c8 nato nel 1994, quando aveva una grafica rudimentale e non si serviva della Chiave Unica, ma solo di un nick che era scelto dalla persona durante la registrazione e di una password. Il funzionamento era rimasto pressoch\u00e9 invariato nel corso degli anni, poich\u00e9 C6 utilizzava gli script di Internet Explorer per funzionare, ad esclusione delle modifiche e delle funzioni aggiunte nel 2005 in seguito al rinnovamento di C6 Messenger. Atlantide.it (di propriet\u00e0 di Tin.it) \u00e8 stato inglobato in Telecom Italia (Virgilio) che l'ha trasformato in C6 Messenger, prodotto dal Gruppo Telecom Italia, specificamente da Alice (distribuzione), Icona Srl, (sviluppo, progetto e server) ed Opendoc (grafica).\nDalla versione 6.2 era possibile inserire in buddylist utenti del sistema Gmail/GTalk (Google Mail) e chattare con loro in tempo reale. Qualunque sistema di \"instant messaging\" pubblico basato sul protocollo XMPP poteva interoperare con i server di C6 (Tiscali Communicator, Gizmo Project, jabber.linux.it e molti altri).\nLa versione 7.0 di C6 Messenger (luglio 2007) aveva introdotto un nuovo modulo di comunicazione audio/video che soppiantava il vecchio NetMeeting con prestazioni decisamente migliori e basato su codec (Speex e Theora) e protocolli (XMPP/JEP) aperti.\nNel 2009 era stata tentata anche la strada della telefonia mobile, tramite il framework Wamaja sviluppato da Icona, realizzando \"web app\" ottimizzate per i cellulari.\nDal 27 giugno 2011 C6 Messenger non \u00e8 pi\u00f9 attivo a causa della migrazione su Virgilio Chat.\nAccesso.\nPer accedere era necessario un indirizzo email name@virgilio.it, @tin.it o @alice.it (cio\u00e8 di Chiave Unica), oppure era possibile registrare un nickname utilizzando un proprio indirizzo di email come chiave unica (da luglio 2007) senza quindi registrarsi nel dominio alice.it.\nStati.\nL'utente poteva impostare quattro stati predefiniti: \"disponibile\", \"solo amici\" (agli utenti non appartenenti alla Lista Amici veniva visualizzato un messaggio automatico), \"impegnato\" (in questo caso il messaggio automatico veniva inviato anche agli utenti della Lista Amici) e \"assente\" (automaticamente dopo un tempo prestabilito).\nQuando l'utente impostava gli stati \"solo amici\" o \"impegnato\", i messaggi inviati dall'altro utente venivano salvati in una finestra chiamata \"Segreteria\". In questo modo, quando l'utente ritornava, poteva vedere i messaggi ed, eventualmente, rispondere. Era possibile rendersi non contattabili da utenti indesiderati, inserendoli in \"lista nera\".\nFunzione Cerca Amici.\nCon la funzione \"Cerca amici\" si potevano cercare nick con i quali parlare. Si potevano trovare secondo alcuni criteri: nickname, et\u00e0, provenienza, sesso, gusti personali e, nelle ultime versioni, indirizzo email. In caso di ricerca positiva, veniva visualizzata in una lista i nickname in linea e con accanto l'icona del proprio stato: disponibile (verde), solo amici (giallo), impegnato (rosso) e assente (grigio).\nNelle ultime versioni era possibile chattare anche con i contatti di Google Talk.\nAltri client - OpenC6 (versione per GNU Linux e MacOS).\nOpenC6 (ultima versione 0.9.9) era un programma che usava il protocollo C6 e che era installabile solo su macOS o Linux. Era disponibile sotto licenza GNU GPL ed \u00e8 stato sviluppato da Giorgio Alfarano, grazie anche agli sforzi dell'Open C6 Project, fondato invece da Alessio Periloso, che ha effettuato il reverse-engineering del protocollo, ha redatto la documentazione in merito ed ha sviluppato un primo client.\nIl progetto del client OpenC6 \u00e8 ospitato su SourceForge.\nEra possibile utilizzare la rete C6 anche in Miranda IM. Per questo programma era stato infatti sviluppato un plug-in che consentiva l'accesso alla rete C6. Questo componente non era inserito nella versione base del programma ma poteva essere facilmente scaricato dal sito ufficiale del o dal sito degli sviluppatori."}
{"id": "526562", "revid": "15756", "url": "https://it.wikipedia.org/wiki?curid=526562", "title": "Sant'Anna", "text": "I genitori di Maria (e quelli di Elisabetta) non sono mai nominati nei testi biblici canonici; la loro storia fu narrata per la prima volta negli apocrifi \"Protovangelo di Giacomo\" e \"Vangelo dello pseudo-Matteo\", per poi arricchirsi di dettagli agiografici nel corso dei secoli, fino alla \"Legenda Aurea\" di Jacopo da Varagine.\nLa festa nella Chiesa Cattolica ricorre il 26 luglio, mentre la Novena di Sant'Anna si recita il 17 luglio.\nMolti santi orientali hanno predicato su sant'Anna, quali, ad esempio, san Giovanni Damasceno,\nsant'Epifanio di Salamina, san Sofronio di Gerusalemme.\nLe vicende della santa furono poi raccolte nel \"De Laudibus Sanctissime Matris Annae tractatus\" del 1494.\nPapa Gregorio XIII (1584) estese la festa a tutta la Chiesa cattolica.\nAgiografia.\nSecondo la tradizione, Anna ebbe per padre Matan, Sacerdote di Betlemme, e come i membri della classe sacerdotale ebraica, discendente della trib\u00f9 di Levi e della famiglia di Aronne.\nSecondo i vangeli apocrifi, invece, Anna era figlia di Achar, della trib\u00f9 di Levi e sorella di Esmeria, madre di santa Elisabetta e nonna del Battista. Giuseppe d'Arimatea era suo zio materno, mentre altre tradizioni le danno per genitori Emerenzia e Stolano.\nIl suo matrimonio con Gioacchino, uomo virtuoso e molto ricco della trib\u00f9 del Regno di Giuda e della stirpe di Davide, non produsse prole, anche dopo venti anni, a causa della sterilit\u00e0 del marito: umiliato pubblicamente (un uomo di nome Ruben gli aveva impedito di sacrificare al tempio per non aver dato figli a Israele), Gioacchino si ritir\u00f2 nel deserto, tra i pastori. Mentre erano separati, un angelo sarebbe apparso ad Anna e le avrebbe annunciato l'imminente concepimento di un figlio: lo stesso angelo sarebbe apparso contemporaneamente in sogno anche a Gioacchino. I due si incontrarono alla Porta Aurea di Gerusalemme: gli autori medievali vedono nel loro casto bacio il momento dell'immacolato concepimento di Maria.\nSecondo la tradizione Anna e Gioacchino, con Maria bambina, abitavano a Gerusalemme nei pressi dell'attuale Porta dei Leoni, nella parte nord orientale della citt\u00e0 vecchia, laddove ci sono i resti della piscina di Betzaeta. Oggi nel luogo dove avrebbero abitato e dove sarebbe cresciuta Maria sorge una chiesa costruita dai crociati nel XII secolo, dedicata a sant'Anna e custodita dai Padri Bianchi.\nLa tradizione vuole che le reliquie della santa furono salvate dall'essere distrutte dallo stesso centurione Longino. I resti furono poi custoditi in Terra Santa finch\u00e9 ad opera di alcuni monaci non giunsero in Francia dove rimasero per anni. Durante le famose incursioni ottomane, l'intero corpo fu chiuso in una bara di cipresso e murato, per precauzione, in una cappella scavata sotto la nascente cattedrale di Apt. Molti anni dopo avvenne il ritrovamento, preceduto e seguito, secondo i racconti, da diversi miracoli che portarono all'identificazione del corpo, grazie perlopi\u00f9 ad una scritta in greco. In seguito ne avvenne la smembratura e divisione fra i vari nobili e il clero, attualmente il suo teschio viene custodito e portato in processione il 27 luglio a Castelbuono in Sicilia. Tra i presunti miracoli si ricorda il \"lumino\", rimasto acceso accanto alla bara di cipresso per anni nonostante l'assenza di aria.\nNell'arte.\nGli episodi della storia di Anna e Gioacchino vengono spesso rappresentati nelle raffigurazioni della \"Vita Christi\"; celebri quelle di Giotto del 1305 nella \"cappella degli Scrovegni\", a Padova. A partire dall'alto medioevo si diffuse l'iconografia di sant'Anna metterza (con Maria e il Bambino Ges\u00f9), ripresa anche dal Masaccio e da Leonardo.\nNel culto.\nLa Chiesa ortodossa celebra la festa di sant'Anna il 25 luglio; la Chiesa cattolica con papa Sisto IV ha fissato la data della memoria liturgica al 26 luglio. Anna e il marito Gioacchino vengono venerati anche dalla Chiesa copta.\nLa santa \u00e8 invocata come protettrice delle madri e delle partorienti.\n\"La famiglia di Al-Imr\u00e2n\" (Gioacchino) \u00e8 il titolo della terza sura del Corano (la pi\u00f9 lunga).\nA sant'Anna sono intitolate numerose congregazioni religiose: le suore della carit\u00e0 di Sant'Anna, fondate da Mar\u00eda Rafols nel 1804 a Saragozza; le suore di Sant'Anna, sorte a Torino nel 1834 a opera dei coniugi Tancredi Falletti di Barolo e Juliette Colbert, marchesi di Barolo (Italia); le Suore francescane di Sant'Anna, fondate nel 1838 nel Brabante Settentrionale; le suore di Sant'Anna di Lachine, istituite in Qu\u00e9bec nel 1850 da Marie-Anne Sureau Blondin; le figlie di Sant'Anna, fondate a Piacenza l'8 dicembre 1866 da Anna Rosa Gattorno; le indiane figlie di Sant'Anna, fondate a Ranchi nel 1897; la Societ\u00e0 di Sant'Anna, fondata a Lucerna nel 1909 per l'assistenza alle partorienti; le suore indiane di Sant'Anna di Bangalore, Madras e Phirangipuram.\nInno a Sant'Anna.\nA Sant'Anna \u00e8 dedicato un inno della Chiesa Cattolica, in lingua latina. Proponiamo di seguito il testo latino e una sua traduzione semi-poetica. Le quartine del testo latino sono rese con strofe di cinque versi nella traduzione italiana. \nLe ultime quattro strofe terminano con il ritornello \"Annam prec\u00e0re...[vota non erunt vana]\" (nella traduzione italiana: \"Rivolgi ad Anna... Pago il tuo cor sar\u00e0\"), che consiste nella ripetizione della seconda strofa di quattro versi (cinque nella traduzione):\nTesto latino\n&lt;poem&gt;\nSi qua\u00e8ris co\u00e8li m\u00f9nera,\nQuae natus \u00e0lmae V\u00ecrginis\nPer matrem donat g\u00e8ntibus\nSupra N\u00e0turae arc\u00e0na,\nAnnam prec\u00e0re; et videris\nProp\u00ectii lucem sideris,\nAd Annam si confugeris,\nVota non erunt vana.\nSi maeror cor invaserit,\nSi morbus membra afflixerit,\nSi sors adv\u00e8rsa irruperit,\nVel su cal\u00f9mnia ins\u00e0na;\nAnnam prec\u00e0re, etc.\nTurb\u00e0tae menti sp\u00ecritus\nCordis s\u00e8creta ex\u00e0gitent,\nFremant m\u00e0ligni da\u00e8mones,\nEt pandant ora irc\u00e0na:\nAnnam prec\u00e0re, etc.\nLitis vitae discr\u00ecmina,\nPartus p\u00e8ricla imm\u00ecneant,\nProlis dona non h\u00e0beant,\nAetas ac\u00e8rba et cana;\nAnnam prec\u00e0re, etc.\nGloria Patri et Filio\nEt Spiritui Sancto.\n[Sicut erat in principio\nEt nunc et semper.\nEt in saecula saecolorum.\nAmen.]\n&lt;/poem&gt;\nItaliano (traduzione semipoetica)\n&lt;poem&gt;\nSe dell'eterne grazie\nRicolmo andar tu vuoi\nChe ai preghi della Vergine\nA larga man su noi\nDio spargendo va,\nRivolgi ad Anna il ciglio\nE il cor divoto e pio;\nSe implori il suo sussidio,\nContento il tuo des\u00eco,\nPago il tuo cor sar\u00e0.\nSe morbo reo ti crucia,\nSe la tua fama ann\u00e8ra\nTruce calunnia, e misero\nDi sorte avversa e fiera,\nProvi la crudelt\u00e0:\nRivolgi ad Anna, etc.\nS'empia passion sconvolgerti\nVorr\u00e0 del cor la pace;\nSe il torvo mostro d'Erebo\nColla gola vorace\nCrudel minaccier\u00e0;\nRivolgi ad Anna, etc.\nD'incerta causa l'esito,\nDel parto il gran per\u00ecglio\nTi turba, oppur desideri\nL'amato don d'un figlio\nIn fresca o in vecchia et\u00e0?\nRivolgi ad Anna, etc.\nSia laude al Padre, al Figlio\nEd all'Amor superno,\nQual era da principio,\nOra nel giro eterno,\nDel tempo che verr\u00e0.\n&lt;/poem&gt;\nLa divinit\u00e0 pagana greca dell'Erebo, dio dell'oscurit\u00e0 e degli inferi, \u00e8 qui riferita a Satana, angelo ribelle, tentatore e dannatore di anime umane, che anche nella cristianit\u00e0 \u00e8 re dell'Inferno e della notte, intesa anche come negazione di Dio che \u00e8 Luce. \nIn Genesi:3,15 si trovano queste parole: \u201cIo porr\u00f2 inimicizia tra te e la donna, tra la tua stirpe e la sua stirpe: questa ti schiaccer\u00e0 la testa, e tu le insidierai il calcagno\u201d (traduzione CEI 2008). Il Rosario \u00e8 ritenuto essere anche una potente preghiera esorcistica contro i demoni (e per opporre con successo l'opera di Dio, dei suoi angeli, santi e dei suoi figli rispetto ai non-servitori). L'intera stirpe di Maria \u00e8 benedetta dal Signore contro i demoni: tra questi Anna ed Elisabetta, madre di Giovanni il Battista e parente di Maria.\nMaria Vergine, figlia di Anna, nell'\"Ave Maria\" viene detta \"colmata di grazia dallo Spirito Santo\" perch\u00e9 secondo il credo niceno per opera dello Spirito Santo concep\u00ec Ges\u00f9, rimanendo vergine. \nIl protovangelo non parla esplicitamente di una presenza dello Spirito Santo in sant'Anna. Anna riceve da Dio la grazia di una gravidanza in tarda et\u00e0, pur nella naturale unione coniugale. Stesso dono dello Spirito Santo \u00e8 annunciato dall'arcangelo a Zaccaria e giunge ad Elisabetta, con la differenza sostanziale che Maria Vergine \u00e8 da Anna concepita senza peccato originale, unica nel genere umano, e per questo motivo \u00e8 segno di una grazia ancora maggiore dello Spirito Santo anche a favore di sua madre.\nAnche l'intervento di sant'Anna \u00e8 invocato contro i demoni, come in questo inno, proprio per la grazia dello Spirito Santo di cui Anna, e molto pi\u00f9 Maria, furono protagoniste, e per il ruolo anche \"esorcistico\" di Maria nel piano salvifico di Dio.\nUn aspetto riguarda proprio la Strage degli Innocenti ricordata nei Vangeli. Tanto re Erode per il suo potere terreno, quanto Satana per quello eterno, volevano la morte di Ges\u00f9, e compirono il pi\u00f9 numeroso sacrificio di infanti nella storia umana. L'opera e l'intercessione esorcistica di sant'Anna sono legate alla condizioni per l'inizio del concepimento, alla protezione delle partorienti e della maternit\u00e0.\nChiese dedicate a sant'Anna.\nNumerose sono le chiese dedicate a sant'Anna, oltre alla Chiesa di Sant'Anna a Gerusalemme, sul luogo tradizionale della sua abitazione:\nAlbania.\nChiesa di Sant\u2019Anna (Albania)Gallate Kurbin"}
{"id": "526563", "revid": "1169970", "url": "https://it.wikipedia.org/wiki?curid=526563", "title": "Gioacchino (padre di Maria)", "text": "Gioacchino (in ebraico \"Jojakim\") non \u00e8 mai nominato nei testi biblici canonici; la sua storia \u00e8 narrata in tre vangeli apocrifi: il Protovangelo di Giacomo (del 150 circa), il Vangelo dello pseudo-Matteo o \"Liber de ortu beatae Mariae Virginis\" (del V secolo) e l\"Evangelium de nativitate Mariae\" (del VI secolo). A questi testi si sono poi ispirati gli scritti di sant'Agostino, di papa Innocenzo I e soprattutto la \"Legenda aurea\" di Jacopo da Varagine che ebbe grande diffusione e che rese popolare la sua figura.\nAgiografia.\nGioacchino, uomo virtuoso e molto ricco della trib\u00f9 del Regno di Giuda e della stirpe di Davide, si un\u00ec in matrimonio con Anna in et\u00e0 avanzata, dopo che ella era stata gi\u00e0 sposata ed era rimasta vedova. Il loro matrimonio non produsse prole, anche dopo venti anni, a causa della presunta sterilit\u00e0 di Gioacchino: umiliato pubblicamente (un uomo di nome Ruben gli aveva impedito di sacrificare al tempio per non aver dato figli a Israele, cosa che nel mondo ebraico era vista come segno di una punizione divina per qualche misfatto), Gioacchino si ritir\u00f2 nel deserto, tra i pastori. Mentre erano separati, un angelo sarebbe apparso ad Anna e le avrebbe annunciato l'imminente concepimento di un figlio: lo stesso angelo sarebbe apparso contemporaneamente in sogno anche a Gioacchino. I due si incontrarono alla Porta Aurea di Gerusalemme: gli autori medievali vedono nel loro casto bacio il momento dell'Immacolata Concezione di Maria.\nSecondo la tradizione Anna e Gioacchino, con Maria bambina, abitavano a Gerusalemme nei pressi dell'attuale Porta dei Leoni, nella parte nord orientale della citt\u00e0 vecchia, laddove ci sono i resti della piscina di Betzaeta. Oggi nel luogo dove avrebbero abitato e dove sarebbe cresciuta Maria sorge una chiesa costruita dai crociati nel XII secolo, dedicata a sant'Anna e custodita dai Padri Bianchi.\nCulto.\nLa Chiesa ortodossa celebra la festa di san Gioacchino il 9 settembre e quella di sant'Anna il 26 luglio.\nL'atteggiamento ufficiale della Chiesa cattolica nei confronti di Gioacchino \u00e8 stato ambiguo: Giulio II autorizz\u00f2 ai primi del Cinquecento la celebrazione della sua festa, che per\u00f2 mezzo secolo dopo Pio V soppresse. La festa fu ripristinata de Gregorio XV nel 1621 e solennemente confermata da Leone XIII. La data commemorativa \u00e8 sempre stata il 16 agosto, e lo \u00e8 ancora nella messa tridentina ma, oggi, viene commemorato anche con la moglie Anna, per la quale papa Sisto IV aveva fissato la data della memoria liturgica al 26 luglio. Le stesse date sono quelle della Chiesa anglicana.\nGioacchino \u00e8 ricordato dalla Chiesa copta il 2 aprile; da quella maronita il 20 novembre, dalla Chiesa ortodossa siriaca il 25 luglio.\n\"La famiglia di Imran\" (Gioacchino) \u00e8 il titolo della terza sura del Corano (la quarta pi\u00f9 lunga).\nIconografia.\nGli episodi della storia di Gioacchino e Anna vengono spesso rappresentati nelle raffigurazioni della \"Vita Christi\"; celebri quelle di Giotto del 1305 nella \"cappella degli Scrovegni\", a Padova."}
{"id": "526566", "revid": "93556", "url": "https://it.wikipedia.org/wiki?curid=526566", "title": "Glittica", "text": "La glittica \u00e8 l'arte dell'incisione di gemme e pietre dure. In senso lato \u00e8 anche lo studio dei prodotti di tali arte: cammei, sigilli (in pietra), intagli, statuette e altri piccoli oggetti.\nStoria.\nFra i pi\u00f9 antichi oggetti realizzati con questa tecnica vi sono sigilli cilindrici, forati lungo l'asse, con incisioni di simboli ed altre figure, che risalgono al periodo di Sumeri, Assiri e Babilonesi, mentre i pi\u00f9 antichi oggetti rinvenuti sono gli scarabei egiziani.\nLa glittica mesopotamica si svilupp\u00f2 inizialmente attorno ad una decorazione geometrica e animalistica, per sfociare a stilizzate figure ornamentali e alla rappresentazione di motivi naturalistici, per lo pi\u00f9 astratti.\nQuesta tecnica era gi\u00e0 avanzata nella Grecia antica e si perfezion\u00f2 ulteriormente in epoca ellenistica e nell'antica Roma. L'artista pi\u00f9 noto del periodo ellenista fu senza dubbio Pirgotele. La glittica paleocristiana e bizantina registr\u00f2 l'ingresso di temi religiosi cristiani e un'evoluzione verso temi pi\u00f9 astratti e ideali. Nel medioevo la glittica sub\u00ec un decremento per la maggiore difficolt\u00e0 nell'accedere alle materie prime, ma non scomparve. Una vera e propria rinascita dell'interesse verso gli oggetti della glittica si ebbe nel Rinascimento, dove i grandi mecenati si sfidavano a collezionare i rinvenimenti greco-romani e stimolavano gli artisti a nuove creazioni. Arte da sempre legata a un delicato e nostalgico classicismo, anche nei secoli anticlassici per eccellenza quali il Sei e il primo Settecento, l'arte glittica registr\u00f2 limitati apporti innovativi legati al barocco e al rococ\u00f2. Prosegu\u00ec anzi la produzione pseudo-antica per rispondere a una mai diminuita richiesta collezionistica.\nLa glittica ebbe una nuova rinascita col neoclassicisimo, ad esempio con la committenza dello stesso Napoleone che fece cos\u00ec rinverdire una tradizione millenaria. Nel corso di tutto il XIX e XX secolo la produzione di gemme e cammei, intesi come beni di lusso, non conobbe soste, con un periodo di notevole livello artistico durante l'epoca liberty.\nAl giorno d'oggi la produzione \u00e8 di elevata qualit\u00e0, sia dal punto di vista tecnico sia da quello artistico, ed oltre il 90% del materiale prodotto in Europa viene lavorato in Germania, a Idar-Oberstein (da dove proviene anche buona parte dell'agata grezza da lavorare).\nMentre i materiali usati nell'antichit\u00e0 si limitavano essenzialmente all'agata, al quarzo (ialino o ametista), la corniola, il diaspro, l'onice oltre a vetri colorati, al giorno d'oggi vengono incise praticamente tutte le qualit\u00e0 di gemme, compreso il diamante.\nTecnica.\nTecnicamente si distinguono due tecniche fondamentali, che danno origine a due filoni di cui si tiene spesso conto negli inventari storici delle collezioni: il cammeo e la gemma.\nIl cammeo genera un bassorilievo, opaco, mentre la gemma viene invece incisa sul rovescio, generando un disegno trasparente da guardare in controluce. L'incisione della gemma o lo scavo del cammeo pu\u00f2 essere effettuato con vari utensili oppure, analogamente ad alcune tecniche incisorie, con l'uso selettivo di acidi.\nTradizionalmente viene utilizzato un tornio ad albero orizzontale sul quale vengono montati utensili in ferro, di diverse forme e la pietra da incidere \u00e8 tenuta fra le dita dall'incisore. L'utensile (che pu\u00f2 essere un piccolo disco, a forma di cono oppure sferico o ad ago) ruota alla velocit\u00e0 di 3000-5000 giri/minuto ed \u00e8 continuamente spalmato d'olio e polvere di diamante. L'olio consente il raffreddamento del pezzo che viene lavorato mentre la polvere di diamante si 'fissa' sugli utensili di ferro (essendo questi pi\u00f9 teneri del diamante) facendoli diventare abrasivi a loro volta. Dopo l'incisione il pezzo viene pulito utilizzando materiali morbidi come il legno o il cuoio e paste abrasive finissime, insieme ad acqua. Se occorre lavorare pietre di dimensioni eccessive per essere tenute in mano, si utilizzano fresette montate su alberi flessibili.\nIl cammeo, nella sua forma pi\u00f9 nota e tipica, sfrutta i diversi colori, di forte contrasto tra l'uno e l'altro, degli strati dell'agata, nelle varie variet\u00e0: su uno strato chiaro viene scavata una figura fino a raggiungere uno strato scuro sottostante, che va a creare quindi lo sfondo."}
{"id": "526574", "revid": "729019", "url": "https://it.wikipedia.org/wiki?curid=526574", "title": "Obice", "text": "L'obice (\"\u00f2bice\" o obizzo in forma pi\u00f9 arcaica, dal tedesco \"Haubitze\", a sua volta dal boemo \"houfnice\" \u00abfionda\u00bb) \u00e8 un'arma da fuoco di artiglieria, impiegata prevalentemente per il tiro diretto sui bersagli. Originariamente l'obice viene pensato come pezzo d'artiglieria intermedio tra il cannone, con la sua traiettoria dritta, e il mortaio, con il suo tiro a parabola. A partire dalla fine del secondo conflitto mondiale, gran parte dei pezzi d'artiglieria adottati dagli eserciti per l'attacco di bersagli terrestri sono costituiti da obici, i quali tuttavia hanno assimilato molte delle caratteristiche tipiche dei cannoni, come la grande lunghezza della canna e la maggiore velocit\u00e0 alla bocca.\nLa storia della nascita dell'obice come arma d'assedio \u00e8 controversa. Tradizionalmente la sua invenzione \u00e8 datata attorno al 1570 e attribuita al padovano Pio Enea I Obizzi (che secondo alcune fonti gli avrebbe anche dato il nome obice), esponente di una importante e antica famiglia di cavalieri mercenari e collezionisti di armi e armature un tempo conservate al Castello del Catajo. I documenti che descrivono la collezione citano la presenza del primo esemplare dell'obice. In realt\u00e0 pare fosse gi\u00e0 apparso pi\u00f9 di un secolo prima durante le guerre hussite.\nStoria.\nL'et\u00e0 moderna ed i primi esemplari.\nI primi pezzi di artiglieria utilizzavano palle piene di pietra o di ferro, tuttavia apparve presto chiaro che l'utilizzo di esplosivi permetteva una maggiore distruttivit\u00e0 dei colpi delle armi da fuoco, soprattutto nel caso che i proiettili fossero lanciati oltre ostacoli (mura o ostacoli naturali). Per questo motivo fino dal XV secolo si parl\u00f2 di \"fochi artifiziati\", cio\u00e8 di proiettili che esplodevano dopo il lancio- Per questo motivo, a partire dall'epoca delle guerre hussite, furono utilizzate palle cave riempite di polvere che venivano fatte esplodere tramite una spoletta, indicate in francese come \"obus\", da cui il nome di obice per la relativa arma da lancio. I primi pezzi ad utilizzare proiettili esplodenti erano in realt\u00e0 mortai, in quanto sparavano unicamente nel secondo arco; ma, a partire dal XVII secolo, si svilupparono studi per utilizzare \"cannoni\" (cio\u00e8 bocche da fuoco capaci di tirare sia nel primo sia nel secondo arco) per lanciare bombe (granate esplosive). La prima indicazione dell'uso di obici (obus) veri e propri viene dalla cattura nella battaglia di Neerwinden del 1693 di \"mortai...costruiti come i cannoni di cui si servono gli inglesi e gli olandesi\".\nFin dall'origine dell'artiglieria si ebbe una distinzione precisa fra cannoni (a canna lunga) e mortai o bombarde (a canna corta); i mortai trovarono il loro uso principale nell'artiglieria d'assedio e l'ulteriore distinzione, dovuta al diverso impiego tattico, fu che i cannoni tiravano a palla piena, mentre i mortai tiravano bombe esplodenti: con questi ultimi, quindi, il tiro veniva effettuato col metodo \"a due fuochi\", cio\u00e8 un primo servente accendeva la miccia della bomba e successivamente, dopo che il primo si era ritirato, un secondo servente accendeva la carica di lancio. Dato che praticamente tutti pezzi d'artiglieria erano ad avancarica, solo i mortai potevano essere utilizzati per lanciare bombe, dato che il sistema a due fuochi non era utilizzabile per i cannoni a causa della lunghezza della canna. Tuttavia i mortai presentavano alcune caratteristiche sgradite agli utilizzatori: in particolare, la canna corta portava ad una velocit\u00e0 alla bocca relativamente bassa ed il calibro elevato portava ad un notevole peso del pezzo di artiglieria. In base a queste considerazioni, furono iniziati studi per l'utilizzo di pezzi pi\u00f9 mobili (quindi con calibro ridotto) e pi\u00f9 precisi (quindi con la canna pi\u00f9 lunga) dei mortai. Questi pezzi, montati su affusti ruotati e non su affusti a slitta come i mortai, furono denominati dagli inglesi \"howitz\".\nSuccessivamente le canne degli obici furono allungate, prima da Federico il Grande e successivamente dalle altre potenze europee. Nel 1765 il generale Gribeauval introdusse il sistema di calibri e di affusti unificato per l'artiglieria francese, che prevedeva anche due obici (da 6 libbre e da 8 libbre) e, da quel momento, gli obici entrarono in organico negli eserciti europei, anche se, per tutto il periodo napoleonico, furono molto pi\u00f9 diffusi i cannoni. Tuttavia gi\u00e0 nel 1816 nell'Esercito Prussiano il rapporto fra cannoni ed obici era circa di 2:1.\nSviluppo nel XIX secolo.\nNel corso del XIX secolo le armi da fuoco ebbero alcuni sviluppi fondamentali, come la tecnologia della retrocarica, la rigatura della canna e la conseguente adozione della granata ogivale al posto della palla tonda. Tutti e tre questi sviluppi favorirono gli obici, in grado di lanciare proiettili esplodenti rispetto ai cannoni, in particolare la rigatura e la conseguente rotazione del proiettile permisero di migliorare la precisione del tiro, fino ad allora limitata dalla minore lunghezza delle canne degli obici rispetto a quelle dei cannoni.\nQuesto port\u00f2 ad un utilizzo molto pi\u00f9 diffuso per gli obici. Per fare un confronto, nel 1861 erano in servizio nella Royal Artillery sia obici pesanti (fusi in ghisa) da 8 e 10\u00a0in sia obici leggeri (fusi in bronzo) da 32\u00a0pr, 24\u00a0pr, 12\u00a0pr e 4\u00a02/5\u00a0in.\nNelle guerre mondiali.\nNel corso delle guerre mondiali gli obici ebbero una maggiore diffusione rispetto ai cannoni, che furono utilizzati per compiti specializzati (tiro contraerei, tiro controcarri e per tiro a lunga distanza), questo grazie al minore peso degli obici ed alla loro capacit\u00e0 di tiro indiretto.\nNel corso della Prima guerra mondiale il tiro a puntamento diretto (con cannoni) fu considerato un'eccezione, e gli obici videro un notevole impiego praticamente in tutti i calibri compresi fra 75 e 420\u00a0mm. Per chiarezza di termini: tiro diretto \u00e8 quello nel quale il tiratore (o la centrale di tiro) vede il bersaglio e il punto di caduta dei propri colpi, esempi tipici il combattimento navale con le artiglierie e quello dei carri armati. Tiro indiretto \u00e8 invece quello nel quale i singoli pezzi e le batterie non vedono il punto di caduta dei propri colpi, ma seguono le indicazioni trasmesse da posti di osservatori distaccati sul terreno, anche a parecchi chilometri di distanza. Questa modalit\u00e0 \u00e8 evidentemente pi\u00f9 complessa e richiede una notevole organizzazione per dirigere le operazioni.\nNella Seconda guerra mondiale gli obici furono nuovamente usati ampiamente da tutti gli stati partecipanti. Per esempio le divisioni di fanteria tedesche avevano in organico un reggimento su quattro gruppi tre di obici leggeri (105\u00a0mm) ed uno di obici pesanti (150\u00a0mm), mentre i cannoni, a parte quelli contraerei e controcarri, erano assegnati solo a livello di corpo d'armata o di armata. Invece l'esercito britannico utilizzava a livello divisionale solamente i cannoni obice (88\u00a0mm), utilizzando i medi calibri (140\u00a0mm) a livello superiore.\nDescrizione.\nCaratteristica distintiva dell'obice rispetto al cannone \u00e8 la capacit\u00e0 di effettuare tiri sia con il primo che col secondo arco, allorch\u00e9 il cannone \u00e8 progettato per tirare solo lungo il primo arco. Invece il mortaio di norma spara solo nel secondo arco. In conseguenza di un utilizzo prevalente con il secondo arco, e quindi con velocit\u00e0 alla bocca minori, gli obici morfologicamente hanno una lunghezza relativa della canna (lunghezza assoluta/calibro) inferiore rispetto ai cannoni.\nNel tiro di artiglieria le parabole descritte dai proietti (prendono il nome di \"proietti\" quelli di obici e cannoni, in quanto oltre a ruotare su s\u00e9 stessi durante il loro percorso, non hanno il fondello come nel munizionamento per armi leggere; mentre si dicono \"bombe\" quelle da mortaio, che non ruotano) si distinguono in primo e secondo arco. Il primo arco parte dalla linea retta teorica che si otterrebbe per il tiro ad alzo zero, fino alla parabola che consente al proiettile di raggiungere la distanza (gittata) maggiore, idealmente 45\u00b0 in realt\u00e0 un po' di meno a causa della resistenza dell'aria.\nIl secondo arco \u00e8 ottenuto da alzi (e quindi angoli di tiro rispetto al terreno) superiori, i quali accorciano la gittata, ma consentono di superare ostacoli pi\u00f9 elevati. Il tiro col secondo arco \u00e8 di norma meno preciso rispetto a quello con il primo arco."}
{"id": "526576", "revid": "1318658", "url": "https://it.wikipedia.org/wiki?curid=526576", "title": "Traumatologia", "text": "La traumatologia \u00e8 la branca della medicina che si interessa delle lesioni da traumi: eventi violenti in la cui forza vulnerante danneggia i tessuti perch\u00e9 ne supera il limite di resistenza. Nei casi pi\u00f9 gravi ai danni locali si associa il coinvolgimento delle condizioni generali, per cui si parla di malattia traumatica.\nGeneralit\u00e0.\n\u00c8 legata alle varie attivit\u00e0 che vengono svolte dall'uomo e quindi la sua eziologia vede prevalere alcune cause rispetto ad altre a seconda dei periodi storici (eventi bellici, rivoluzione industriale) o delle abitudini sociali (urbanizzazione e incremento dei trasporti, diffusione delle attivit\u00e0 sportive).\nIn epoca moderna, nei paesi pi\u00f9 industrializzati dell'Occidente, la traumatologia ha assunto un particolare rilievo diventando in assoluto la prima causa di malattia e rappresentando la prima causa di morte nei soggetti al di sotto dei 40 anni. La maggiore complessit\u00e0 dei quadri clinici (politraumi) ma anche l'impegno che richiedono i casi pi\u00f9 semplici (ricorso a prestazioni di Pronto Soccorso e ad esami strumentali quali quelli eco e radiografici) ne fa una malattia dai costi sanitari e sociali altissimi.\nGran parte degli eventi traumatici \u00e8 conseguenza degli incidenti stradali e di quelli sul lavoro, ma in gran numero si verificano anche in ambito domestico.\nPer l'alto numero di soggetti coinvolti contemporaneamente e per l'entit\u00e0 della patologia risulta particolarmente grave la traumatologia legata alle grandi catastrofi naturali ed agli eventi bellici, cos\u00ec come, fenomeno attuale, quella legata agli attentati terroristici (settore di cui si occupa, in termini pi\u00f9 generali, la \"medicina delle catastrofi\").\nDal punto di vista clinico le lesioni traumatiche si presentano con quadri diversi, da quelli pi\u00f9 banali rappresentati da contusioni e ferite di lieve entit\u00e0 a quelli pi\u00f9 gravi in cui le lesioni interessano organi interni: endoperitoneali, endocranici, endotoracici. Le conseguenze saranno quindi a volte distrettuali a volte polidistrettuali.\nOgni evento traumatico, anche se localizzato, ha comunque una ripercussione sul resto dell'organismo. Questo coinvolgimento pu\u00f2 essere minimo, quindi non percepito, o viceversa pi\u00f9 evidente, tanto da assumere le caratteristiche di una vera e propria malattia: Malattia Traumatica. La M.T. deve essere intesa come la risposta dei sistemi di difesa corporei all'insulto traumatico e coinvolge anche organi non direttamente interessati dal trauma. Si presenta con sintomi vaghi ed incostanti: febbricola, astenia, cefalea, paresi intestinale, modesta oliguria, iperglicemia, \"da distinguere nettamente da quelli specifici del trauma\".\nLa M.T. regredisce in pochi giorni ma qualche volta la reazione dell'organismo si rivela insufficiente a contrastare le perturbazioni legate all'evento traumatico e la situazione evolve verso quadri sempre pi\u00f9 gravi di insufficienza multiorgano, fino allo shock irreversibile ed alla morte.\nSi fa distinzione tra traumi chiusi quando i tegumenti rimangono integri e traumi aperti quando essendo stati interrotti si crea un tramite tra l'esterno e le strutture interne dell'organismo. I traumi aperti sono pi\u00f9 soggetti ad infezione per contaminazione batterica, ma certamente pi\u00f9 gravi sono quelli chiusi, meno appariscenti ma pi\u00f9 subdoli perch\u00e9 possono celare, almeno nella fasi iniziali, lesioni importanti di organi interni.\nSintomatologia.\nI quadri clinici e di conseguenza la sintomatologia \u00e8 estremamente varia e dipende:\nDiagnosi.\nLa raccolta dei dati anamnestici e l'esame clinico del paziente \u00e8 sufficiente ad indirizzare verso una diagnosi corretta che va comunque suffragata dalle diagnostiche di laboratorio e strumentali. Nei politraumatizzati, come pu\u00f2 essere nel caso di trauma cranico con perdita della coscienza associato a trauma toracico e/o addominale, l'iter diagnostico e terapeutico \u00e8 particolarmente complesso e richiede un approccio multidisciplinare. Indispensabile il ricorso ad indagini \"total body\", quale una tomografia computerizzata che, esaminando il corpo nella sua interezza, consente di svelare i danni subiti nel trauma e di stabilire le priorit\u00e0 terapeutiche: rianimazione, stabilizzazione, chirurgia.\nLa mortalit\u00e0 per trauma ha una caratteristica modalit\u00e0 trifasica:\nApproccio.\nLa tempestivit\u00e0 del soccorso e la precocit\u00e0 dell'assistenza riduce significativamente la mortalit\u00e0, in particolare della seconda fase. L'approccio al paziente politraumatizzato deve essere rigorosamente modulato:\nRicognizione iniziale.\nConsiste in un rapido esame del paziente, da praticare al pi\u00f9 presto, finalizzato a rilevare e risolvere quelle situazioni che possano minacciarne la vita:\nDiagnosi definitiva.\nQuesta fase pu\u00f2 essere completata solo in ambiente ospedaliero e consiste:\nTerapia.\nFormulata la diagnosi ed in presenza di un politrauma con coinvolgimento di organi e distretti multipli \u00e8 necessario procedere alle terapie specifiche seguendo un percorso definito:"}
{"id": "526580", "revid": "1543377", "url": "https://it.wikipedia.org/wiki?curid=526580", "title": "Maredudd ap Bleddyn", "text": "Era figlio di Bleddyn ap Cynfyn, che regn\u00f2 sia sul Powys sia sul Gwynedd. Quando Bleddyn fu ucciso nel 1075, il Powys fu diviso tra i suoi tre figli: Iorwerth, Cadwgan e Maredudd.\nAll'inizio Maredudd sembra essere stato il meno potente dei tre, visto che \u00e8 il meno menzionato nelle cronache. I tre fratelli poterono mantenere le loro terre i qualit\u00e0 di vassalli di Roberto di Bell\u00eame, terzo \"Earl\" di Shrewsbury. Sceso in rivolta contro re Enrico I d'Inghilterra, ebbe all'inizio l'appoggio militare dei tre fratelli, che saccheggiarono lo Staffordshire. Il re diede a Guglielmo Pantulf il compito di corrompere coj la promessa di terre Iorwerth, considerato il pi\u00f9 potente dei tre fratelli, affinch\u00e9 rompesse la sua alleanza con Roberto e i suoi stessi fratelli. Guglielmo port\u00f2 a termine con successo la sua missione, e cos\u00ec Iorwerth, dopo avere condotto una grande forza militare gallese in aiuto del re, sconfisse e band\u00ec l'Earl Roberto. A questo punto fece prigioniero il fratello Maredudd e lo consegn\u00f2 al sovrano inglese.\nMaredudd riusc\u00ec a scappare dalla prigionia nel 1107, ma non aveva pi\u00f9 alcun potere. Nel 1113, sembra essere stato capitano della guardia personale del nipote Owain ap Cadwgan, divenuto principe del Powys. In tale veste, in quello stesso anno Maredudd pot\u00e9 catturare Madog ap Rhiryd, che aveva ucciso i suoi due fratelli due anni prima. Maredudd lo invi\u00f2 a Owain, che si vendic\u00f2 accecando l'assassino del padre Cadwgan.\nQuando nel 1114 Enrico I d'Inghilterra invase il Galles, Maredudd fece rapidamente pace con lui, mentre Owain strinse un'alleanza con Gruffydd ap Cynan, re del Gwynedd, per opporsi all'invasione. Dopo l'uccisione di nel 1116 Maredudd divenne sempre pi\u00f9 potente, assumendo il ruolo di sovrano del Powys. In quello stesso anno invi\u00f2 400 uomini in aiuto a Hywel ab Ithel, che regnava su Rhos e Rhufoniog sotto la protezione del Powys, contro i figli di Owain ab Edwin di Dyffryn Clwyd. Hywel vinse nella battaglia di Maes Maen Cymro, vicino a Ruthin, ma fu gravemente ferito e mor\u00ec sei settimane dopo. Perci\u00f2 i figli di Gruffydd ap Cynan inglobarono le sue terre nel Gwynedd, senza che Maredudd potesse impedirlo.\nNel 1121 Maredudd fece un raid contro Cheshire, cosa che spinse Enrico I a invadere il Powys. Maredudd si ritir\u00f2 nella Snowdonia e chiese aiuto proprio a Gruffydd ap Cynan.\nTuttavia Gruffydd non volle sfidare il sovrano inglese e quindi Maredudd fu costretto a comprare la pace. Il Gwynedd continu\u00f2 a premere su Powys, con i figli di Gruffydd ap Cynan, Cadwallon e Owain Gwynedd, che si impadronirono di pi\u00f9 terre nel 1124. Cadwallon fu ucciso nella battaglia di Llangollen (1132). Maredudd non partecip\u00f2 a questa battaglia e mor\u00ec nello stesso anno. Gli successe il figlio Madog ap Maredudd."}
{"id": "526581", "revid": "729019", "url": "https://it.wikipedia.org/wiki?curid=526581", "title": "Staffa (anatomia)", "text": "La staffa \u00e8 un piccolo osso (circa 0,3\u00a0cm) pari e simmetrico contenuto all'interno dell'orecchio medio. Trasmette le vibrazioni prodotte dalle onde sonore e trasportate dalla catena degli ossicini dell'udito all'orecchio interno, articolandosi da un lato con l'incudine ed inserendosi dall'altro nella finestra ovale. \u00c8 l'osso pi\u00f9 piccolo e leggero del corpo umano e fu descritto nel 1546 dal professor Gianfilippo Ingrassia all'Universit\u00e0 degli Studi di Napoli.\nLa staffa \u00e8 presente in tutti i vertebrati dotati di orecchio medio, ovvero nei tetrapodi. Nei tetrapodi non mammiferi prende anche il nome di columella auris.\nNegli altri animali.\nLa staffa \u00e8 presente in tutti i mammiferi. Nei tetrapodi non mammiferi, l'omologo della staffa \u00e8 solitamente detto \"columella auris\"; tuttavia, nei rettili sono utilizzati entrambi i termini.\nEvoluzione.\nFilogeneticamente, la staffa deriva dall'epibranchiale dell'osso iomandibolare, cio\u00e8 dalla porzione dorsale dell'arco ioideo (secondo arco viscerale), che nei pesci, privi di orecchio medio ed esterno, funge da elemento di sospensione dell'arco orale. Nei mammiferi, alla staffa si aggiungono gli altri due ossicini della catena uditiva, l'incudine ed il martello, derivati rispettivamente dal quadrato e dall'articolare, le due ossa dell'arco orale che permettono l'articolazione mascella-mandibola nei pesci ossei e negli altri tetrapodi non mammiferi."}
{"id": "526585", "revid": "205250", "url": "https://it.wikipedia.org/wiki?curid=526585", "title": "Francisco Diago", "text": " \nDomenicano, era priore del convento di Sant'Onofrio, presso Valencia. Fu nominato da Filippo III storiografo d'Aragona e pubblic\u00f2 numerose opere letterarie relative alla storia della Spagna."}
{"id": "526586", "revid": "46931", "url": "https://it.wikipedia.org/wiki?curid=526586", "title": "Opere letterarie", "text": ""}
{"id": "526587", "revid": "729019", "url": "https://it.wikipedia.org/wiki?curid=526587", "title": "Rombencefalo", "text": "Il rombencefalo o romboencefalo \u00e8 situato nella parte posteriore dell'abbozzo encefalico embrionario e ha una caratteristica forma di losanga.\nSituato caudalmente al mesencefalo e al prosencefalo e cranialmente al midollo spinale, durante lo sviluppo il rombencefalo si divide in metencefalo e mielencefalo."}
{"id": "526588", "revid": "729019", "url": "https://it.wikipedia.org/wiki?curid=526588", "title": "Metencefalo", "text": "Il metencefalo \u00e8 una vescicola dell'encefalo dei vertebrati, situata nella parte anteriore (o superiore) del rombencefalo, originata dallo sdoppiamento di quest'ultimo nell'individuo in fase embrionale.\nSi suddivide a sua volta, nell'adulto, in una porzione ventrale definita il ponte di Varolio e una dorsale, il cervelletto; fra le due si apre la cavit\u00e0 detta quarto ventricolo."}
{"id": "526589", "revid": "287204", "url": "https://it.wikipedia.org/wiki?curid=526589", "title": "Cereus", "text": "Cereus \u00e8 un genere di piante succulente arborescenti della famiglia delle Cactaceae, nativa delle Americhe, ma con specie che in seguito a coltivazione si sono diffuse anche in regioni subtropicali e tropicali africane, asiatiche e australiane.\nDescrizione.\nSi presenta di forma cilindrico-colonnare. Presenta diverse areole lungo le costolature, con una maggiore concentrazione all'apice. Pu\u00f2 raggiungere altezze davvero ragguardevoli, fino a 12 m piantato nel terreno, mentre in vaso un'altezza naturalmente inferiore ma comunque di notevole bellezza.\nI frutti che produce sono commestibili. Pianta molto robusta e alquanto rustica. Nel sud Italia, e in particolare in Sicilia, questa cactacea pu\u00f2 essere piantata e coltivata nel terreno aperto, mentre dal centro al nord pu\u00f2 solo essere tenuta in vaso.\nProduce dei bellissimi fiori candidi, da cui spuntano lunghi stami gialli.\nTassonomia.\nComprende le seguenti specie:"}
{"id": "526594", "revid": "729019", "url": "https://it.wikipedia.org/wiki?curid=526594", "title": "Mielencefalo", "text": "Il mielencefalo contiene il midollo allungato o bulbo, \u00e8 la prosecuzione in via caudocraniale del midollo spinale. \u00c8 la parte inferiore del tronco cerebrale. Sporge, nella sua parte inferiore, per un breve tratto all'infuori del foramen magnum dell'osso occipitale. Esteriormente mostra una faccia anteriore, due laterali e una posteriore. Sulla faccia anteriore \u00e8 possibile riconoscere le \"piramidi\", rilievo esterno formatasi grazie alla presenza dei fasci piramidali anteriori diretti, pertinenti della via motoria piramidale, che decussano (si incrociano) per formare i fasci piramidali crociati proprio a livello mielencefalico, formando la \"decussazione delle piramidi\". Lateralmente alle piramidi sono presenti, ancora, i rilievi del complesso olivare inferiore, pertinenti delle vie motorie extrapiramidali. \nDalla parte superiore del midollo allungato fanno emergenza parte dei nervi cranici. \nPosteriormente mostra una superficie libera e una ventricolare, presentando quindi sulla superficie libera l'origine dei due peduncoli cerebellari inferiori, mentre con la superficie ventricolare costituisce parte della parete del IV ventricolo, dove scorre liquido cefalo-rachidiano."}
{"id": "526598", "revid": "74801", "url": "https://it.wikipedia.org/wiki?curid=526598", "title": "Herbert Jasper", "text": "Assieme al tedesco Hans Berger \u00e8 considerato come uno dei padri della elettro-neurofisiologia moderna. Ha ricoperto un ruolo fondamentale anche nei campi della psicologia, dell'anatomia e della farmaceutica collegata alle neuroscienze.\nHerbert Henri Jasper nacque a La Grande, nello Stato americano dell'Oregon, dove frequent\u00f2 il \"Reed College\" di Portland, e consegu\u00ec il dottorato (PhD) in psicologia all'University of Iowa nel 1931, guadagnando anche un grado dottorale in scienze dall'Universit\u00e0 di Parigi per le ricerche svolte nell'ambito della neurobiologia.\nSviluppo dell'elettroencefalografia.\nNel 1935 Herbet Jasper fu il primo scienziato a praticare esperimenti di elettroencefalografia (EEG) negli USA. Diresse il dipartimento di neurofisiologia del \"Montr\u00e9al Neurological Institute\" (MNI) ed i laboratori esperimentali di elettroencefalografia dal 1939 al 1961, su richiesta di Wilder Penfield, fondatore del MNI. Le sue ottime capacit\u00e0 nell'eseguire EEG direttamente sulla corteccia cerebrale durante gli interventi avevano favorevolmente colpito Penfield, che era un neurochirurgo. Jasper scrisse assieme a Penfield un fondamentale trattato sull'epilessia.\nIl montaggio ridotto \"Jasper\".\nIl montaggio ridotto \"Jasper\", codificato dallo stesso Herbert Jasper, viene adoperato spesso nei veloci tracciati eseguiti in pronto soccorso; nei monitoraggi intra-operatori degli interventi chirurgici di endoarteriectomia per la disostruzione delle arterie carotidi; nelle indagini medico-legali sulla morte cerebrale; oppure negli Holter-EEG per una sommaria esplorazione dell'attivit\u00e0 elettrica nelle 24 ore dallo scalpo oppure nella polisonnografia assieme ad altri elettrodi poligrafici che possono monitorizzare, ad esempio, il respiro, il battito cardiaco ed i movimenti addominali e toracici, oppure i muscoli deltoidi o tibiali.\nIl montaggio Jasper consiste nell'applicazione di otto elettrodi, che sono una piccola parte di quelli del \"sistema 10-20\" (cio\u00e8: Fp1, Fp2, C3, C4, T3, T4,\nO1, 02, pi\u00f9 un elettrodo per lo scarico a terra ed un altro di referenza, quest'ultimo solo nei tracciati con macchine digitali)."}
{"id": "526600", "revid": "729019", "url": "https://it.wikipedia.org/wiki?curid=526600", "title": "Mesencefalo", "text": "Nell'anatomia il mesencefalo (detto anche \"cervello medio\") \u00e8 la seconda di tre vescicole che nascono dal tubo neurale che forma il cervello degli animali in via di sviluppo. Caudalmente il mesencefalo si unisce al metencefalo e rostralmente al diencefalo. Nel cervello di un umano totalmente sviluppato, il mesencefalo diventa il meno sviluppato, sia come aspetto che nella sua stessa struttura, delle tre vescicole. Il mesencefalo \u00e8 considerato parte del tronco encefalico.\nLa sua substantia nigra \u00e8 associata alle vie motorie dei nuclei della base. Il mesencefalo umano viene considerato un archipallio dal punto di vista evolutivo, in quanto condivide la sua architettura generale con quella dei vertebrati pi\u00f9 antichi. La dopamina prodotta nella substantia nigra svolge un ruolo nello sviluppo di motivazione e abitudini in molte specie, dagli umani a quelli pi\u00f9 elementari come gli insetti.\nAnatomia.\nStruttura esterna.\nIl mesencefalo \u00e8 una struttura nervosa interposta tra il prosencefalo, che gli \u00e8 anteriore e superiore, il cervelletto, posteriore e il ponte di Varolio, postero-inferiore. \u00c8 la porzione pi\u00f9 breve del tronco encefalico essendo lunga in media 2\u00a0cm ed \u00e8 contenuto come il resto del tronco encefalico nella fossa cranica posteriore. Nel mesencefalo vengono convenzionalmente distinte due parti, i peduncoli cerebrali, laterali e il tetto del mesencefalo tra essi compreso. I peduncoli cerebrali sono ulteriormente divisi dalla sostanza nera in una parte anteriore detta piede e in una parte posteriore detta parte tegmentale.\nA dividere tra loro i peduncoli si trova la fossa interpeduncolare, all'interno della quale scorre liquido cerebrospinale. Il nervo oculomotore esce tra i peduncoli, e quello trocleare \u00e8 visibile arrotolato attorno l'esterno dei peduncoli. Il tetto del mesencefalo \u00e8 invece diviso nei collicoli inferiori e superiori che insieme sono chiamati corpi o tubercoli quadrigemini e dall'area pretettale. Essi aiutano a decussare diverse fibre del nervo ottico, e a causa della loro sistemazione controlaterale si forma il chiasma ottico. Comunque alcune fibre mostrano una disposizione anche ipsilaterale, cio\u00e8 corrono parallele sullo stesso lato senza decussare.\nIl tubercolo superiore \u00e8 coinvolto nei movimenti saccadici dell'occhio, mentre quello inferiore \u00e8 un punto di sinapsi per le informazioni sonore. Il nervo trocleare esce dalla superficie posteriore del mesencefalo, sotto al tubercolo inferiore. Anteriormente al tetto del mesencefalo decorre lo stretto canale detto acquedotto di Silvio, continuazione antero-superiore del quarto ventricolo, circondato dalla sostanza grigia periacqueduttale.\nStruttura interna.\nPer semplicit\u00e0 di descrizione si immagina di sezionare il mesencefalo dapprima a met\u00e0 altezza e poi nella porzione superiore.\nPorzione media.\nIn una sezione di mesencefalo si distinguono molto bene le due parti di cui \u00e8 composto: due peduncoli cerebrali, uno per lato, in posizione anteriore, ed un tetto pi\u00f9 voluminoso collocato posteriormente. Nei peduncoli cerebrali decorrono il fascio corticospinale, il fascio cortibulbare e il fascio frontopontino. Postero-medialmente ad essi si riscontra ancora qualche nucleo pontino. Dietro di essi si estende una striscia grigiastra ben visibile, la sostanza nera. Tra le due sostanze nere sono accolti i nuclei interpeduncolari mentre dietro di esse decorre il lemnisco mediale. Il peduncolo cerebellare superiore \u00e8 posteriore ai nuclei interpeduncolari, dietro di esso decorre il fascicolo longitudinale mediale e dietro questo si trova il nucleo trocleare. Dietro al nucleo trocleare, circondato dal grigio periacqueduttale decorre l'acquedotto di Silvio. In direzione medio-laterale a partire dal grigio periacqueduttale si trova la formazione reticolare, il collicolo inferiore, il lemnisco laterale ed i fasci spinotalamico e spinoreticolare. Dietro il collicolo inferiore decorre il braccio del collicolo inferiore.\nPorzione superiore.\nLa porzione superiore del mesencefalo \u00e8 allungata in senso trasversale. La porzione anteriore \u00e8 ancora una volta formata in gran parte dai peduncoli cerebrali, medialmente a questi si trova la sostanza nera, e quindi, ancora pi\u00f9 mediale, il voluminoso nucleo rosso. Interposta tra i due nuclei rossi vi \u00e8 l'area tegmentale mediale, che \u00e8 da essi separata dalle fibre del nervo oculomotore, il cui nucleo si trova posteriormente e medialmente al nucleo rosso. Posteriormente a ciascun nucleo rosso decorre il fascicolo longitudinale mediale. Dietro il nucleo oculomotore si trova il nucleo di Edinger-Westphal e posteriormente a questo il grigio periacqueduttale con al centro l'acquedotto di Silvio. In direzione medio-laterale a partire dal grigio periacqueduttale si trovano il fascio spinotalamico e spinoreticolare, il lemnisco mediale, il corpo genicolato mediale ed il corpo genicolato laterale. Posteriormente al grigio periacqueduttale si trova il collicolo superiore."}
{"id": "526604", "revid": "116536732", "url": "https://it.wikipedia.org/wiki?curid=526604", "title": "Santi Quattro Coronati", "text": "Sinforiano, Claudio, Nicostrato e Castorio, detti i Santi Quattro coronati (\u2020 Sirmio, Pannonia, 304 o 306), secondo la tradizione erano quattro scalpellini cristiani e subirono il martirio sotto l'impero di Diocleziano: sono venerati come santi dalla Chiesa cattolica che insieme a loro ricorda san Simplicio, che ne ricompose le spoglie e fu per questo giustiziato.\nCon lo stesso titolo vengono a volte indicati i santi Secondo, Carpoforo, Vittorino e Severiano, un gruppo di quattro soldati romani che affrontarono il martirio sempre sotto Diocleziano ad Albano, lungo la via Appia.\nAgiografia.\nSecondo un'antica tradizione riferita dal \"Sacramentario gregoriano\", i Quattro praticavano clandestinamente la religione cristiana a Sirmio: essendosi l'imperatore Diocleziano recato in Pannonia per acquistare dei marmi per i suoi palazzi, si rivolse a loro perch\u00e9 scolpissero un'effigie del dio Esculapio. Sinforiano, Claudio, Nicostrato e Castorio, confessando la loro religione, si rifiutarono di realizzare il simulacro di una divinit\u00e0 pagana; vennero fatti flagellare dal tribuno militare Lampedio perch\u00e9 abiurassero la loro fede ma, di fronte al loro rifiuto, vennero rinchiusi in casse di piombo e gettati nelle acque di un fiume. Simpliciano, un loro compagno di lavoro e correligionario, recuper\u00f2 i loro corpi, ma, sorpreso nel gesto, fu condannato anch'egli a morte.\nNel Medioevo divennero patroni dei muratori, degli scalpellini e delle corporazioni edili (per la loro connessione con l'arte delle costruzioni, i Santi Quattro sono anche molto cari alla Massoneria: la Loggia di ricerca Q.C. di Londra, ad esempio, tiene tuttora il suo festival annuale l'8 novembre).\nIn base ad un'altra tradizione (che si intreccia e si confonde con la precedente) Secondo, Carpoforo, Vittorino e Severiano erano soldati dei romani di scorta a Diocleziano e vennero martirizzati per essersi rifiutati di venerare la statua di Esculapio: forse la confusione con l'altro gruppo di santi deriva dal fatto che i loro corpi occupavano le tombe dei martiri scalpellini prima che questi vi venissero traslati.\nCulto.\nAi martiri di Pannonia \u00e8 intitolata la chiesa romana dei Santi Quattro Coronati, sul colle Celio, risalente probabilmente al IV secolo, ma documentata solo dal 595, trasformata in basilica da papa Leone IV (847-855) e titolo cardinalizio. Una visita alla basilica rende chiaro che l'aula centrale ha un pavimento romano parzialmente rimaneggiato ma di grande bellezza, nonch\u00e9 colonne romane corinzie con evidenza anteriori al IV secolo (probabilmente del II secolo). Sicuramente innestata su un edificio romano pi\u00f9 antico.\nMemoria liturgica: 8 novembre per i martiri di Sirmio e 8 agosto per quelli di Albano."}
{"id": "526607", "revid": "5695", "url": "https://it.wikipedia.org/wiki?curid=526607", "title": "Inno alla gioia (Friedrich Schiller)", "text": "L'Ode alla gioia o Inno alla gioia (\"An die Freude\") \u00e8 un'ode composta dal poeta e drammaturgo tedesco Friedrich Schiller nell'estate del 1785 e pubblicata l'anno successivo sulla rivista \"Thalia\". Una versione da lui leggermente rivista fu pubblicata nel 1808, cambiando due versi della prima strofa e omettendo l'ultima.\n\u00c8 conosciuta in tutto il mondo per essere stata usata da Ludwig van Beethoven come testo della parte corale del quarto e ultimo movimento della sua Nona Sinfonia, selezionando alcuni brani e scrivendo di suo pugno un'introduzione (vedi \"Inno alla Gioia\"). La melodia composta da Beethoven (ma senza le parole di Schiller) \u00e8 stata adottata come \"Inno d'Europa\" dal Consiglio d'Europa nel 1972, e in seguito dall'Unione europea.\nContenuti.\nCon grande pathos l'inno descrive l'ideale tipicamente romantico di una societ\u00e0 di uomini egualmente legati tra loro da vincoli di gioia e amicizia universale. Tale concetto veniva vissuto come vero e proprio \"ritorno\" alla dimensione divina dell'essere umano, idealizzata nell'Antica Grecia. Come scrisse il musicologo Luigi Magnani:\nStruttura.\nLa poesia nella prima versione era composta da 9 strofe di otto versi ciascuna, poi ridotte a 8 nella seconda versione. Ogni strofa \u00e8 seguita da un ritornello di 4 versi, che si caratterizza come \u00abcoro\u00bb.\nAltre composizioni.\nNegli anni l'ode, oltre che da Beethoven, \u00e8 stata musicata anche da altri compositori:"}
{"id": "526608", "revid": "585241", "url": "https://it.wikipedia.org/wiki?curid=526608", "title": "Rifugio Stav\u00e8l Francesco Denza", "text": "Il rifugio Stav\u00e8l Francesco Denza \u00e8 un importante rifugio alpino della SAT situato ai piedi della morena del ghiacciaio Presena del gruppo della Presanella (Alpi Retiche meridionali), nel territorio di Vermiglio (TN), a quota 2.298\u00a0m s.l.m.\nEretto nel 1898 ed inaugurato il 21 agosto 1899, si erge su un terrazzamento naturale ai piedi di un laghetto alpino molto suggestivo nelle cui acque si riflette la Presanella. \u00c8 il punto di partenza di numerose traversate, nonch\u00e9 delle vie che portano alla cima Presanella e alla Cima Vermiglio.\nIl rifugio \u00e8 stato ristrutturato negli anni 2000/2001 e dispone di 56 posti letto e di una centralina idroelettrica che fornisce energia elettrica a tutto il complesso, il quale comprende un capanno invernale e una chiesetta di montagna.\nIl nome del rifugio \u00e8 dedicato a padre Francesco Denza, frate barnabita, che fu astronomo e insigne meteorologo, nonch\u00e9 direttore della Specola Vaticana dal 1890 al 1894.\nAccessi.\n- dal forte Pozzi Alti, raggiungibile con strada carrozzabile da Stavel, segnavia 206 - ore 1.30\n- dalla baita Velon\u00a0m. 1354 in val di Vermglio (accessibile per strada dalla statale a monte di Vermiglio), segnavia 233 che taglia i tornanti di una vecchia strada militare fino ai ruderi del forte austriaco della Presanella (forte Pozzi Alti)\u00a0m. 1884, indi sentiero che incrocia il segnavia 206 proveniente dalla Val Stavel - ore 2.45\n- da Stavel (strada di 5\u00a0km da Vermiglio), indi sentiero 206 che dai Masi di Stavel\u00a0m. 1273 supera la Scalaccia e si ricongiunge all'itinerario precedente a quota 1936 - ore 3"}
{"id": "526612", "revid": "110157", "url": "https://it.wikipedia.org/wiki?curid=526612", "title": "Teatro Morlacchi", "text": "Il Teatro Morlacchi, gi\u00e0 Teatro del Verzaro, \u00e8 il maggiore teatro di Perugia. Prende il nome dal celebre musicista perugino Francesco Morlacchi.\nStoria.\nNel 1777 la borghesia cittadina decise di costruire un nuovo teatro in risposta ai nobili che avevano costruito il Teatro del Pavone; per far questo novanta famiglie costituirono la \"Societ\u00e0 per l'edificazione di un nuovo teatro\", la quale compr\u00f2 un vecchio convento di monache e affid\u00f2 il progetto all'architetto perugino Alessio Lorenzini. Questi diede alla sala la classica forma di ferro di cavallo e dovette affrontare il problema del poco spazio a disposizione: infatti per riservare un palco per ogni famiglia committente (cinque ordini di palchi da 27) decise di disporre l'intera struttura in diagonale e ridurre lo spazio a disposizione dell'autogresso.\nI lavori, iniziati nel giugno 1778, si conclusero ad aprile del 1780. L'inaugurazione si tenne il 15 agosto 1781 e al teatro, che all'epoca poteva ospitare 1200 spettatori, fu dato il nome di \"Teatro Civico del Verzaro\". Ai lavori parteciparono i migliori artisti locali dell'epoca, come Baldassarre Orsini e Carlo Spiridione Mariotti.\nNel 1874 fu ristrutturato e modificato da Guglielmo Calderini, che gli diede la sua struttura attuale; contemporaneamente fu ridecorato da artisti come Francesco Moretti e Mariano Piervittori, che si occup\u00f2 del sipario del soffitto. Alla nuova inaugurazione il teatro fu intitolato al musicista perugino Francesco Morlacchi.\nL'attivit\u00e0 del teatro continu\u00f2 fino agli inizi del XX secolo, ma decadde durante gli anni del fascismo fino a essere requisito dai nazisti durante l'occupazione della citt\u00e0, per destinarlo a spettacoli per i loro soldati. Finita la guerra, il teatro era seriamente danneggiato cos\u00ec, il Comune, a cui fu ceduto, fra il 1951 e il 1953 finanzi\u00f2 i lavori di restauro, consistente nel rifacimento delle coperture, nella modifica del palcoscenico, nel golfo mistico e nelle pavimentazioni in marmo dell'atrio e del \"foyer\".\nAttualmente il teatro dispone di 785 posti. Il palcoscenico misura 20 metri in larghezza, 10,5 metri in profondit\u00e0. Il boccascena \u00e8 largo 10,5 metri.\nEventi.\nIl teatro ospita dal 1996, durante il mese di giugno, la \"Rassegna di Saggi delle Scuole di Danza\", rassegna che comprende le migliori scuole di danza del circondario perugino."}
{"id": "526615", "revid": "309289", "url": "https://it.wikipedia.org/wiki?curid=526615", "title": "Centri abitati di Timor Est", "text": "Lista delle principali citt\u00e0 e dei paesi di Timor Est"}
{"id": "526616", "revid": "1305772", "url": "https://it.wikipedia.org/wiki?curid=526616", "title": "Diagonale (disambigua)", "text": "Diagonale (dal latino \"diagonalis\") pu\u00f2 riferirsi a:"}
{"id": "526624", "revid": "287204", "url": "https://it.wikipedia.org/wiki?curid=526624", "title": "Massimiliano d'Asburgo", "text": "Massimiliano d'Asburgo pu\u00f2 riferirsi a due personaggi della Casa d'Asburgo:"}
{"id": "526627", "revid": "188116", "url": "https://it.wikipedia.org/wiki?curid=526627", "title": "Storia amministrativa della Calabria", "text": "La storia amministrativa della Calabria \u00e8 stata alquanto caratterizzata dalle differenze linguistiche e delle divisioni amministrative.\nPeriodo romano.\nI romani conquistarono la regione in parte con guerre, in parte con trattati ed alleanze intorno al III secolo a.C., nel 237 Velleio Patercolo ricorda la deduzione di una prima colonia a Vibo Valentia, ma secondo diversi storici la deduzione di questa prima colonia non \u00e8 da accettare ma \u00e8 da considerare una confusione dello storico. Dopo la II guerra punica i Romani dedussero 2 colonie con 500 uomini a Crotone e \"Temesa\" nel 194a.C., una a \"Thurii\" nello stesso anno con il nome di Copia inviando 3000 fanti e 500 cavalieri, un'altra a \"Hipponion\" nel 192 a.C. che prese il nome di Vibo Valentia con 3700 fanti e 300 cavalieri. Nel 123a.C. con le riforme graccane verranno dedotte una colonia a \"Skylletion\" con il nome di \"Minervia Scolacium\" e una a \"Consentia\", un altro probabile invio di coloni ci fu a Vibo secondo quanto emerge da un'epigrafe. Nell'89 a.C. le principali citt\u00e0 del Bruttium divennero municipia. A partire da Augusto la Calabria faceva parte della Regio III \"Lucania et Brutium\". Nel tardo impero venne istituito un governatore (corrector) che aveva sede a \"Rhegium\" (Reggio Calabria). La \"Regio III\" comprendeva tutta l'attuale Calabria, gran parte dell'odierna Basilicata e della provincia di Salerno meridionale. Nel 507 d.C. Scolacium (Catanzaro) fu sede del corrector di Lucania e Calabria ossia il govervatore della Regio III cos\u00ec come ci ricorda Magno Aurelio Cassiodoro nelle \"\"Varie\": Sed non eo praeconiorum fine contenti Bruttiorum et Lucaniae tibi dedimus mores regendos\". \nPeriodo bizantino.\nVerso il VI secolo i Bizantini divisero i territori meridionali in due aree:\nFondarono dunque il Ducato di Calabria (che nel X secolo dopo la perdita della Sicilia fu trasformato in thema) ponendone nel 909 a Reggio il capoluogo. Nel frattempo (nel corso dell'VIII secolo) Reggio assurge a sede episcopale del Ducato, e dunque \"Metropoli dei possessi bizantini dell'Italia meridionale\".\nNel 753 i Longobardi annettono alle proprie competenze diversi territori del nord della regione, mentre Reggio con buona parte della Calabria centro-meridionale restano sotto l'amministrazione di Bisanzio.\nVerso l'inizio del IX secolo la Calabria bizantina comprendeva il territorio, che va da Reggio a Rossano; mentre la rimanente parte settentrionale faceva parte del ducato di Benevento, appartenente al regno longobardo d'Italia fin dalla fine del VI secolo, che si estendeva da Cosenza a Chieti; il territorio longobardo era diviso nei gastaldati di Cosenza, Cassano all'Ionio e Laino.\nSuccessivamente i Bizantini conquistarono la restante parte della Calabria e parte del territorio dell'odierna Basilicata; quest'ultimo e parte della Calabria settentrionale (organizzato come \"turma\" del Mercurion) costituirono il thema di Lucania. \nPeriodo normanno, svevo, angioino e aragonese.\nDurante il periodo normanno, fu diffuso nella Calabria il sistema feudale, con la creazione di numerosi feudi e abbazie. L'anno 1061 sancisce che la Calabria \u00e8 dei Normanni, suddivisa tra Roberto il Guiscardo, \"Duca di Calabria\", e Ruggero, \"Conte di Calabria\":\nPer evitare futuri problemi bellici con i bizantini nella regione, nel 1081 \"Roberto\" attacca Costantinopoli ma vi trova la morte. Gli succede il figlio Ruggero Borsa al quale spetta l'amministrazione del Ducato.\nIn Calabria il potere era rimasto a Ruggero, divenuto Gran conte di Sicilia, che rese capitale Mileto.\nSuccessivamente Ruggero II (che si narra sia nato a Mileto), gi\u00e0 principe di Salerno, si reca a Reggio dove viene riconosciuto \"duca di Calabria e di Puglia\", \"Conte di Sicilia\" con dominio su Amalfi e Gaeta, su parte di Napoli, su Taranto, Capua e Abruzzi. Nel 1130 Ruggero II, che l'anno prima aveva unificato tutti i possedimenti nel Regno di Sicilia, viene incoronato Re di Sicilia a Palermo.\nNel 1147 la Calabria viene divisa in due Giustizierati entrambi dipendenti da un Maestro Giustiziere:\nNel 1423 gli aragonesi dopo un iniziale vittoria sugli angioini, istituiscono un governatorato con capitale Monteleone, ma l'iniziativa \u00e8 destinata all'insuccesso e gli aragonesi ripiegano.\nNel 1443 Alfonso il Magnanimo d'Aragona conquistando i territori degli Angioini che assegn\u00f2 il territorio di Reggio a Catanzaro, poich\u00e9 Reggio aveva appoggiato il suo avversario Renato d'Angi\u00f2. Ma una ventina di anni dopo nel 1465 Ferrante d'Aragona riassegn\u00f2 il titolo di capoluogo a Reggio.\nNel XVI secolo in Calabria fu confermata la divisione nelle due province di \"Calabria Citeriore\" (o Citra) e \"Calabria Ulteriore\" (o \"Ultra\") governate inizialmente da un solo magistrato, poi dal 1582 le due province furono amministrate da due distinti governatori:\nLa Regia Udienza della Calabria Ulteriore fu istituita a Reggio dopo vere e proprie suppliche al re Filippo II orientato a concederla a Catanzaro. Dopo il pagamento di 20.000 ducati e dopo avere accettato di pagare con le gabelle cittadine la mercede del Preside e degli altri membri, il re concesse l'istituto a Reggio nel 1584. Di fatto vi rimase solo per 11 anni, in quanto dopo varie incursioni Turche lungo la costa, si decise di trasferire la Regia Udienza dapprima a Seminara e dopo un anno circa istituirla definitivamente a Catanzaro nel 1594; a favore del trasferimento gioc\u00f2 un ruolo decisivo il vicer\u00e9 conte Miranda definendo la citt\u00e0 tra le pi\u00f9 ricche, potenti e inespugnabili del regno.\nIl 6 aprile del 1606 il Consiglio Collaterale stabiliva che \u201cla Regia Udienza non dovevasi pi\u00f9 muovere da Cathanzario e che in perpetuum vi rimanesse.\nPeriodo borbonico.\nNell'epoca borbonica la divisione amministrativa del regno era in province (paragonabili alle attuali province), distretti (comprensori di grossi centri abitati) e universit\u00e0 (paragonabili gli attuali comuni).\nIl tentativo dei regnanti era di limitare il residuo potere feudale e il forte potere ecclesiastico a favore della potere statale rappresentato dal monarca, con un conseguente aumento della burocrazia.\nOltretutto i danni causati dal terremoto del 1783 scatenarono sconvolgimenti politici oltre che demografici, in questa ottica si inquadrano infatti:\nL'istituzione della Cassa Sacra, ebbe per\u00f2 un effetto contrario a quello desiderato dal governo borbonico, aumentando le propriet\u00e0 fondiarie dei nobili in grado di accaparrarsi le terre ecclesiastiche all'incanto.\nNella prima fase del periodo borbonico si mantenne la divisione amministrativa in Calabria Citeriore e Calabria Ulteriore, ma le province erano destinate a divenire tre.\nPeriodo napoleonico.\nNel periodo napoleonico e fino al successivo riordino furono effettuati dei cambiamenti amministrativi strategici.\nL'aspetto pi\u00f9 importante dal punto di vista amministrativo fu l'abolizione dei privilegi feudali.\nCon la legge n. 132 del giorno 8 agosto 1806 vennero istituite realmente le province, importando la moderna amministrazione statale francese nel Regno di Napoli.\nDal 1806 al 1816 la \"Calabria Ulteriore\" (attuali province di Catanzaro, Crotone, Reggio Calabria e Vibo Valentia) ebbe per capoluogo Monteleone (oggi Vibo Valentia), dove aveva sede l'intendenza provinciale, e dove era situato il quartier generale delle truppe; Monteleone fu inoltre dichiarata capoluogo della Calabria Ultra, in cambio di ci\u00f2 Catanzaro ottenne nel 1809 la Corte d'appello.\nLa restaurazione e il riordino amministrativo.\nTerminata l'avventura napoleonica, con la restaurazione borbonica si procedette a un riordino amministrativo del Regno di Napoli: la legge n. 360 del 1\u00ba maggio 1816, in vigore dal 1\u00ba gennaio 1817, coinvolse anche la Calabria.\nL'antica provincia di Calabria Ulteriore composta dei distretti di Monteleone (oggi Vibo Valentia), Catanzaro, Reggio e Gerace si sdoppi\u00f2: \nIl regno d'Italia.\nDopo l'unit\u00e0 d'Italia, la Calabria pass\u00f2 dal Regno di Napoli al Regno d'Italia.\nLo stato italiano scelse un modello di stato accentrato per contrastare le forze disgregatrici presenti negli scomparsi stati preunitari.\nLa legge Ricasoli del 1865 estende a tutta l'Italia l'ordinamento piemontese e prevede quattro livelli di governo locale: il comune, il mandamento, il circondario e la provincia, vigilata da un prefetto. Nel corso degli anni vennero prima aboliti i mandamenti e successivamente i circondari.\nNel 1935, divenuto ministro dei lavori pubblici il vibonese Luigi Razza, venne emanata una legge per creare una quarta provincia in Calabria, Vibo Valentia, ma poche settimane prima della data prevista per l'elevazione a capoluogo della citt\u00e0, il ministro mor\u00ec precipitando da un aereo ed il progetto della nuova provincia venne abbandonato.\nL'Italia repubblicana.\nCon la Costituzione del 1948 venne introdotto l'ente Regione, con potere legislativo e che dovrebbe svolgere un ruolo di tramite tra l'autorit\u00e0 statale e gli enti locali.\nTra di essi viene costituita la regione Calabria, citata nell'articolo 131 della Costituzione Italiana.\nCome per le altre regioni \"ordinarie\" la sua istituzione avvenne dopo una ventina d'anni, a causa di continui rinvii, scontri e veti reciproci tra i partiti politici italiani.\nLa Calabria in questo periodo non aveva unit\u00e0 amministrativa n\u00e9 poteri, ma esistevano tuttavia le province e i comuni.\nL'istituzione delle regioni.\nNel 1948 fu istituita una commissione parlamentare per individuare quale potesse essere il capoluogo della Calabria. Dopo un'approfondita analisi, il gruppo di lavoro concluse che era Catanzaro.\nIl presidente del comitato d\u2019indagine parlamentare fu Ezio Donatini, mentre l\u2019estensore della relazione era Antonio Molinaroli. La relazione Donatini-Molinaroli, dopo aver esaminato a lungo la situazione delle citt\u00e0 di Cosenza, Catanzaro e Reggio Calabria, concluse (questo \u00e8 solo una parte della relazione):\nLa regione Calabria venne istituita, come le altre regioni a Statuto ordinario, nel 1970, e il capoluogo venne collocato a Catanzaro, anche a seguito della decisione presa dalla Commissione parlamentare \"Donatini - Molinaroli\".\nLa scelta del capoluogo fu contestata aspramente da Reggio che vi aspirava. In seguito alle contestazioni (Fatti di Reggio) e alle successive discussioni, a Reggio fu assegnato il consiglio regionale, mentre la giunta regionale e lo \"status\" di capoluogo rimasero a Catanzaro.\nNel 1992 nacquero le due nuove province di Crotone e Vibo Valentia, staccate dalla provincia di Catanzaro.\nDal 29 aprile 2009 Reggio Calabria \u00e8 divenuta la decima citt\u00e0 metropolitana dello Stato italiano."}
{"id": "526628", "revid": "287204", "url": "https://it.wikipedia.org/wiki?curid=526628", "title": "Cleistocactus", "text": "Cleistocactus \u00e8 un genere di piante succulente della famiglia delle Cactaceae.\nDescrizione.\nIl genere \u00e8 caratterizzato da fusti colonnari con diverse ramificazioni che si protendono alla base.\nLa sua crescita \u00e8 piuttosto veloce in base alla normale media allo sviluppo di altre cactacee, e, all'apice della pianta, si formano vivaci fiori rossi o gialli che per\u00f2 non sbocciano mai, anche se dal bocciolo spuntano gli stami.\nDistribuzione.\nOriginaria dell'America Meridionale, \u00e8 concentrata soprattutto in Bolivia e nelle zone montane delle Ande. La temperatura minima che riesce a sopportare \u00e8 di , ma la sua temperatura ideale si aggira fra i 20 e i .\nColtivazione.\nIl \"Cleistocactus\" \u00e8 una pianta molto forte, per nulla delicata, tant'\u00e8 che pu\u00f2 sopravvivere ad una temperatura di 6\u00b0. Deve avere un'esposizione diretta al sole, mentre le annaffiature devono essere effettuate da aprile a settembre inoltrato, senza bagnarle durante l'inverno, poich\u00e9 le piante grasse in questo periodo dell'anno devono andare in una specie di letargo. Pu\u00f2 essere anche utilizzato ed \u00e8 anzi consigliato come porta innesti. L'esposizione solare deve essere inoltre diretta almeno per una buona mezza giornata.\nTassonomia.\nIl genere comprende 49 specie, tra cui:"}
{"id": "526632", "revid": "30909", "url": "https://it.wikipedia.org/wiki?curid=526632", "title": "Capitano Janeway", "text": ""}
{"id": "526637", "revid": "181699", "url": "https://it.wikipedia.org/wiki?curid=526637", "title": "San Giuseppe (Montecarlo)", "text": ""}
{"id": "526638", "revid": "1318658", "url": "https://it.wikipedia.org/wiki?curid=526638", "title": "Arrondissement di Montb\u00e9liard", "text": "L\"arrondissement\" di Montb\u00e9liard \u00e8 un \"arrondissement\" dipartimentale della Francia situato nel dipartimento del Doubs, nella regione della Borgogna-Franca Contea.\nStoria.\nFu creato nel 1800 sulla base dei preesistenti distretti. Nel 1816 la sede della sottoprefettura fu spostata da Saint-Hippolyte a Montb\u00e9liard. Nel 2009 il cantone di Le Russey \u00e8 passato all'arrondissement di Pontarlier.\nComposizione.\nL\"arrondissement\" \u00e8 composto da 171 comuni raggruppati in 12 cantoni:"}
{"id": "526639", "revid": "287204", "url": "https://it.wikipedia.org/wiki?curid=526639", "title": "Hatiora", "text": "Hatiora \u00e8 un genere di succulente piante originarie del Brasile.\nLa sua forma ricadente la rende molto bella a vedersi.\nColtivazione.\nHa bisogno di essere annaffiata spesso e in modo abbondante durante la Primavera\ne l'Estate, mentre in Autunno-Inverno \u00e8 consigliabile ridurre le annaffiature, senza lasciare mai il substrato troppo asciutto. Deve essere concimata regolarmente da maggio ad agosto, e beneficia di un certo ombreggiamento."}
{"id": "526644", "revid": "3975639", "url": "https://it.wikipedia.org/wiki?curid=526644", "title": "UNIBO", "text": ""}
{"id": "526645", "revid": "1318658", "url": "https://it.wikipedia.org/wiki?curid=526645", "title": "Arrondissement di Pontarlier", "text": "L\"arrondissement\" di Pontarlier \u00e8 un \"arrondissement\" dipartimentale della Francia situato nel dipartimento del Doubs, nella regione della Borgogna-Franca Contea.\nStoria.\nFu creato nel 1800 sulla base dei preesistenti distretti. Nel 2009 vi sono stati spostati i cantoni di Pierrefontaine-les-Varans e Vercel-Villedieu-le-Camp (precedentemente nell'arrondissement di Besan\u00e7on) e il cantone di Le Russey (precedentemente appartenente all'arrondissement di Montb\u00e9liard).\nComposizione.\nL\"arrondissement\" \u00e8 composto da 155 comuni raggruppati in 8 cantoni:"}
{"id": "526646", "revid": "125604305", "url": "https://it.wikipedia.org/wiki?curid=526646", "title": "Lumbini", "text": "Lumbini (\u0932\u0941\u092e\u094d\u092c\u093f\u0928\u0940 - \"Lumbin\u012b\"; \"l'incantevole\") \u00e8 un sito religioso che si trova in Nepal a pochi chilometri dal confine con l'India e a circa 230 dalla capitale Kathmandu.\nDal 1997 \u00e8 iscritta all'UNESCO come luogo patrimonio dell'umanit\u00e0 con il merito di essere un \u00ab...luogo unico e una testimonianza eccezionale di una tradizione culturale e di una architettura straordinaria illustrante significanti tappe della storia umana\u00bb.\n\u00c8 un luogo soprattutto di pellegrinaggio buddhista. Qui, intorno al VI secolo a.C., la Regina Maya diede alla luce Siddhartha Gautama, che in seguito divenne Gautama Buddha, e fond\u00f2 la religione buddhista. Gautama Buddha visse approssimativamente tra il 563 a.C. ed il 483 a.C. Per i buddhisti questo \u00e8 una delle quattro principali mete di pellegrinaggio basate sulla vita del Buddha; le altre tre sono i paesi di Kushinagar, Bodh Gaya e Sarnath.\nLumbini si trova nella pianura del Terai a circa 20\u00a0km dal confine indiano, a met\u00e0 strada fra Siddharthanagar (antica Bhairahava) e Kapilbastu, luogo in cui Buddha crebbe e visse fino all'et\u00e0 di 29 anni. Lumbini contiene numerosi templi buddhisti tra cui quello dedicato alla Regina Maya ed altri attualmente in costruzione. Vi si trova anche il terreno di Puskarini e i resti del palazzo di Kapilvastu. Altri luoghi attorno a Lumbini, nella tradizione buddista, avrebbero visto la nascita, il raggiungimento del Bodhi e la morte di altri Budda.\nLumbini ai tempi del Buddha.\nAi tempi del Buddha, Lumbini era un parco situato tra Kapilavatthu e Devadaha. Fu qui che nacque il Buddha. Una colonna ricorda la visita fatta a Lumbini da A\u015boka. Secondo l'iscrizione sulla colonna, essa venne posata dalle persone responsabili del parco per ricordare l'importante visita e i doni offerti.. Il parco era noto prima con il nome di Rummindei, tre chilometri a nord di Bhagavanpura.\nNel Sutta Nip\u00e1ta (vs. 683) si dice che Buddha nacque nel villaggio dei S\u00e1kya, a Lumbineyya Janapada. Il Buddha rest\u00f2 a Lumbin\u00edvana durante la sua visita a Devadaha, e qui espose il Devadaha Sutta.\nRiscoperta del sito di Lumbini.\nNel 1896 gli archeologi nepalesi (guidati da Khadga Samsher Rana) scoprirono una grande pietra a colonna e la attribuirono ad Asoka. Le registrazioni fatte dal pellegrino cinese F\u01cexi\u01cen vennero usate per identificare questo sito religioso.\nL'attuale Lumbini.\nLumbini, dal 1997, \u00e8 un patrimonio dell'umanit\u00e0 dell'UNESCO.\nIl sacro sito di Lumbini \u00e8 contornato da una grande zona monastica, in cui sono stati edificati solo monasteri. La zona \u00e8 divisa in orientale e occidentale; quella orientale contiene i monasteri di Theravada, l'occidentale quelli \nMahayana e Vajrayana.\nLumbini contiene le rovine degli antichi monasteri, un sacro albero della Bodhi, un antico bacino per il bagno, la colonna di Asoka e il tempio dedicato alla Regina Maya, il luogo esatto della nascita del Buddha. Da mattina presto a sera tardi pellegrini provenienti da molti stati meditano in questo luogo."}
{"id": "526650", "revid": "77358", "url": "https://it.wikipedia.org/wiki?curid=526650", "title": "Maria di Nazareth", "text": ""}
{"id": "526657", "revid": "287204", "url": "https://it.wikipedia.org/wiki?curid=526657", "title": "Notte sull'acqua", "text": "Notte sull'acqua (\"Night Over Water\") \u00e8 un romanzo di Ken Follett pubblicato nel 1991. La storia si svolge all'interno dello Yankee Clipper, un gigantesco idrovolante della compaglia aerea Pan American e uno dei primi aerei transoceanici della storia, in grado di trasportare i passeggeri dall'Europa all'America in poche ore. Considerato l'aereo pi\u00f9 lussuoso e romantico mai costruito, fu sospeso in seguito allo scoppio della seconda guerra mondiale.\nInformazioni.\nIl romanzo \u00e8 ambientato nel settembre del 1939, a partire dal giorno in cui l'Inghilterra dichiara guerra alla Germania nazista, su un idrovolante realmente esistito: il Clipper (Boeing 314), con una capienza di 74 persone, disposte su 32 metri che sfrutta la sua apertura alare di 46 metri e di 4 motori Wright Cyclone da 1500 HP. Nel racconto, l'idrovolante compie una rotta da Southampton in Gran Bretagna sino a New York, facendo scalo nelle seguenti tappe: Foynes in Irlanda, Botwood a Terranova, e Shediac nella Baia di Fundy. Tutta la vicenda si svolge nel corso di alcuni giorni precedenti al volo e nelle trenta ore di viaggio, durante le quali le storie dei personaggi s'intrecciano, tra amori, tradimenti e rivalit\u00e0. Come afferma l'autore all'inizio del libro, si tratta di un immaginario ultimo volo prima che l'aereo pi\u00f9 romantico di sempre venga sospeso a causa della guerra.\nTrama.\nLa storia ha inizio in Inghilterra allo scoppio della seconda guerra mondiale, con la presentazione di vari personaggi che, per diversi motivi, s'imbarcano sul Clipper per raggiungere il Nordamerica in breve tempo: il fascista Lord Oxenford, per evitare l'arresto per le sue idee politiche, impone alla famiglia di seguirlo, ma le due figlie maggiori, Elizabeth e Margaret, hanno piani diversi: la prima, di convinte idee naziste, intende trasferirsi in Germania, la seconda, d'idee socialiste, sente il dovere di assistere il suo Paese e i pi\u00f9 deboli nel momento critico della guerra. Tuttavia, alla fine Margaret non riesce a portare a compimento i suoi propositi, al contrario d'Elizabeth. Il ladruncolo Harry Marks, autore di diversi furti di gioielli ai danni di signore dell'alta societ\u00e0, scoperto dalla polizia, decide di partire per l'America per sfuggire all'arresto. La giovane e bella Diana Lovesey, stanca del monotono \"m\u00e9nage\" coniugale vissuto a Manchester con Mervyn, che la trascura per il lavoro, intende trasferirsi negli Stati Uniti con l'amante americano Mark Alder. Ma quando Mervyn scopre la verit\u00e0, si precipita a inseguirla. Nancy Lenehan \u00e8 un'imprenditrice che scopre per caso che il fratello sta per vendere la loro azienda a sua insaputa e deve quindi arrivare quanto prima a New York per impedirlo. Per questi e altri personaggi, la soluzione ai loro problemi \u00e8 rappresentata dal Clipper, l'idrovolante che in poche ore li porter\u00e0 dall'altra parte dell'Atlantico. Contemporaneamente il motorista del velivolo, Eddie Deakin, \u00e8 ricattato da una pericolosa banda di \"gangsters\" e ci\u00f2 rischia di mettere a repentaglio il buon esito del volo e la sicurezza dei passeggeri. I \"gangsters\" sono agli ordini di Tom Luther, un uomo d'affari filo-nazista, incaricato d'impedire la fuga oltreoceano d'uno scienziato ebreo."}
{"id": "526658", "revid": "79968", "url": "https://it.wikipedia.org/wiki?curid=526658", "title": "Maria di Nazaret", "text": ""}
{"id": "526661", "revid": "334616", "url": "https://it.wikipedia.org/wiki?curid=526661", "title": "Culver City", "text": "Culver City \u00e8 una citt\u00e0 degli Stati Uniti, della California, di circa 38.000 abitanti, enclave al comune di Los Angeles.\nCentro residenziale e industriale, \u00e8 sede dei quartieri generali di diverse case dello spettacolo che producono serie televisive e film per il cinema (MGM Studios, Sony Pictures Entertainment). Fu la sede della societ\u00e0 aerospaziale Hughes Aircraft. \u00c8 gemellata con la cittadina siciliana di Capo d'Orlando\nStoria.\nL'area dove attualmente sorge \"Culver City\" fu la terra nativa della trib\u00f9 dei Nativi americani Tongva-Gabrieli\u00f1o presenti in questa regione da un periodo di 8000 anni.\nLa citt\u00e0 fu fondata inizialmente sulle terre degli attuali Ranchos della California: Rancho La Ballona, Rancho Rincon de los Bueyes e Rancho La Cienega o Paso de la Tijera.\nDal 1861 al 1862, durante la Guerra di secessione americana fu fondato il \"Camp Latham\" ad opera del primo reggimento di fanteria guidato dal colonnello James Henry Carleton e dal primo reggimento di cavalleria guidato dal colonnello Benjamin Franklin Davis.\nIl camp Latham prese il nome dal senatore della California Milton Latham ed \u00e8 stata la prima area di sosta per l'addestramento delle truppe dell'Unione e delle loro operazioni nel sud della California. Tale campo si trova su un terreno del Rancho La Ballona, sul lato sud del Ballona Creek, nei pressi di quella che oggi \u00e8 l'intersezione tra Boulevards Jefferson e Overland.\nIl primo tentativo da parte di Harry Culver di istituire \"Culver City\" avvenne nel 1913. La citt\u00e0 sarebbe poi stata incorporata il 20 settembre 1917.\nSi pu\u00f2 notare come dalle riviste dell'epoca gi\u00e0 si potessero leggere le prime pubblicit\u00e0 che recitavano l'allora celebre detto \"Tutte le strade portano a Culver City\" come ad indicare in \"Culver City\" un percorso preferenziale per accedere alla vicina e grande citt\u00e0 di Los Angeles.\nIl primo studio cinematografico fu costruito da Thomas H. Ince nel 1918. Negli anni 20 i produttori di cortometraggi muti come Hal Roach e la Metro-Goldwyn-Mayer (MGM) costruirono i loro studi qui. Durante il proibizionismo inoltre numerosi Speakeasy e nightclubs, come il Cotton Club, popolavano il Washington Boulevard di \"Culver City\",\nIl \"Culver Center\" uno dei primi centri commerciali della California del Sud fu inaugurato nel 1950. Era posto su Venice Boulevard vicino alla intersezione con Overland Avenue ed era dotato di molti negozi, un supermercato, uno store della catena J. C. Penney e varie banche.\nAlla fine degli anni sessanta gran parte della superficie posseduta dalla MGM (il lotto 3 e altri beni posti su Jefferson Boulevard) come la vicina area di 11,5 ettari chiamata \"back 40\", un tempo di propriet\u00e0 della RKO Pictures e in seguito Desilu Productions, furono vendute dai loro proprietari.\nNel 1976, i set furono rasi al suolo per far posto a vari interventi di riqualificazione.\nOggi dove erano i \"back forty\" \u00e8 l'espansione a sud del tratto industriale di Hayden, mentre al posto delle propriet\u00e0 della MGM c'\u00e8 un centro commerciale conosciuto come \"Raintree Plaza\".\nProduzione televisiva e cinematografica.\nCentinaia di film sono stati prodotti nei lotti degli studi di \"culver City\" come i Sony Pictures Studios (in origine \"MGM Studios\"), i Culver Studios e gli Hal Roach Studios.\nTra questi \"Il mago di Oz\", \"L'uomo ombra\", \"Via col vento\", \"Quarto potere\", \"Rebecca - La prima moglie\", la serie di Tarzan e il King Kong originale.\nTra i film pi\u00f9 recenti: \"Grease - Brillantina\", \"Toro scatenato\", \"E.T. l'extra-terrestre\", \"Scappo dalla citt\u00e0\", \"Air Force One\", \"Sesso &amp; potere\" e \"Contact\".\nTra le serie televisive e i programmi TV si possono ricordare \"Las Vegas\", \"Gunsmoke\", \"Cougar Town\", \"Innamorati pazzi\", \"Lassie\", \"Gli eroi di Hogan\", \"Batman\", \"Il Calabrone Verde\", \"Arrested Development - Ti presento i miei\", \"The Andy Griffith Show\", \"Gomer Pyle\", \"Jeopardy!\", \"La tata\", \"MasterChef\" e \"La ruota della fortuna\".\nLa sequenza nel film \"Grease - Brillantina\" dove John Travolta balla nel drive-in fu filmata nel \"Drive-In\" studio sull'angolo tra Jefferson e Sepulveda.\nLo stesso set serv\u00ec anche per altri film come \"Pee-wee's Big Adventure\".\nIl teatro chiuse nel 1993 e fu demolito nel 1998, ora al suo posto ci sono case ed il centro Kayne-ERAS, scuola e centro per disabili.\nLe stesse strade di \"Culver City\" sono apparse pi\u00f9 e pi\u00f9 volte in molti film e serie televisive.\nAnche perch\u00e9 le architetture delle strade e delle case non sono cambiate drasticamente nel corso dei decenni in particolare nelle aree residenziali. \u00c8 ancora possibile riconoscere molte delle scene girate in esterno della popolare serie televisiva \"Blue Jeans\" o della serie \"CHiPs\".\nNel film \"Il genio della truffa\" con Nicolas Cage si riconoscono le scene girate al \"Veterans Memorial Park\" che appare anche nella sitcom \"La famiglia Hogan\".\nTra i pi\u00f9 recenti \"Vita da strega\" del 2005 con Nicole Kidman e Will Ferrell \u00e8 stato girato per le strade di Culver City. Sempre nel 2005 \"Dick &amp; Jane - Operazione furto\" con Jim Carrey, \"Get Shorty\" con John Travolta e Danny DeVito (filmato nei Sony studio).\nDel 2010 il film \"A cena con un cretino\" mentre nel 2011 \"The Lincoln Lawyer\", \"Come ammazzare il capo... e vivere felici\" e \"Jack e Jill\" con Adam Sandler, Katie Holmes e Al Pacino. Del 2012 \"Think Like a Man\" e \"Candidato a sorpresa\".\nInfrastrutture e trasporti.\nNel 2006 \u00e8 iniziata la costruzione della Linea Expo, una Metropolitana leggera che parte da Downtown Los Angeles fino alla stazione di Culver City denominata \"Culver Junction\". La stazione si trova tra Venice e Robertson Boulevards ed ha aperto il 20 giugno 2012. L'intento della Los Angeles County Metropolitan Transportation Authority, l'agenzia che gestisce la linea, sarebbe quello di estendere il tratto ad ovest fino a Santa Monica.\n\u00c8 presente inoltre un servizio di autobus chiamato Culver CityBus che effettua i servizi all'interno di Culver City.\nLa citt\u00e0 \u00e8 servita dall'Aeroporto Internazionale di Los Angeles che si trova a 11\u00a0km a sud della citt\u00e0. C'\u00e8 anche una moschea sunnita wahhabita."}
{"id": "526665", "revid": "27767", "url": "https://it.wikipedia.org/wiki?curid=526665", "title": "Pietra di lavagna", "text": ""}
{"id": "526669", "revid": "287204", "url": "https://it.wikipedia.org/wiki?curid=526669", "title": "Cereus repandus", "text": "Cereus repandus \u00e8 una pianta appartenente alla famiglia delle Cactacee, originaria del Per\u00f9.\nDescrizione.\nHa il fusto color verde scuro e con una grande concentrazione di spine. Pu\u00f2 raggiungere delle dimensioni notevoli in terra, ma anche in vaso. Produce dei bei fiori bianchi o rossi, che si aprono di notte e si chiudono durante il giorno.\nTassonomia.\nL'entit\u00e0 comunemente denominata \"Cereus peruvianus monstrosus\" \u00e8 in realt\u00e0 una forma aberrante di \"Cereus uruguayanus\".\nColtivazione.\nIl \"Cereus repandus\" ha bisogno di essere annaffiato pi\u00f9 o meno abbondantemente da aprile a settembre, una volta ogni 5-6 giorni, ma durante l'inverno \u00e8 meglio evitare di bagnarlo molto, ed \u00e8 quindi consigliato di farlo solo di tanto in tanto, non pi\u00f9 di una volta ogni mese."}
{"id": "526671", "revid": "21880", "url": "https://it.wikipedia.org/wiki?curid=526671", "title": "Cereus peruvianus monstrosus", "text": ""}
{"id": "526672", "revid": "196390", "url": "https://it.wikipedia.org/wiki?curid=526672", "title": "Luis Oscar Gonz\u00e1lez", "text": ""}
{"id": "526673", "revid": "1670527", "url": "https://it.wikipedia.org/wiki?curid=526673", "title": "Dr", "text": ""}
{"id": "526675", "revid": "1305772", "url": "https://it.wikipedia.org/wiki?curid=526675", "title": "Cuma (disambigua)", "text": ""}
{"id": "526676", "revid": "287204", "url": "https://it.wikipedia.org/wiki?curid=526676", "title": "Luis Gonzalez", "text": ""}
{"id": "526677", "revid": "287204", "url": "https://it.wikipedia.org/wiki?curid=526677", "title": "Cereus jamacaru", "text": "Originaria dell'America centro-meridionale e delle Indie, questa pianta pu\u00f2 raggiungere dimensioni abbastanza notevoli e presenta numerose spine lanuginose.\nCactacea caratterizzata da un fusto colonnare verde-azzurro. Pu\u00f2 creare infiorescenze di vario tipo. Durante il periodo di fioritura la pianta sviluppa un bulbo che si schiude rivelando una bellissima corolla bianca.\nColtivazione.\nIl Cereus jamacaru deve essere abbondantemente annaffiato da aprile a settembre, ogni dieci giorni circa, mentre d'inverno \u00e8 consigliato bagnarlo pi\u00f9 di rado, una volta al mese. Le concimazioni devono avvenire da maggio ad agosto e in modo abbondante."}
{"id": "526678", "revid": "287204", "url": "https://it.wikipedia.org/wiki?curid=526678", "title": "Lucho Gonzalez", "text": ""}
{"id": "526679", "revid": "74173", "url": "https://it.wikipedia.org/wiki?curid=526679", "title": "C.N.R.", "text": ""}
{"id": "526685", "revid": "287204", "url": "https://it.wikipedia.org/wiki?curid=526685", "title": "Cuma eolica", "text": "Cuma (chiamata comunemente Cuma eolica per distinguerla dall'omonima citt\u00e0 campana; in greco , \"Kyme\") \u00e8 una citt\u00e0 dell'antica Grecia, oggi Alia\u011fa in Turchia.\nSituata nell'Eolide, in Asia Minore, a nord del fiume Ermo, fu fondata secondo la leggenda da un'amazzone eponima.\nPoco si sa circa la fondazione della citt\u00e0 oltre alla leggenda. Coloni dalla Grecia continentale (molto probabilmente la Cuma euboica) migrarono attraverso il Mar Egeo durante la tarda et\u00e0 del bronzo quando una volta potente intorno al 1050 a.C..\nSecondo gli storici, in realt\u00e0, sorse a opera di coloni dell'Eolide. Da alcuni scritti di Erodoto, infatti, si evince che Cuma fu una delle dodici citt\u00e0 pi\u00f9 antiche dell'Eolide. Dei coloni provenienti da Cuma, nell'VIII secolo a.C., si unirono ai calcidesi per fondare poi la colonia di Cuma sul mar Tirreno.\nConquistata dai Persiani, fece parte poi della Lega delio-attica, per poi staccarsi da questa dopo lo scoppio della guerra del Peloponneso quando form\u00f2 un'alleanza con Sparta. Nel 386 a.C., dopo la pace di Antalcida, ritorn\u00f2 sotto il dominio persiano, quindi sotto quello dei Seleucidi e degli Attalidi. Divenne, infine, una citt\u00e0 della provincia romana d'Asia.\nCuma fu la patria del padre di Esiodo e dello storico Eforo di Cuma. Sulle sue rovine sorge oggi il villaggio di Namurtkoy, presso Aliaga, in Turchia."}
{"id": "526688", "revid": "123968198", "url": "https://it.wikipedia.org/wiki?curid=526688", "title": "Nel bianco (romanzo)", "text": "Nel bianco (\"Whiteout\") \u00e8 un romanzo di Ken Follett pubblicato nel 2004.\n\u00c8 un thriller ambientato in Scozia, vicino a Glasgow, e narra di un gruppo di terroristi che tenta di trafugare un pericoloso virus da un laboratorio di ricerca biologica durante una fredda e innevata notte di Natale.\nNel 2009 il romanzo \u00e8 stato trasposto in un'omonima miniserie televisiva diretta da Peter Keglevic e interpretata da Isabella Ferrari, Heiner Lauterbach e Huub Stapel.\nTrama.\n\u00c8 la vigilia di Natale quando scatta un allarme nella sede dell'Oxenford Medical, un elegante edificio vittoriano trasformato in uno dei pi\u00f9 importanti centri di ricerca di biologia, di propriet\u00e0 del noto scienziato Stanley Oxenford, nel quale si sta conducendo una ricerca su un farmaco sperimentale attivo contro una pericolosa variante del virus ebola. In seguito a una serie di indagini interne la responsabile della sicurezza Antonia Gallo detta \"Toni\" scopre che un tecnico di laboratorio coinvolto in un movimento animalista ha portato a casa un coniglio al quale era stato iniettato il virus. Dal momento che la cura non \u00e8 ancora efficace sulle persone il tecnico viene ritrovato agonizzante nella propria abitazione. L'evento richiama l'attenzione dei media, mettendo a rischio la reputazione del centro di ricerca, nonch\u00e9 i finanziamenti da parte del dipartimento della difesa degli Stati Uniti d'America.\nToni, brillante ex poliziotto, rafforza le misure di sicurezza e fa di tutto per proteggere l'immagine dell'azienda, e questo anche in virt\u00f9 dei sentimenti che prova nei confronti dell'affascinante Stanley. Quest'ultimo tuttavia, vedovo da soli diciotto mesi, le fa capire chiaramente che non ha intenzione di complicare il rapporto con i propri figli rifacendosi una vita con un'altra donna. Toni rimane delusa e cerca di concentrarsi sul lavoro. Proprio quando raddoppia il numero di sorveglianti del laboratorio e pensa di avere superato la crisi una banda di quattro persone riesce a eludere gli evoluti sistemi di sorveglianza e a sottrarre dall'area protetta il virus letale durante la notte di Natale. A causa della tormenta di neve la banda non riesce ad allontanarsi e decide di trovare rifugio temporaneo proprio a casa di Stanley; uno dei quattro malviventi \u00e8, infatti, il figlio di Stanley, Kit, profondamente amareggiato con il padre e animato dalla volont\u00e0 di riscattare i suoi debiti di gioco e di salvarsi la vita dalle minacce dei creditori. Egli, inoltre, era colui che in passato aveva progettato i sistemi di sicurezza del laboratorio e che perci\u00f2 non ebbe molta difficolt\u00e0 ad addentrarsi all'interno di esso. La pressione sulla responsabile della sicurezza e sulla Oxenford Medical sale rapidamente, insieme al timore per la possibile diffusione di una pandemia senza antidoto. Nonostante la tormenta di neve e nonostante i malviventi abbiano isolato i telefoni, requisito i cellulari e legato i membri della famiglia Oxenford, Toni riesce alla fine di una lunga notte a liberare gli ostaggi e a sgominare la banda criminale, coronando infine la sua love story con il ricco biologo."}
{"id": "526697", "revid": "46931", "url": "https://it.wikipedia.org/wiki?curid=526697", "title": "Cuma Eolica", "text": ""}
{"id": "526705", "revid": "125014402", "url": "https://it.wikipedia.org/wiki?curid=526705", "title": "Molecola biatomica", "text": " \nUna molecola biatomica \u00e8 una molecola formata da due atomi; esse costituiscono pertanto le pi\u00f9 semplici forme di composti molecolari esistenti.\nLe molecole biatomiche si distinguono in molecole \"omonucleari\", composte da atomi dello stesso elemento chimico, ed \"eteronucleari\", composte da atomi di elementi diversi.\nMolecole omonucleari.\nUna molecola biatomica omonucleare \u00e8 una molecola formata da due atomi uguali.\nAlcuni elementi della tavola periodica possiedono uno stato standard sotto forma di molecola biatomica, come nel caso dell'idrogeno (H2), azoto (N2), ossigeno (O2), fluoro (F2), cloro (Cl2), bromo (Br2) e iodio (I2). Non sono Biatomici il Fosforo (P4 ), e lo Zolfo (S8)\nLa molecola H2+.\nLe molecole diatomiche omonucleari sono composte da due atomi dello stesso elemento chimico; la pi\u00f9 semplice di queste \u00e8 H2+, per la quale l'equazione elettronica assume la forma:\ndove formula_2, il secondo e il terzo termine rappresentano l'attrazione Vne dell'elettrone nei confronti dei nuclei e il quarto la repulsione dei due nuclei.\nI due protoni formano due buche di potenziale, e la funzione d'onda dell'elettrone \u00e8 la combinazione lineare di due funzioni d'onda idrogenoidi formula_3:\nLa funzione d'onda formula_5 costituisce l'orbitale molecolare \"di legame\", la funzione formula_6 costituisce l'orbitale \"di antilegame\". L'orbitale di legame ha energia minore dell'orbitale di antilegame, ed \u00e8 per questo il pi\u00f9 probabile.\nLe funzioni formula_7, sebbene descrivano bene la distribuzione di probabilit\u00e0 dell'elettrone nello stato fondamentale, non sono soluzioni esatte dell'equazione elettronica.\nLa funzione d'onda formula_8, nello spazio tra i due nuclei, \u00e8 maggiore delle singole funzioni d'onda idrogenoidi formula_9, ed \u00e8 questo fatto che genera il legame covalente tra i due nuclei. Si nota infatti che la densit\u00e0 di probabilit\u00e0 associata alla funzione d'onda:\ncontiene un termine di interazione, il doppio prodotto, che rappresenta la sovrapposizione delle due funzioni d'onda: si tratta di una regione di carica negativa che unisce i due nuclei di carica opposta.\nPer quanto riguarda l'orbitale di antilegame formula_11, esso si annulla a met\u00e0 tra i due nuclei, dove genera una densit\u00e0 di probabilit\u00e0 minore di quella che avrebbe senza il termine di sovrapposizione.\nLa molecola H2.\nSi consideri ora la molecola H2, la pi\u00f9 semplice molecola neutra. Avendo due elettroni, la funzione d'onda elettronica di singoletto \u00e8 data da:\ne rappresenta l'orbitale di legame, mentre quella di tripletto da:\nche rappresenta l'orbitale di antilegame, dove:\ne\nsono gli stati di spin, in cui + rappresenta lo spin-up, - lo spin-down.\nLa densit\u00e0 di probabilit\u00e0 spaziale \u00e8:\nAnche in questo caso il termine di interferenza rappresenta la sovrapposizione delle funzioni d'onda idrogenoidi nella regione tra i nuclei, e comporta un aumento di carica nel caso di singoletto (segno +), e una diminuzione di carica nel tripletto (segno -).\nMolecole biatomiche omonucleari del primo e secondo periodo.\nLe molecole biatomiche omonucleari del primo e secondo periodo (H-Ne) sono state ampiamente studiate.\nSono tutte molecole diamagnetiche (S=0), eccetto B2 e O2 che sono paramagnetiche (S=1). nella tabella che segue sono riportati per ogni molecola il termine di stato fondamentale, il valore dell'energia di dissociazione (De) e della distanza di equilibrio (Re).\nGli orbitali molecolari che vengono riempiti in successione sono ottenuti per opportune combinazioni lineari di orbitali atomici di tipo 1s e 2s (\u03c3g 1s/2s e \u03c3u* 1s/2s), 2px e 2py (\u03c0u e \u03c0g*) e 2pz (\u03c3g 2p e \u03c3u* 2p).\nMolecole biatomiche omonucleari del terzo periodo (Na-Cl).\nLe molecole biatomiche del terzo periodo sono state caratterizzate sperimentalmente a livello spettroscopico. \nCl2 \u00e8 lo stato standard per il cloro elementare.\nMolecole eteronucleari.\nNelle molecole eteronucleari la simmetria che caratterizzava le molecole omonucleari viene a mancare, e gli orbitali non sono una pura combinazione simmetrica e antisimmetrica degli orbitali atomici. In tali molecole gli orbitali possono essere approssimati con gli autostati di una matrice quadrata di dimensione 2:\ndove:\n\u00e8 l'effettiva hamiltoniana di singolo elettrone mentre gli stati formula_19 e formula_20 sono gli orbitali corrispondenti rispettivamente all'atomo sinistro e destro.\nGli autovalori associati alla matrice sono:\nGli orbitali di legame formula_22 e antilegame formula_23 sono dati dagli autostati:\ncon:\nper formula_26 si ottiene la molecola omonucleare, e il termine formula_27 rappresenta lo splitting tra l'orbitale di legame e di antilegame di una molecola omonucleare, ovvero lo splitting tra le combinazioni simmetriche e antisimmetriche.\nAl crescere di formula_28 gli autostati di legame e di antilegame assomigliano sempre pi\u00f9 agli orbitali formula_19 e formula_20 dei singoli atomi, e lo stesso avviene per i rispettivi autovalori dell'energia. Quando la differenza formula_31 \u00e8 tale da comportare un trasferimento completo di carica tra i due atomi, il legame si dice ionico.\nMoti interni.\nL'approssimazione di Born-Oppenheimer, anche detta \"approssimazione adiabatica\", permette di poter considerare il moto dei nuclei indipendente da quello degli elettroni, dal momento che i primi sono estremamente pi\u00f9 lenti e pesanti dei secondi. Questo rende possibile la fattorizzazione della funzione d'onda totale della molecola:\ndove il pedice \"e\" indica la funzione d'onda degli elettroni, il pedice \"n\" dei nuclei, ed formula_33 e formula_34 sono rispettivamente le posizioni di nuclei ed elettroni.\nLa funzione d'onda degli elettroni, nell'approssimazione adiabatica, soddisfa l'equazione agli autovalori:\nMentre il potenziale che guida il moto dei nuclei:\n\u00e8 detto \"potenziale adiabatico\", e sta alla base della dinamica della molecola.\nDall'espressione del potenziale adiabatico si evince che la dinamica dei nuclei \u00e8 guidata dall'energia formula_37 fornita dall'equazione elettronica: questo termine \u00e8 fondamentale, dal momento che rappresenta il \"collante\" che tiene uniti i nuclei degli atomi che compongono la molecola.\nPer le molecole biatomiche il potenziale adiabatico \u00e8 un potenziale armonico, e pu\u00f2 essere approssimato dal potenziale di Morse, che a differenza dell'oscillatore armonico quantistico include esplicitamente gli effetti della rottura del legame chimico, come l'esistenza di stati non legati. Il potenziale adiabatico \u00e8 indipendente dalla posizione del centro di massa della molecola e dall'orientazione della retta congiungente i due nuclei: gode quindi di invarianza rispetto alle traslazioni e alle rotazioni, e il moto dei nuclei pu\u00f2 essere studiato come un problema a due corpi. A partire da questo approccio, l'equazione di Schr\u00f6dinger pu\u00f2 essere separata in moto radiale, dipendente dalla distanza tra i due nuclei, e moto orbitale, dipendente dal numero quantico orbitale. L'equazione di Schr\u00f6dinger nel caso di un moto in un campo centrale \u00e8:\ndove formula_39 indica la posizione del centro di massa e formula_40 la posizione relativa dei due nuclei, differenza delle rispettive posizioni.\nIl problema pu\u00f2 essere quindi separato in due equazioni, una per il centro di massa e una per la particella di massa \u03bc che si muove in un campo centrale rispetto al centro di massa. La funzione d'onda si pu\u00f2 quindi fattorizzare nel seguente modo: formula_41. L'equazione per formula_42, che rappresenta il problema della particella libera, fornisce l'energia traslazionale della molecola. L'equazione per formula_43 si pu\u00f2 ulteriormente fattorizzare in parte radiale, dipendente da \"r\", e parte angolare, dipendente dalle coordinate angolari: formula_44.\nLa soluzione per formula_45 sono le armoniche sferiche, e i rispettivi stati sono autostati del momento angolare orbitale e della sua componente lungo l'asse \"z\".\nL'equazione per formula_46 \u00e8 invece, detta formula_47:\ndove il secondo termine rappresenta il contributo energetico rotazionale formula_49, che dipende dal numero quantico orbitale \"l\".\nIl potenziale adiabatico pu\u00f2 essere inoltre sviluppato in serie di Taylor, che troncata al secondo ordine \u00e8:\ndove formula_51 \u00e8 il valore di formula_52 che minimizza formula_53, e rappresenta la posizione di equilibrio dei due nuclei. Tale espressione rappresenta un moto armonico attorno a formula_51 che fornisce un contributo energetico dato dall'energia dell'equazione elettronica contenuta in formula_55 e dall'energia vibrazionale formula_56.\nDetta formula_57 la lunghezza caratteristica data dalla relazione formula_58 e detta formula_59, le soluzioni dell'equazione per formula_60 sono:\ndove formula_62 \u00e8 il polinomio di Hermite di grado formula_63.\nLo spettro energetico contiene in definitiva tre termini:\nTali termini sono i contributi energetici che caratterizzano la dinamica della molecola biatomica, e nello specifico sono:\nIn conclusione, quindi, l'energia interna di una molecola biatomica \u00e8:\ndove i termini sono elencati in ordine di importanza.\nSpettro elettromagnetico molecolare.\nLo spettro elettromagnetico molecolare \u00e8 generato dalle transizioni tra due autostati dell'energia totale. Nel caso si studi lo spettro di emissione la molecola passa da uno stato eccitato allo stato fondamentale, mentre nel caso si studi lo spettro di assorbimento si osserva la transizione inversa. Tale passaggio comporta l'emissione o l'assorbimento di un fotone, la cui frequenza \u00e8 data dalla legge di Planck:\ndove formula_85 \u00e8 la differenza di energia tra i due stati di partenza e arrivo:\nLe transizioni elettroniche dallo stato fondamentale ai primi stati eccitati sono dell'ordine di alcuni eV, e sono osservate nella regione del visibile e dell'ultravioletto dello spettro elettromagnetico, mentre le transizioni roto-vibrazionali sono osservate nella regione dell'infrarosso.\nLe transizioni tra due autostati dell'energia totale vengono studiate attraverso le transizioni tra autostati del momento di dipolo elettrico, definito come:\ncon \"e\" la carica dell'elettrone.\nTale operatore \u00e8 esplicitato dall'espressione:\ndove formula_89 \u00e8 l'operatore di momento dipolare elettronico della molecola:\nOgnuno dei livelli vibrazionali che caratterizzano una superficie adiabatica \u00e8 associato a diversi stati rotazionali. Nel diagramma spettroscopico le transizioni rotazionali costituiscono due rami: il primo \u00e8 detto \"R Branch\", e rappresenta le transizioni rotazionali tra i numeri quantici formula_91, mentre il secondo, detto \"P branch\", rappresenta le transizioni formula_92. Tra i due rami vi \u00e8 un vuoto, motivato dal fatto che la transizione formula_93 \u00e8 proibita dalle regole di selezione.\nQuando la transizione viene effettuata da un elettrone, essa genera anche transizioni tra autostati dell'energia roto-vibrazionale dei nuclei: tali transizioni sono dette \"vibroniche\", e sono causate dal fatto che a due differenti superfici adiabatiche corrispondono geometrie diverse della molecola. In particolare, nelle molecole biatomiche, corrispondono a distanze internucleari differenti.\nSpettro nucleare.\nNel caso di molecole biatomiche omonucleari il momento di dipolo elettrico \u00e8 nullo per motivi di simmetria, e questo fatto spiega la trasparenza dell'atmosfera terrestre, composta prevalentemente da O2 e N2.\nNelle molecole biatomiche eteronucleari, invece, l'elemento di matrice della componente formula_94 lungo l'asse \"z\" del momento di dipolo \u00e8:\ndove formula_96 sono gli autostati simultanei dell'energia vibrazionale e rotazionale. Lo stesso accade per le componenti \"x\" e \"y\".\nDalle propriet\u00e0 delle armoniche sferiche e dallo sviluppo di formula_97 attorno alla distanza di equilibrio si ottengono le regole di selezione:\nche definiscono le transizione permesse tra autostati dell'operatore associato all'osservabile dipolo elettrico.\nSpettro elettronico.\nUna transizione elettronica molecolare consiste in una transizione da parte dell'elettrone tra due superfici adiabatiche. Tali transizioni sono simili a quelle atomiche, e consistono nella promozione di un elettrone da un orbitale molecolare a un altro orbitale vuoto.\nLe regole di selezione si ricavano osservando che l'operatore di spin totale:\ncommuta con l'hamiltoniana elettronica e con formula_100, l'operatore di dipolo non agisce sullo spin, e pertanto si ha che formula_101.\nPer l'operatore di momento angolare nelle molecole biatomiche:\nsolo la componente lungo l'asse \"z\" commuta con formula_103, ottenendo che formula_104, mentre per le altre due componenti si ricava che formula_105. In definitiva si ha: formula_106\nIl principio di Franck Condon.\nIl principio di Franck Condon afferma la probabilit\u00e0 associata a una transizione vibrazionale, data da:\naumenta all'aumentare della sovrapposizione delle funzioni d'onda dei rispettivi stati iniziale e finale. Questo comporta che i livelli vibrazionali associati allo stato finale sono favoriti nel momento in cui la transizione comporta un cambiamento minimo nelle coordinate nucleari. Una conseguenza del principio \u00e8 che, ad esempio, come mostrato nella figura a sinistra, se le funzioni d'onda tra lo stato fondamentale della superficie adiabatica iniziale e il secondo stato eccitato della superficie adiabatica finale si sovrappongono, tale transizione \u00e8 pi\u00f9 probabile delle altre dal momento che minimizza la variazione delle coordinate dei nuclei."}
{"id": "526706", "revid": "1893", "url": "https://it.wikipedia.org/wiki?curid=526706", "title": "Parte intera (funzione)", "text": ""}
{"id": "526707", "revid": "838137", "url": "https://it.wikipedia.org/wiki?curid=526707", "title": "Iniziativa (scacchi)", "text": "Nel gioco degli scacchi per iniziativa si intende la possibilit\u00e0 di sviluppare il proprio gioco ostacolando quello dell'avversario e costringendo quest'ultimo a difendersi.\nLa difesa \u00e8 molto spesso pi\u00f9 difficile dell'attacco, perch\u00e9 i pezzi di uno stesso esercito, quando assumono posizioni difensive, subiscono spesso restrizioni di spazio e possono creare fenomeni di imbottigliamento reciproco; questo si traduce in una minore capacit\u00e0 di manovra, che a sua volta causa l'impossibilit\u00e0 di lanciare contrattacchi efficaci. \nQuando si riesce ad attaccare continuamente, creando nuove minacce mossa dopo mossa (anche attraverso attacchi multipli sfruttando il raggio d'azione di pi\u00f9 pezzi combinati insieme), generalmente il gioco arriva ad un punto in cui il difensore non riesce pi\u00f9 a parare tutte le minacce, anche a causa della mancanza di coordinazione tra le sue forze, e subisce perdite di materiale decisive."}
{"id": "526710", "revid": "2014155", "url": "https://it.wikipedia.org/wiki?curid=526710", "title": "Ahmed I", "text": "Biografia.\nNell'aprile 1590, Ahmed I nacque nel palazzo di Manisa, quando suo padre Mehmet III, era ancora un principe. Sua madre era Handan Sultan. Dopo la morte del nonno Murad III nel 1595, suo padre si rec\u00f2 a Costantinopoli e ascese al trono. Il padre ordin\u00f2 l'esecuzione dei suoi diciannove fratelli. Suo fratello maggiore, \u015eehzade Mehmet, venne ucciso dal suo stesso padre, il 7 giugno 1603, poco prima della sua morte il 22 dicembre 1603. Mehmet fu sepolto insieme a sua madre in un mausoleo separato costruito da Ahmed nella Moschea di Sehzade, a Costantinopoli.\nEra un abile spadaccino e cavallerizzo e parlava fluentemente numerose lingue. Ahmed era un poeta e scrisse un certo numero di opere politiche e liriche sotto il nome \"Bahti\". Frequent\u00f2 studiosi, calligrafi e uomini pii. Commission\u00f2 un libro intitolato \"La Quintessenza di Storie\". Tent\u00f2 anche di far rispettare la conformit\u00e0 alle leggi e tradizioni islamiche, ripristinando le vecchie norme che proibivano l'alcool, e tent\u00f2 di far rispettare la partecipazione alle preghiere del venerd\u00ec e pagare l'elemosina ai poveri in modo corretto.\nRegno.\nAhmed sal\u00ec al trono dopo la morte del padre nel 1603. Quando sal\u00ec al trono, la sua potente nonna, Safiye Sultan, era ancora viva.\nDando prova di umanit\u00e0, si rifiut\u00f2 di mettere a morte il fratello Mustafa (che nel 1617 gli succedette divenendo Mustafa I). Interruppe in questo modo la tradizione del fratricidio, in occasione della successione al trono, e anzi invi\u00f2 il fratello minore a vivere con la madre nel vecchio palazzo imperiale.\nSecondo altri commentatori si tratt\u00f2 anche di calcolo politico, per non danneggiare l'immagine pubblica della dinastia, poich\u00e9 il fratello maggiore era l'unico altro possibile erede al trono, e il giovane Ahmed, appena tredicenne, non avere dimostrato ancora al popolo il suo valore di re.\nNei suoi primi anni di regno Ahmed I dimostr\u00f2 decisione e risolutezza, che per\u00f2 vennero smentite dalla sua condotta successiva. Le guerre seguenti al suo insediamento sul trono, combattute in Ungheria e in Persia, terminarono sfavorevolmente per l'impero, ed il prestigio del sultano ricevette un primo colpo con il Trattato di Sitvatorok, concluso nel 1606, con cui veniva abolito il tributo annuale versato dall'Austria alla Sublime Porta. \nA seguito della disastrosa disfatta nella Guerra ottomano-safavide (1603-1618), Georgia, Azerbaigian e altri vasti territori del Caucaso vennero ceduti alla Persia, tramite il trattato di Nasuh Pasha. I nuovi confini tornarono ad essere quelli disegnati con la Pace di Amasya nel 1555.\nDurante i restanti anni di regno, Ahmed I si abbandon\u00f2 ai piaceri, lasciando che dilagassero la crisi e la corruzione negli apparati burocratici statali, e l'indisciplina nelle file dell'esercito. Sembra che durante il suo regno sia stato introdotto per la prima volta nell'impero l'uso del tabacco.\nOggi Ahmed I viene ricordato principalmente per la costruzione della Ahmediye Cami (\"moschea del sultano Ahmed\" in turco), detta la Moschea Blu, uno dei capolavori dell'architettura islamica. L'area di Istanbul attorno alla Moschea \u00e8 chiamata oggi Sultanahmet.\nFamiglia.\nConsorti:\nFigli:\nFiglie:\nMorte.\nMor\u00ec il 22 novembre 1617 presso il Palazzo Topkap\u0131 per febbre tifoide di sanguinamento gastrico. Il sultano \u00e8 sepolto in un mausoleo adiacente all'edificio di culto.\nNella cultura di massa.\nNel serie tv del 2015 \"\", Ahmed I \u00e8 interpretato dall'attore turco Ekin Ko\u00e7."}
{"id": "526713", "revid": "72586", "url": "https://it.wikipedia.org/wiki?curid=526713", "title": "Lola Corre", "text": ""}
{"id": "526716", "revid": "110157", "url": "https://it.wikipedia.org/wiki?curid=526716", "title": "Cuman\u00e1", "text": "Cuman\u00e1 \u00e8 una citt\u00e0 del Venezuela, capitale dello Stato Sucre, che si affaccia sul golfo di Cariaco.\nHa 423.546 abitanti (2016). Fu la prima citt\u00e0 in terra americana ad essere fondata (1515) e, fin dal XVI secolo, si impose come un fiorente centro commerciale. Si segnalano numerose fabbriche di cotone. A partire dagli anni sessanta ha avuto un discreto sviluppo il turismo grazie alle sue belle chiese e altri edifici religiosi (\"Iglesia de Santa In\u00e9s\", \"Convento de San Francisco\", ecc.), alle sue case coloniali, ai suoi due castelli (il cinquecentesco \"Castillo de San Antonio de la Eminencia\" e il \"Castillo de Santa Maria de la Cabeza\", del XVII secolo), ma anche alle belle spiagge che la circondano.\nSono inoltre aperti al pubblico alcuni musei di modeste dimensioni ma di notevole interesse (\"Museo de Arte Contempor\u00e1neo\", \"Museo de Arqueolog\u00eda e Historia\" e \"Museo Gran Mariscal de Ayacucho\").\nLa citt\u00e0 possiede un aeroporto a breve distanza dal centro (10 km) con collegamenti diretti giornalieri con Caracas, Maracaibo ed altre importanti citt\u00e0 venezuelane.\nSociet\u00e0.\nReligione.\n\u00c8 sede arcivescovile."}
{"id": "526717", "revid": "916580", "url": "https://it.wikipedia.org/wiki?curid=526717", "title": "Culo", "text": ""}
{"id": "526718", "revid": "46931", "url": "https://it.wikipedia.org/wiki?curid=526718", "title": "Comani", "text": ""}
{"id": "526719", "revid": "46931", "url": "https://it.wikipedia.org/wiki?curid=526719", "title": "Qipciaq", "text": ""}
{"id": "526721", "revid": "57342", "url": "https://it.wikipedia.org/wiki?curid=526721", "title": "Mario Martone", "text": "Biografia.\nInizia la sua carriera artistica nel teatro e allestisce il suo primo spettacolo, \"Faust o la quadratura del cerchio\", nel 1976. Due anni pi\u00f9 tardi, grazie ai fondi e agli spazi messi a disposizione dall'Universit\u00e0, nel dicembre 1977 fonda il gruppo \"Nobili di Rosa\", con Andrea Renzi e poi Francesca La Rocca, Augusto Melisurgo e Federica della Ratta Rinaldi. Il gruppo prende il nome da un'antica moneta alchemica. Tra gli spettacoli dei \"Nobili di Rosa\" vi sono l\"'Incrinatura\" e \"Avventure al di l\u00e0 di Thule\". Nel febbraio 1979 \"Nobili di Rosa\" diventa \"Falso Movimento\", ed entrano a far parte del gruppo i cineasti Angelo Curti e Pasquale Mari. Tra le sue rappresentazioni \"Rosso Texaco\", \"Tango Glaciale\" del 1982 e trasmesso dalla RAI nel 1983, \"Otello\" nel 1982, \"Coltelli nel cuore\" nel 1986 da Brecht, \"Ritorno ad Alphaville\" da Godard nel 1986. Sempre nel 1986 il gruppo \"Falso Movimento\" si fonde con il \"Teatro dei Mutamenti\" di Antonio Neiwiller e il \"Teatro Studio\" di Caserta di Toni Servillo dando origine a \"Teatri Uniti\". Per la nuova formazione firma, tra le altre, le regie di \"Filottete\" di Sofocle nel 1987 e \"Riccardo II\" di Shakespeare nel 1993.\nL'esordio alla regia cinematografica \u00e8 del 1980 con un cortometraggio sponsorizzato dal Banco di Napoli, a cui segue \"Foresta Nera\". Dopo 12 anni, nel 1992, si rivela al grande pubblico con il suo primo lungometraggio: \"Morte di un matematico napoletano\", storia del matematico Renato Caccioppoli che gli vale il Gran premio della giuria alla Mostra di Venezia. Nel 1993 realizza il mediometraggio \"Rasoi\", ispirato ad un suo spettacolo teatrale precedentemente allestito al Teatro Mercadante (1990).\nTre anni dopo realizza il suo secondo film: \"L'amore molesto\", in concorso al Festival di Cannes e vincitore del David di Donatello.\nNel 1997 dirige l'episodio \"La salita\" del film \"I vesuviani\", che gli vale elogi ma anche una coda di polemiche (e di interrogazioni parlamentari): il personaggio del sindaco impegnato a governare una citt\u00e0 difficile come Napoli si ispira infatti chiaramente ad Antonio Bassolino. Nel 1998 gira il lungometraggio \"Teatro di guerra\".\nDal 1999-2001 ha ricoperto la carica di direttore artistico del Teatro Argentina di Roma. Dal 2003 \u00e8 condirettore del Teatro Stabile di Napoli.\nPartecipa nel 2001 all'esperienza registica collettiva del film \"Un altro mondo \u00e8 possibile\", girato in occasione delle giornate di protesta durante la riunione del G8 a Genova.\nNel 2004 dirige un film tratto da un romanzo di Goffredo Parise, \"L'odore del sangue\", con Michele Placido e Fanny Ardant.\nDal 2007 al 2017 \u00e8 stato direttore artistico del Teatro Stabile di Torino, prima di passare l'incarico a Valerio Binasco.\nNell'autunno 2010 \u00e8 uscito nelle sale italiane \"Noi credevamo\" ispirato all'omonimo romanzo di Anna Banti che ha vinto nel 2011 il premio Alabarda d'oro per il miglior film e la miglior sceneggiatura. Nello stesso anno 2011 il regista ha ricevuto il premio per la carriera al Festival de Cine Italiano de Madrid. A gennaio 2011 ha diretto \"Cavalleria rusticana\" e \"Pagliacci\" al Teatro alla Scala di Milano. In ambito lirico ha inoltre firmato altri allestimenti di successo come quelli di \"Cos\u00ec fan tutte\" (con Claudio Abbado), \"Le nozze di Figaro\" e \"Don Giovanni\" di Mozart, \"Matilde di Shabran\", \"Torvaldo e Dorliska\" e \"Aureliano in Palmira\" di Gioachino Rossini (Rossini Opera Festival di Pesaro), \"Fidelio\" di Beethoven, e \"Charlotte Corday\" di Lorenzo Ferrero. \nSempre nel 2011 mette in scena le Operette morali di Giacomo Leopardi e riceve il Premio leopardiano La Ginestra per la sua capacit\u00e0 di restituire i legami del poeta di Recanati con il nostro tempo. L'anno successivo riceve la laurea honoris causa in \"Linguaggi dello Spettacolo del Cinema e dei Media\" presso l'Universit\u00e0 della Calabria.\nIl 28 aprile 2012 a Recanati, annuncia un'opera cinematografica dedicata alla vita di Giacomo Leopardi: il film \"Il giovane favoloso\" viene presentato al Festival di Venezia il 1\u00ba settembre 2014 e riscuote un notevole successo di pubblico e critica.\nNell'aprile 2017 viene annunciato che \u00e8 in progetto una serie televisiva sulla vita di Eduardo De Filippo, incentrata sulla Napoli del primo Novecento. Per il Teatro alla Scala firma la regia dell'opera lirica \"Andrea Ch\u00e9nier\" (orchestra diretta da Riccardo Chailly), lo spettacolo di inaugurazione della stagione scaligera 2017/2018, con le star internazionali Anna Netrebko e il marito Yusif Eyvazov.\nNel 2018 esce il suo nuovo lungometraggio \"Capri-Revolution\", in concorso alla 75\u00aa Mostra internazionale d'arte cinematografica di Venezia, con protagonista Marianna Fontana, che gli vale svariate candidature ai David di Donatello."}
