{"id": "575809", "revid": "599013", "url": "https://it.wikipedia.org/wiki?curid=575809", "title": "Jos\u00e9 Luis Chilavert", "text": "Pi\u00f9 volte annoverato tra i migliori portieri al mondo, \u00e8 secondo nella classifica IFFHS dei migliori portieri sudamericani del secolo, dietro Amadeo Carrizo; ciononostante, nella classifica mondiale risulta sesto, davanti a Carrizo (decimo). Sempre dall'IFFHS \u00e8 stato eletto per tre volte portiere dell'anno (1995, 1997, 1998) raggiungendo il podio altre due volte (1996 e 1999).\nCaratteristiche tecniche.\nAveva molta dimestichezza sia con i calci di punizione che con i calci di rigore. Questa capacit\u00e0 gli ha consentito di essere a lungo il portiere con pi\u00f9 gol all'attivo della storia, sorpassato solo il 20 agosto 2006 dal brasiliano Rog\u00e9rio Ceni. Nella sua carriera ha segnato 54 gol nei club e 8 in Nazionale, per un totale di 62 (di cui 45 su calcio di rigore, 15 su punizione e 2 su azione).\nCarriera.\nClub.\nGli esordi, la prima vittoria e il trasferimento all'estero.\nInizia a giocare come portiere molto piccolo, grazie al fratello pi\u00f9 grande che lo relegava sempre in porta. Nel 1980 debutta giovanissimo (15 anni) nel secondo livello del campionato paraguaiano con la maglia dello Sportivo Luque\u00f1o, formazione della sua citt\u00e0 natale.\nNel 1984 sale di categoria perch\u00e9 viene acquistato dal Guaran\u00ed, formazione della capitale nella quale resta per un breve periodo e con la quale vince il campionato paraguaiano di massima serie. Al termine di questa avventura viene acquistato dal San Lorenzo, formazione che milita nel campionato argentino.\nIl debutto europeo, la Nazionale, i primi gol.\nDopo quattro stagioni in Argentina, avviene il suo debutto europeo: viene acquistato dal Real Zaragoza che gioca nel campionato spagnolo. Un anno dopo, nel 1989, avviene il suo duplice debutto: in Nazionale e come portiere/goleador. Infatti il 27 agosto gioca la sua prima partita in Nazionale contro la di Ren\u00e9 Higuita, valida per le qualificazioni della Coppa del Mondo. Le due formazioni allo scadere del tempo regolamentare erano bloccate sull'1-1, quando all'ultimo minuto viene fischiato un rigore in favore del Paraguay: Chilavert si incarica di tirarlo e fa gol, garantendo la vittoria alla sua squadra per 2-1.\nCinque mesi dopo, esattamente il 28 gennaio 1990, mette a segno la sua seconda marcatura, questa volta in campionato, sempre su calcio di rigore allo scadere del tempo regolamentare, contro la Real Sociedad facendo vincere il Real Zaragoza per 2-1. \u00c8 l'inizio della lunga serie di gol (terminata a 62) che metter\u00e0 a segno nella sua carriera.\nGli anni al V\u00e9lez.\nDopo tre stagioni in Spagna torna in Argentina a vestire la maglia del V\u00e9lez Sarsfield. Giocher\u00e0 per questa formazione nove anni regalandole e regalandosi numerosi premi e soddisfazioni. Nelle prime due stagioni non vinse nulla, poi nel 1993 giunse in panchina Carlos Bianchi, il quale punt\u00f2 su Chilavert come leader di questa squadra e vinse quattro campionati nazionali, una Copa Libertadores, una Coppa Intercontinentale, una Coppa Interamericana, una Supercopa e una Recopa (il V\u00e9lez, senza il portiere paraguayano, ha vinto solo due campionati, di cui uno nel 1968 e uno nel 2005, e nessun'altra coppa). A livello personale, sempre in questi anni, ha vinto tre volte il premio dell'IFFHS (unico sudamericano a riuscirci) come miglior portiere dell'anno, una volta il premio come miglior giocatore del campionato argentino dell'anno e una volta il premio come miglior giocatore sudamericano dell'anno.\nIl 2 ottobre 1994 ha segnato il suo primo gol su calcio di punizione nella partita contro il Deportivo Espa\u00f1ol (1-0) e il 19 aprile 1998 ha segnato il suo primo gol su azione contro il Col\u00f3n (6-1).\nGli ultimi anni.\nNel 2000 lascia il V\u00e9lez per tornare in Europa, questa volta nel campionato francese, a vestire la maglia dello Strasburgo, dove per\u00f2 \u00e8 stato spesso e volentieri relegato in panchina. Ad ogni modo, con la maglia della squadra francese vince nel 2001 la Coppa di Francia (segnando l'ultimo dei calci di rigore) e nel 2002 partecipa al suo secondo mondiale, quello di Giappone/Corea. Di questo mondiale gioca solo le ultime due partite del girone di qualificazione per una squalifica e il successivo ottavo di finale contro la Germania, ma anche qui la sua squadra viene eliminata da un gol allo scadere del tempo regolamentare. Di ritorno dall'avventura mondiale si svincola dallo Strasburgo ed approda al Pe\u00f1arol, squadra della capitale uruguaiana. Qui rimane una stagione e vince il campionato nazionale (suo ultimo trofeo) nel 2003. L'anno successivo torna per un'ultima stagione al V\u00e9lez prima di chiudere definitivamente la carriera l'11 novembre 2004.\nL'addio al calcio giocato.\nHa salutato il mondo del calcio giocato l'11 novembre 2004 con un'amichevole in cui ha anche segnato un gol. Nel 2005 \u00e8 stato condannato a sei mesi di carcere in Francia per aver falsificato dei certificati medici al ritorno dal mondiale di Giappone e Corea del 2002 e poter cos\u00ec rescindere il suo contratto con lo Strasburgo. Dopo l'addio al calcio giocato \u00e8 rimasto vicino al mondo del pallone prima con un reality show sul calcio, trasmesso negli Stati Uniti e poi facendo il commentatore sportivo per la televisione americana di lingua spagnola Univision durante il mondiale di Germania. Ha dichiarato che in un futuro prossimo vorrebbe allenare il e in un futuro remoto diventare presidente della repubblica paraguayana.\n\u00c8 apparso nel 2014 come collaboratore e direttore tecnico inviato nel canale colombiano Canal RCN durante la partecipazione della nazionale di Colombia al mondiale 2014. Nello stesso periodo \u00e8 stato opinionista dello stesso canale televisivo, andando in Brasile con la squadra del programma Futbolmania RCN.\nDurante la fase eliminatoria di Russia 2018 \u00e8 opinionista sportivo della canale televisivo paraguayano Canal 4 Telefuturo.\nNazionale.\nCon la Nazionale paraguaiana ha disputato due Mondiali (Francia 1998 e Corea/Giappone 2002), arrivando agli ottavi di finale in entrambe le occasioni (nella prima rassegna iridata viene eliminato dalla nazionale francese per 1-0 grazie al golden gol di Laurent Blanc).\nCon 74 presenze \u00e8 il settimo giocatore per numero di apparizioni con la Nazionale paraguaiana.\nAlla fine dell'incontro di qualificazione per i mondiali con il Brasile del 15 agosto 2001 sput\u00f2 in faccia a Roberto Carlos, gesto che gli cost\u00f2 tre turni di squalifica (tra i quali la prima partita della coppa del mondo contro il Sudafrica). Chilavert accus\u00f2 Roberto Carlos di razzismo e gesti osceni durante l'incontro. Successivamente, invece, rivel\u00f2 che Roberto Carlos venendogli incontro dopo la partita gli disse: \"Indio, le ganamos 2-0\" che tradotto equivale a \"Indiano, abbiamo vinto 2-0\" e giustific\u00f2 il suo brutto gesto dicendo di essere stato provocato dai brasiliani in una partita che era stata una guerra."}
{"id": "575812", "revid": "26891", "url": "https://it.wikipedia.org/wiki?curid=575812", "title": "Missile Redstone", "text": ""}
{"id": "575813", "revid": "642594", "url": "https://it.wikipedia.org/wiki?curid=575813", "title": "Disavanzo pubblico", "text": ""}
{"id": "575814", "revid": "2215945", "url": "https://it.wikipedia.org/wiki?curid=575814", "title": "Marat Safin", "text": "Ha iniziato la sua carriera professionistica nel 1997 ed \u00e8 stato numero 1 al mondo per 9 settimane, tra la fine del 2000 e l'inizio del 2001. Ha vinto due tornei del Grande Slam: lo US Open nel 2000 e l'Australian Open nel 2005. Marat Safin e la sorella Dinara Safina rappresentano l'unica coppia di fratelli numero 1 al mondo nella storia del tennis nelle rispettive categorie, ATP e WTA.\nA 20 anni e 10 mesi \u00e8 stato il pi\u00f9 giovane numero uno del ranking mondiale, record poi battuto da Lleyton Hewitt (i due sono tuttora gli unici giocatori ad aver raggiunto la leadership della classifica ATP prima di compiere i 21 anni).\nBiografia.\nNato a Mosca da genitori tatari entrambi ex tennisti e allenatori, Mubin Safin e Rauza Islanova, Marat inizia a giocare a tennis allo Spartak Tennis Club (Shiryaevka) della capitale russa, del quale il padre era gestore. Ha una sorella, Dinara, anch'ella tennista di successo e numero 1 al mondo. A 14 anni si trasferisce a Valencia in Spagna per completare la formazione tennistica. Safin \u00e8 infatti tifoso del Valencia Club de F\u00fatbol.\nIn quanto tartaro, Safin \u00e8 musulmano, affermando: \"Sono russo, ma sono musulmano al cento per cento. Tutti i musulmani sono appassionati, testardi. Abbiamo un temperamento sanguigno\".\nCarriera tennistica.\nNel 2000 partecipa agli US open come testa di serie numero 6, si libera nei primi turni agevolmente di tennisti di alto livello, come Nicolas Kiefer, Tod Martin e Sebastien Grosjean, raggiungendo in finale l'allora testa di serie numero 4 del torneo e leggenda americana Pete Sampras, sconfiggendolo con un netto 6-3 6-3 6-4, rifilando una delle sconfitte pi\u00f9 pesanti della carriera all'americano, il quale pronosticher\u00e0 in Safin il nuovo dominatore del tennis moderno. Pronostico che si riveler\u00e0 sbagliato, in quanto il russo solo a tratti, causa problemi fisici e disciplinari, riuscir\u00e0 a replicare un gioco cos\u00ec travolgente.\nAi problemi di convinzione e temperamento del russo si aggiunse un infortunio al ginocchio che lo tenne lontano dai campi di gioco per la quasi totalit\u00e0 della stagione 2003, rendendogli difficile trovare una condizione fisica ottimale.\nIl successivo titolo del Grande Slam che si aggiudic\u00f2 fu l'Australian Open del 2005, dove sconfisse in finale l'australiano Lleyton Hewitt per 1-6 6-3 6-4 6-4. In semifinale Safin, dopo averci perso in finale l'anno precedente, riusc\u00ec a sconfiggere al quinto set Roger Federer, annullando anche una palla del match nel tie-break del quarto set, e ponendo cos\u00ec fine alla striscia di 26 vittorie consecutive contro giocatori classificati fra i primi 10 del mondo del campione svizzero. Federer, nello stesso anno, sconfisse Safin in finale ad Halle.\nSafin ha anche vinto 5 tornei Master Series: Toronto nel 2000, Madrid nel 2004 e per ben tre volte Parigi, nel 2000, 2002 e 2004.\nIl 2006 \u00e8 un anno piuttosto difficile per Safin che, a causa di problemi fisici, \u00e8 impossibilitato a difendere il titolo conquistato all'Australian Open l'anno precedente. Inoltre vince una sola partita nei due successivi tornei dello Slam, perdendo poi agli ottavi dello US Open contro Tommy Haas. Negli ultimi tornei dell'anno il russo raggiunse inoltre la finale a Mosca (persa contro Davydenko) e i quarti ai Masters di Madrid e Mosca, perdendo rispettivamente da Nalbandian e Haas. Grazie a questi risultati torn\u00f2 ad occupare la posizione numero 26 del ranking, risalendo da una posizione di classifica inferiore al 100\u00ba posto. A dicembre ha vinto il match decisivo di Coppa Davis, permettendo alla Russia di vincere l'insalatiera.\nNel 2007 non vinse nessun torneo; i migliori risultati furono una semifinale al torneo di Las Vegas e due terzi turni in tornei dello Slam, agli Australian Open e a Wimbledon. Si ritir\u00f2 anche dagli ultimi tornei della stagione a causa di problemi fisici. Si trasfer\u00ec a Valencia con il nuovo allenatore.\nI primi tornei del 2008 videro diverse sconfitte di Safin (secondo turno agli Australian Open, tre eliminazioni immediate nei tornei successivi). Dopo esser sceso di nuovo sotto i primi cento giocatori del ranking, raggiunge i quarti di finale del torneo di Monaco, nei quali perde dal futuro vincitore Fernando Gonz\u00e1lez, e al terzo turno del German Open Hamburg, battuto da Moy\u00e1. A luglio del 2008 raggiunge per la prima volta nella sua carriera la semifinale del torneo di Wimbledon, eliminando, tra gli altri, Novak \u0110okovi\u0107, al secondo turno. Il 12 ottobre del 2008, raggiunge la finale di un torneo ATP, al torneo di Mosca a distanza di quasi due anni dall'ultima (sempre disputata al torneo indoor moscovita), ma viene battuto col punteggio di 6-7, 7-6, 3-6 dal connazionale Igor' Kunicyn.\nNegli ultimi 3 anni ha cambiato 3 diversi allenatori: a met\u00e0 del 2005 ha lasciato Peter Lungdren (ex coach anche di Federer) per il connazionale Aleksandr Volkov, ma la loro collaborazione \u00e8 stata breve; nel 2007 Safin si \u00e8 affidato a Gumy, che ha allenato Coria per diverso tempo.\nMarat Safin ha confermato l'addio al tennis alla fine della stagione 2009. \"Ho avuto alcune grandi annate, \u00e8 il momento di fare altro\", ha detto. Nel suo ultimo match sulla terra battuta parigina, il russo \u00e8 stato sconfitto dal francese Josselin Ouanna per 7-6, 7-6, 4-6, 3-6, 10-8. Si \u00e8 ufficialmente ritirato l'undici novembre al termine del match di 2\u00ba turno del torneo di Parigi-Bercy battuto 6-4, 5-7, 6-4 dall'argentino Del Potro il quale al termine del match, insieme ad altri colleghi come il serbo Novak \u0110okovi\u0107 ed il francese Gilles Simon, e agli indimenticati ex-tennisti, lo spagnolo Albert Costa e lo svizzero Marc Rosset hanno dato il loro tributo al campione commuovendo lo stesso Safin ed il pubblico parigino.\nCaratteristiche tecniche.\nTennista potente, abbinava, a uno stile di gioco prevalentemente offensivo da fondo campo, grande sensibilit\u00e0 nel tocco di palla, nelle vole\u00e9s e nelle smorzate. I punti pi\u00f9 forti del suo gioco erano costituiti da una forte prima di servizio, spesso sopra i 200\u00a0km/h (anche in virt\u00f9 di un'altezza oltre il metro e novanta) e dal rovescio bimane, con cui Safin era indifferentemente in grado di trovare entrambi gli angoli del campo.\nCarriera politica.\nUna volta ritiratosi dal tennis, Safin si candida alla Duma di Stato alle elezioni parlamentari russe del 2011 per Russia Unita di Vladimir Putin, risultando eletto rappresentante dell'Oblast' di Ni\u017enij Novgorod. Oltre ad occuparsi di tennis, sport e scuole, diviene presidente della commissione Associazioni Pubbliche e Organizzazioni Religiose.\nSafin supporta inoltre la legge che impedisce ai cittadini statunitensi di adottare orfani russi.\nRieletto nel 2016, rassegna le dimissioni nel maggio del 2017 perch\u00e9, entrato nella Tennis Hall of Fame l'anno precedente, non riesce a conciliare obblighi di governo con quelli di rappresentanza sportiva.\nStatistiche.\nSingolare.\nVittorie (15).\n "}
{"id": "575816", "revid": "16066", "url": "https://it.wikipedia.org/wiki?curid=575816", "title": "North American XB-64 Navajo", "text": ""}
{"id": "575818", "revid": "339392", "url": "https://it.wikipedia.org/wiki?curid=575818", "title": "Convair XB-65 Atlas", "text": ""}
{"id": "575820", "revid": "26891", "url": "https://it.wikipedia.org/wiki?curid=575820", "title": "Lance SSM", "text": ""}
{"id": "575821", "revid": "217591", "url": "https://it.wikipedia.org/wiki?curid=575821", "title": "Santuario di Las Lajas", "text": "Il santuario di Las Lajas, dedicato alla Madonna del Rosario, \u00e8 un luogo di culto e pellegrinaggio situato nel canyon formato dal fiume \"Guaitara\". Si trova nel comune di Ipiales, dipartimento di Nari\u00f1o, nel sud della Colombia.\nStoria.\nSecondo la tradizione, l'immagine della Madonna col Bambino fu scoperta nel 1754 da un'indigena di nome Mar\u00eda Mueces, insieme a sua figlia Rosa, mentre si dirigevano verso casa; colte di sorpresa da una tempesta, cercarono rifugio ai bordi del sentiero, tra le cavit\u00e0 formate dalle pietre piatte e larghe (dette \"lajas\" in spagnolo) che caratterizzano la zona nel canyon del fiume.\nCon sorpresa della madre la bimba, sordomuta dalla nascita, disse: \"La meticcia mi chiama...\", indicando una lastra di pietra con un dipinto che emanava raggi luminosi. L'immagine, di autore sconosciuto, raffigurava la Madonna che porge un rosario a san Domenico, mentre il Bambino porge un cordone da saio a san Francesco. La vicenda commosse a tal punto la comunit\u00e0 cristiana che il luogo divenne un riferimento per tutto il territorio circostante, incluso il nord dell'Ecuador. L'immagine sulla pietra \u00e8 ancora visibile.\nL'esistenza di un luogo di culto in questo luogo \u00e8 documentato dagli appunti di viaggio del frate Juan de Santa di Gertrudis, che attravers\u00f2 la regione meridionale del Nuovo Regno di Granada tra il 1756 e il 1764. Il primo edificio fu costruito a met\u00e0 del XVIII secolo in legno e paglia, sostituito da un santuario nel 1802, a sua volta ampliato e collegato al lato opposto del canyon con un ponte.\nDescrizione.\nLa costruzione attuale (la quarta a partire dal XVIII secolo) \u00e8 una chiesa di stile gotico, costruita durante i primi decenni del XX secolo in sostituzione di una costruzione risalente al secolo XIX.\nL'edificio, costruito in pietra grigia e bianca a imitazione dello stile gotico del XIV secolo, si compone di tre navate costruite su un ponte a due archi che attraversa il fiume. L'altezza del tempio dalla sua base alla torre \u00e8 di 100 metri, mentre il ponte lungo 20 metri e largo 17 metri \u00e8 alto 50 metri.\nLa struttura principale misura 27,50 metri, con uno sfondo largo 15 metri. All'interno, le tre navate sono coperte da volte. Ha mosaici in fibra di vetro e durante il giorno la sua illuminazione filtra attraverso le vetrate, realizzate dal tedesco Walter Wolf. Il fondo o abside delle tre navate \u00e8 costituito dal muro di pietra naturale del canyon\u02d0 al termine della navata centrale \u00e8 raffigurata l'immagine della Madonna col Bambino. Alla base del tempio, oltre ai due archi del ponte, vi \u00e8 una cripta romanica a tre navate, coperta con volte a botte in struttura di pietra, dedicata al Sacro Cuore di Ges\u00f9."}
{"id": "575822", "revid": "26891", "url": "https://it.wikipedia.org/wiki?curid=575822", "title": "Northrop B-62 Snark", "text": ""}
{"id": "575825", "revid": "30232", "url": "https://it.wikipedia.org/wiki?curid=575825", "title": "Rotaia Vignole", "text": ""}
{"id": "575828", "revid": "59785", "url": "https://it.wikipedia.org/wiki?curid=575828", "title": "Larnaca", "text": "Larnaca (in greco: \u039b\u03ac\u03c1\u03bd\u03b1\u03ba\u03b1, \"L\u00e0rnaka\"; in turco: \"\u0130skele\") \u00e8 una citt\u00e0 di Cipro, capoluogo dell'omonimo distretto, posizionata sulla costa sud-orientale dell'isola. Anticamente nota con il nome di Cizio o Kition (in greco: \u039a\u03af\u03c4\u03b9\u03bf\u03bd), \u00e8 la terza citt\u00e0 di Cipro per popolazione dopo Nicosia e Limassol.\nGeografia fisica.\nLa citt\u00e0 \u00e8 posta sulla costa meridionale dell'isola di Cipro a poca distanza dal confine con lo Stato di Cipro del Nord e con l'enclave britannica di Dhekelia. Nella zona occidentale di Larnaca si trova un complesso di quattro laghi salati, di cui tre interconnessi, denominato lago salato di Larnaca.\nClima.\nSecondo la classificazione dei climi di K\u00f6ppen Larnaca ha un clima \"Bsh\", ossia semi-arido con estati particolarmente secche contrapposte a precipitazioni invernali relativamente basse.\nOrigini del nome.\nIl nome potrebbe derivare dal ritrovamento di diversi \u03bb\u03ac\u03c1\u03bd\u03b1\u03ba\u03b5\u03c2 (\"l\u00e0rnakes\" \"tombe\" o \"sarcofagi\") nell'area circostante. La citt\u00e0 era conosciuta anche con i nomi antichi di Cizio e Scala (\"\u03a3\u03ba\u03ac\u03bb\u03b1\" \"scala\"), proveniente dal nome del vecchio porto della citt\u00e0, distante pochi chilometri da Larnaca. Scala \u00e8 oggi il nome di uno dei sobborghi della citt\u00e0.\nStoria.\nEt\u00e0 antica.\nLa citt\u00e0 fu verosimilmente fondata dai Micenei nel XIII secolo a.C., venendo poi ricostruita dai Fenici intorno al 1000 a.C. dopo il collasso della civilt\u00e0 micenea. I Fenici furono responsabili della costruzione di mura ciclopiche, templi e di un arsenale navale. Nei secoli successivi la citt\u00e0 dipese dall'Impero assiro e dall'Impero persiano passando infine tra i domini dell'Egitto tolemaico. Intorno al 450 a.C. il generale ateniese Cimone, su ordine di Pericle, tent\u00f2 di supportare la rivolta dell'isola contro l'Impero achemenide, cingendo d'assedio Cizio. Gli ateniesi tuttavia furono messi in fuga dal dilagare di un'epidemia in citt\u00e0 che uccise lo stesso Cimone.\nIn seguito a diversi terremoti che scossero l'isola nel 76, nel 322 e nel 342, la popolazione si spost\u00f2 verso la costa meridionale ampliando il porto che andr\u00e0 a costituire il principale nucleo abitato di Larnaca.\nSecondo la tradizione ortodossa Lazzaro di Betania, dopo esser stato resuscitato da Ges\u00f9, fu mandato in esilio a Larnaca dove visse fino alla sua morte e venne ordinato come primo vescovo. Dopo la sua morte fu seppellito in citt\u00e0, ma quando l'imperatore bizantino Leone IV trov\u00f2 le spoglie, nell'898, ordin\u00f2 che fossero portate a Costantinopoli, e per ricompensare la citt\u00e0 ordin\u00f2 la costruzione della chiesa. Le spoglie furono successivamente razziate durante l'assedio di Costantinopoli del 1204 (durante la quarta crociata) e portate a Marsiglia.\nEt\u00e0 moderna.\nLa citt\u00e0, che divenne nota con il nome di Scala (in greco: \u03a3\u03ba\u03ac\u03bb\u03b1), fu conquistata dall'Impero ottomano nel XVI secolo.\nCon l'invasione turca di Cipro del 1974, il porto di Larnaca fu ampliato per sostituire quello di Famagosta, ricaduto nel territorio rivendicato da Cipro del Nord, e dopo la dismissione dell'aeroporto internazionale di Nicosia, quello di Larnaca \u00e8 divenuto il principale scalo aeroportuale dell'isola.\nCon l'invasione Turca gli abitanti turco-ciprioti della citt\u00e0, concentrati nel quartiere di \"Scala\", fuggirono al nord, occupando la citt\u00e0 di Trikomo, abbandonata dai suoi abitanti greco-ciprioti, che venne ribattezzata \"Yeni Iskele\" (\"Nuova Larnaca\").\nInfrastrutture e trasporti.\nA pochi chilometri dalla citt\u00e0 si trovano l'Aeroporto Internazionale di Larnaca (il maggiore della nazione) e il porto di Larnaca.\nIl trasporto pubblico locale \u00e8 operato dalla Cyprus By Bus.\nSport.\nLa citt\u00e0 \u00e8 ben nota per ospitare spesso i ritiri delle societ\u00e0 calcistiche, in particolare della Dinamo Mosca. L'AEK Larnaca \u00e8 una delle principali squadre calcistiche della nazione, cos\u00ec come l'AEK Larnaca BC lo \u00e8 nella pallacanestro.\nAmministrazione.\nSuddivisioni amministrative.\nLarnaca \u00e8 suddivisa in 4 quartieri: Skala, Prodromos, Faneromeni, Drosia, Kamares, Vergina e Agioi Anargyroi."}
{"id": "575832", "revid": "322321", "url": "https://it.wikipedia.org/wiki?curid=575832", "title": "L'eredit\u00e0 (programma televisivo)", "text": "L'eredit\u00e0 \u00e8 un gioco televisivo italiano, in onda dal 29 luglio 2002 su Rai 1 in fascia preserale, attualmente condotto da Flavio Insinna.\nNelle sue versioni pi\u00f9 recenti, il programma prevede una sfida tra sette concorrenti in diverse prove, fino ad arrivare alla proclamazione del vincitore della puntata che potr\u00e0 cos\u00ec accedere alla fase finale del gioco, la Ghigliottina. Ideato da Amadeus e Stefano Santucci basandosi sul format argentino \"El legado\", il programma, prodotto prima in collaborazione con Magnolia e poi con Banijay Italia (in seguito all'unione di Magnolia e Dry Media, due societ\u00e0 italiane attive nella produzione di contenuti di intrattenimento), ha avuto un grande successo e, con oltre 4700 puntate, \u00e8 il quiz pi\u00f9 longevo della televisione italiana.\n\u00c8 stato condotto da Amadeus dal 2002 al 2006, dal 2006 al 2015 da Carlo Conti, al quale dal 2014 si \u00e8 affiancato in staffetta anche Fabrizio Frizzi. Dal 2016 al 2018 il programma \u00e8 stato condotto da Fabrizio Frizzi, in alcune puntate sostituito da Carlo Conti per problemi di salute. A seguito dell'improvvisa scomparsa del conduttore, la conduzione \u00e8 stata affidata nuovamente a Carlo Conti; dal 24 settembre 2018 il programma \u00e8 condotto da Flavio Insinna. \u00c8 realizzato presso lo studio 4 degli Studi televisivi Fabrizio Frizzi (ex Dear) a Roma.\nStoria del programma.\n2002-2004: le origini e la conduzione di Amadeus.\nDopo la chiusura di \"Quiz Show\" a causa di una precedente denuncia per plagio nonch\u00e9 per un calo di ascolti, nei primi mesi del 2002 la Rai pens\u00f2 a un nuovo quiz da proporre nella successiva stagione (2002-2003) su Rai 1 nella fascia preserale, in sostituzione del programma appena chiuso. Dal 1\u00ba luglio 2002, appena conclusi i mondiali di calcio, si decise di sperimentare due quiz: il primo fu \"Azzardo\" mentre il secondo, a partire dal 29 luglio, fu \"L'eredit\u00e0\", entrambi con la conduzione di Amadeus. A settembre, visti il buon riscontro ottenuti, \"L'eredit\u00e0\" fu scelto come nuovo quiz per la fascia preserale.\nAmadeus, oltre che conduttore, era anche curatore del programma, mentre il format \u00e8 tratto da un'idea dello stesso Amadeus e di Stefano Santucci, basata sul format argentino \"El legado\". Oltre a Santucci, gli autori sono Tiziana Martinengo, Umberto Sebastiano e Paolo Cucco. Col passare dei mesi gli autori apportano alcune modifiche al regolamento del quiz. La trasmissione part\u00ec in sordina, ma dai primi di ottobre cominci\u00f2 ad acquistare un notevole consenso di pubblico e per tale ragione se ne decise la prosecuzione senza interruzioni nella pausa natalizia.\nNella successiva stagione (2003-2004) il successo di ascolti si consolid\u00f2 e Amadeus propose delle puntate speciali in prima serata, dal titolo \"Gal\u00e0 de L'eredit\u00e0\", a cui presero parte come concorrenti personaggi famosi.\nNel gennaio 2004 il quiz fin\u00ec per la prima volta al centro di alcune polemiche: l'allora presidente della Rai Lucia Annunziata indic\u00f2 uno degli stacchetti del gioco della \"Scossa\", nel quale veniva inquadrato in primo piano il fondoschiena della showgirl Giovanna Civitillo, come inadatto a una trasmissione di quella fascia oraria, oltre che offensivo nei confronti della dignit\u00e0 delle donne, per cui ordin\u00f2 l'eliminazione dello stesso. Amadeus, conduttore della trasmissione e compagno della Civitillo, non approv\u00f2 la critica e minacci\u00f2 di non rinnovare il contratto con la Rai, che sarebbe scaduto a luglio. Nel mese di maggio i rapporti tra l'azienda e Amadeus si chiarirono, il presentatore rinnov\u00f2 il contratto per altre due stagioni e la \"Scossa\" continu\u00f2 a far parte del programma.\n2004-2006: l'arrivo della Ghigliottina.\nIl 30 agosto 2004 inizi\u00f2 la terza edizione del programma, che rimase sostanzialmente invariata nella formula. Nella stagione 2005-2006, con l'inizio della quarta edizione, vennero introdotte nel programma diverse novit\u00e0. Il sottotitolo del programma \"Ne rester\u00e0 solo 1\" divent\u00f2 \"La sfida dei 6\". Al gruppo di autori si aggiunse Stefano Jurgens. Le novit\u00e0 riguardarono anche molti giochi della trasmissione, che diventarono pi\u00f9 veloci e dinamici: la pi\u00f9 importante ed evidente fu l'introduzione del gioco finale \"La ghigliottina\", ideato da Stefano Santucci, nel quale il concorrente finalista ha a disposizione un minuto di tempo per indovinare la parola finale attraverso l'associazione con altre cinque parole.\n2006-2013: la conduzione di Carlo Conti e l'arrivo delle \"Professoresse\".\nIl 19 maggio 2006 Amadeus comunic\u00f2 il suo passaggio a Mediaset, con un contratto biennale dal 1\u00ba settembre 2006 al 31 agosto 2008.\nAgli inizi di agosto 2006, pertanto, come successore di Amadeus venne scelto Carlo Conti. Inizialmente si pens\u00f2 di sostituire il programma con un nuovo quiz, \"Alta tensione - Il codice per vincere\", andato in onda dal 12 giugno al 29 luglio 2006 come \"esperimento\" con la conduzione di Conti, ma alla fine si decise di proseguire la messa in onda de \"L'eredit\u00e0\". Il gruppo di autori era composto, oltre che dallo stesso Conti, da Mario D'Amico, Emanuele Giovannini e Leopoldo Siano. Ad affiancare il conduttore nella nuova edizione vi erano delle nuove ragazze, definite \"Professoresse\".\nCon la stagione 2008-2009, il programma propose una serie di nuove prove pur mantenendo le due finali, ovvero \"Il Duello\" e \"La Ghigliottina\". La stagione 2009/2010 si present\u00f2 sostanzialmente simile alla precedente, fatta eccezione per la presenza delle nuove quattro professoresse che affiancano il conduttore e dell'abbinamento nei mesi autunnali alla Lotteria Italia.\nA partire dalla stagione 2010-2011, dopo il passaggio di alcune regioni al digitale terrestre, \"L'Eredit\u00e0\" inizi\u00f2 a essere trasmesso nel formato 16:9. A dicembre venne realizzata una puntata speciale in diretta dedicata alla maratona Telethon, appuntamento che si sarebbe ripetuto anche negli anni successivi. L'evento pi\u00f9 significativo della stagione fu la puntata speciale trasmessa in prima serata il 25 febbraio 2011, con in gioco sei tra i migliori concorrenti del passato che si sfidarono per raggiungere un montepremi finale pari a 600.000 euro.\nLa stagione 2011-2012 celebr\u00f2 il decimo anno di vita della trasmissione.\nLa stagione 2012-2013 venne trasmessa da un nuovo studio, pi\u00f9 grande del precedente, e anche i giochi mutarono parzialmente.\n2013-2016: la staffetta Carlo Conti-Fabrizio Frizzi.\nLa stagione 2013-2014 \u00e8 partita il 16 settembre 2013. In quest'edizione sono state apportate importanti modifiche ai giochi e al meccanismo del programma. Il 10 marzo 2014 Carlo Conti ha annunciato che, a causa dei troppi impegni di lavoro, ad aprile avrebbe lasciato la conduzione del programma per gli ultimi due mesi della stagione, dichiarando di avere in mente due possibili candidati: Amadeus, che sarebbe quindi tornato alla guida del quiz dopo otto anni, e Fabrizio Frizzi. Alla fine la scelta \u00e8 ricaduta su quest'ultimo, che ha quindi preso il posto di Conti dal 14 aprile al 31 maggio 2014.\nLa stagione 2014-2015 \u00e8 iniziata il 14 settembre 2014 con la conduzione di Carlo Conti fino al 1* novembre, e dal 2 viene sostituito da Fabrizio Frizzi. Conti \u00e8 tornato alla guida del programma a partire dal 9 marzo 2015, circa tre settimane dopo la conclusione del Festival di Sanremo da lui condotto e del quale \u00e8 stato direttore artistico. La puntata del 6 novembre 2014 \u00e8 la numero 3000 della trasmissione.\nIl 1\u00ba aprile 2015 la puntata de \"L'Eredit\u00e0\" \u00e8 stata condotta eccezionalmente da Flavio Insinna che, in occasione di un \"pesce d'aprile\" al pubblico, ha ceduto a sua volta la conduzione di \"Affari tuoi\" a Carlo Conti.\nL'edizione 2015-2016 ha preso il via il 21 settembre, ancora una volta con conduzione a staffetta tra Conti e Frizzi. Conti ha condotto le prime sei puntate, mentre Frizzi ha proceduto fino a fine edizione. La stagione si \u00e8 conclusa il 29 maggio.\n2016-2018: la conduzione di Fabrizio Frizzi e il ritorno di Carlo Conti.\nLa Rai ha rinnovato il programma per una quindicesima edizione condotta da Fabrizio Frizzi, che sostituisce definitivamente Carlo Conti, il quale il 9 giugno 2016 ha deciso di lasciare il ruolo di conduttore del preserale per concentrarsi sulla direzione artistica delle radio Rai, sulla conduzione delle proprie trasmissioni in prime time e del Festival di Sanremo 2017 in particolare. Il 5 settembre 2016 Laura Forgia ha deciso di lasciare il programma per altri impegni professionali; non venendo sostituita, le Professoresse rimangono per la prima volta in tre. La quindicesima edizione \u00e8 iniziata il 2 ottobre 2016. Il 1\u00ba dicembre 2016, con la messa in onda della 3502\u00aa puntata, \"L'eredit\u00e0\" diventa il quiz pi\u00f9 longevo della TV italiana, superando il precedente record di 3501 puntate appartenente allo storico quiz \"La ruota della fortuna\".\nIl 20 settembre 2017 ha preso il via la sedicesima edizione del programma, sempre con la conduzione di Fabrizio Frizzi. Dal 24 al 29 ottobre 2017 il programma \u00e8 stato sospeso per problemi di salute di Frizzi, per riprendere il successivo 30 ottobre con Conti nuovamente alla conduzione. Il 15 dicembre seguente Frizzi ritorna in televisione affiancato da Conti eccezionalmente per una puntata, mentre dal giorno successivo Frizzi torna a tutti gli effetti alla conduzione.\nIl 26 marzo 2018, in seguito all'improvvisa morte di Frizzi, il programma viene sospeso per una settimana. Dal successivo 3 aprile fino alla fine della stagione la conduzione passa nuovamente a Conti. \n2018-2021: l'addio di Carlo Conti e l'arrivo di Flavio Insinna.\nDopo la morte di Fabrizio Frizzi, il programma \u00e8 stato rinnovato per una diciassettesima edizione, in onda dal 24 settembre 2018 al 2 giugno 2019. La conduzione \u00e8 stata affidata a Flavio Insinna, che aveva peraltro gi\u00e0 condotto il programma per una sola puntata speciale nel 2015, mentre Carlo Conti rimane esclusivamente come autore.\nIl 25 settembre 2019 ha avuto inizio la diciottesima edizione, condotta sempre da Insinna, con l'introduzione di alcune novit\u00e0 nel gioco e quattro nuove Professoresse. Dal 4 maggio al 28 giugno 2020, dopo una sospensione dovuta alla pandemia di COVID-19, al quiz hanno preso parte sei concorrenti campioni del passato, senza la presenza in studio del pubblico n\u00e9 delle Professoresse. Le cifre vinte sono state devolute in beneficenza.\nIl 28 settembre 2020 \u00e8 partita la diciannovesima edizione, sempre con Insinna alla conduzione. In quest'edizione il programma \u00e8 andato in onda senza pubblico in studio a causa delle misure di contenimento per la pandemia di COVID-19 e si \u00e8 conclusa il 6 giugno 2021.\nDal 2021: l'arrivo di un \"Professore\".\nIl 27 settembre 2021 inizia la ventesima edizione, sempre condotta da Insinna al cui fianco, nel ruolo delle Professoresse, ci sono Ginevra Pisani e Samira Lui, la quale sostituisce Sara Arfaoui. Da questa edizione il nome di Carlo Conti non compare pi\u00f9 nemmeno tra gli autori del programma. Da quest'edizione torna il pubblico in studio, seppur in numero ridotto per via delle misure di contenimento per la pandemia di COVID-19. \nDal 13 dicembre 2021, con l'abbandono di Ginevra Pisani a causa di impegni teatrali, ad affiancare Samira Lui c'\u00e8 Andrea Cerelli, primo \"Professore\" di sesso maschile della storia del programma.\nModalit\u00e0 di gioco.\nA partire dall'edizione 2016-2017, i concorrenti in gara sono sette. Dall'edizione 2021-2022, i giochi sono i seguenti:\n\"Gli abbinamenti\" (sette concorrenti).\nQuesto gioco, gi\u00e0 proposto dal 2013 al 2016 in sostituzione de \"La scalata\", \u00e8 stato reintrodotto in una versione ridotta dal 5 dicembre 2018 al posto del \"Domino musicale\". Partecipano tutti i concorrenti a eccezione del campione in carica. Ogni partecipante ha a disposizione trenta secondi per risolvere dieci abbinamenti sulla base di un criterio d'associazione proposto dal conduttore. In caso di errore, il conduttore gli comunica la risposta esatta e il concorrente deve ripartire da capo. Se conclude tutti gli abbinamenti in tempo, passa al gioco successivo, altrimenti entra a rischio eliminazione. \nAl termine della prova il campione in carica deve scegliere, qualora almeno tre tra i suoi sfidanti non avessero superato la loro manche, due di loro che si giocheranno l'eliminazione attraverso la scalata doppia. Se due concorrenti su sei non hanno superato la prova, saranno questi ultimi a sfidarsi, mentre qualora i concorrenti con l'errore fossero meno di due, qualsiasi concorrente pu\u00f2 essere scelto dal campione di turno per giocare alla scalata doppia.\n\"Cambia-Aggiungi-Leva (C.A.L.)\" (sei concorrenti).\nIn questo gioco, proposto dal 2021 al posto de \"L'una o l'altra\", il conduttore propone a ogni concorrente una definizione insieme a una parola sbagliata (che non corrisponde alla definizione), alla quale il concorrente deve aggiungere, togliere o sostituire una sola lettera in modo da ottenere la parola corretta; se questi commette due errori, andr\u00e0 a rischio eliminazione e dovr\u00e0 scegliere il concorrente da sfidare in maniera identica al gioco precedente.\n\"I Fantastici Quattro\" (cinque concorrenti).\nIn questo gioco, riproposto in una nuova veste dall'edizione 2010-2011 in sostituzione de \"Il domino\", vengono presentati ai concorrenti quattro anni, scelti a partire dal 1910 in avanti, e una serie di eventi da associare all'anno in cui sono avvenuti. Se si commettono due errori, si andr\u00e0 a rischio eliminazione e si dovr\u00e0 scegliere il concorrente da sfidare tramite la scalata doppia.\n\"I Paroloni\" (quattro concorrenti).\nQuesto gioco \u00e8 stato introdotto a partire dall'edizione 2019-2020 al posto di \"Di cosa stiamo parlando?\".\nAi quattro concorrenti in gioco viene proposta una parola poco frequente nella lingua italiana insieme a nove definizioni differenti, delle quali solo una \u00e8 corretta. Il concorrente che indovina la definizione della parola si qualifica automaticamente al \"Triello\", mentre gli altri tre concorrenti dovranno disputare un'ulteriore manche e chi avr\u00e0 indovinato la definizione del secondo \"parolone\" si qualificher\u00e0 anch'egli al \"Triello\". Gli ultimi due concorrenti rimasti sono a rischio eliminazione e devono disputare la \"Scalata Doppia\", dove chi non risponde correttamente entro 60 secondi \u00e8 eliminato.\n\"Il Triello\" (tre concorrenti).\nIl \"Triello\" \u00e8 stato introdotto a partire dall'edizione 2015-2016 in sostituzione rispettivamente de \"Il bivio\" e \"Il duello\". A partire dall'edizione 2016-2017, ogni concorrente al \"Triello\" pu\u00f2 scegliere l'argomento di ciascuna delle sette domande, a cui \u00e8 associato un valore variabile tra 10.000 \u20ac e 30.000 \u20ac. Il concorrente ha a disposizione dieci secondi per rispondere, scegliendo tra quattro opzioni. In caso di risposta corretta, aggiunge al proprio montepremi il valore della domanda e pu\u00f2 scegliere l'argomento per la domanda successiva, altrimenti passa la mano al concorrente successivo. Dall'edizione 2019-2020 viene aggiunto anche un \"imprevisto\" associato a una delle sette materie. Il concorrente che sceglie quest'opzione deve decidere se attribuire alla domanda un valore tra 20.000 \u20ac (due opzioni di risposta), 40.000 \u20ac (tre opzioni) e 60.000 \u20ac (quattro opzioni). Se risponde esattamente aggiunge il valore al proprio montepremi, in caso contrario il valore della domanda viene equamente diviso tra gli altri due sfidanti (la domanda non viene girata in caso di errore).\nA partire dall'edizione 2019-2020, i tre concorrenti che si qualificano per il \"Triello\" acquisiscono il diritto a tornare nella puntata successiva.\n\"I 2 passi\" (tre concorrenti).\nQuesta prova viene introdotta dal 2020-2021, in sostituzione de \"I calci di rigore\", dove i tre concorrenti rimasti in gara dopo il triello devono affrontare il penultimo gioco, che consiste in due domande di cultura generale abbinate ad altrettanti argomenti. Il concorrente che ha accumulato il montepremi maggiore fino al \"Triello\" tenta di rispondere alla prima domanda (contenente quattro opzioni di risposta); se risponde correttamente, passa alla seconda domanda e il suo montepremi rimane per il momento invariato, altrimenti passa la mano di gioco ad un altro dei tre \"triellanti\", il quale tenta a sua volta di rispondere, e cos\u00ec via. Il meccanismo, dunque, \u00e8 essenzialmente lo stesso del \"Triello\". Ogni volta che la mano di gioco passa da un concorrente all'altro, i montepremi dei concorrenti si sommano tra di loro. Il concorrente che risponde correttamente alla seconda e ultima domanda accede al gioco finale giocandosi il montepremi accumulato. Con questo nuovo meccanismo, il montepremi massimo accumulabile sale a 250.000 \u20ac.\n\"La Ghigliottina\" (un concorrente).\n\"La Ghigliottina\" \u00e8 il gioco finale, presente dalla stagione televisiva 2005-2006 in sostituzione de \"L'eredit\u00e0\" e nato da un'idea di Stefano Santucci, autore e ideatore della trasmissione.\nLo scopo del gioco \u00e8 indovinare una parola attraverso una serie di altre cinque parole ad essa attinenti. Al concorrente vengono presentate cinque coppie di parole, di cui deve sceglierne una e di cui una \u00e8 l'indizio giusto e l'altra \u00e8 un intruso; se sceglie quella giusta, il montepremi rimane intatto, in caso contrario viene dimezzato. Trovati tutti e cinque gli indizi, il concorrente ha a disposizione un minuto per pensare a quale pu\u00f2 essere la parola che lega con ognuno di essi. Se indovina la parola vince il montepremi, altrimenti non vince nulla. Il campione torna di diritto nella puntata successiva.\nEreditiere, Professoresse e Professori.\nNelle prime 4 edizioni, quelle affidate alla conduzione di Amadeus, il programma prevedeva la partecipazione di un gruppo di vallette chiamate \"Ereditiere\", protagoniste di alcuni stacchetti musicali. Dal 4 settembre 2006, con l'arrivo di Carlo Conti, le \"Ereditiere\" vengono rinominate \"Professoresse\" e, oltre ad essere protagoniste dei vari stacchetti musicali, interagiscono con il conduttore approfondendo le risposte dei vari giochi. Rispetto alle precedenti colleghe, le \"Professoresse\" adottano un look meno appariscente. Da domenica 12 dicembre 2021 Ginevra Francesca Pisani viene sostituita da Andrea Cerelli, che diventa cos\u00ec ufficialmente il primo \"Professore\" del programma.\nConduttori del programma.\n\"L'eredit\u00e0\" \u00e8 stato uno dei primissimi programmi prodotti dalla casa di produzione Magnolia, allora appena nascente e sotto la guida di Giorgio Gori.\nTradizionalmente la stampa italiana divide le edizioni del programma in base al cast (conduttori e vallette). Le edizioni si possono unire in cinque macro-gruppi, distinti in base al conduttore: gestione Amadeus dal 29 luglio 2002 al 10 giugno 2006, gestione Conti dal 4 settembre 2006 fino al 13 aprile 2014, doppia gestione Conti-Frizzi dal 14 aprile 2014 al 29 maggio 2016, doppia gestione Frizzi-Conti dal 2 ottobre 2016 al 3 giugno 2018, gestione Insinna dal 24 settembre 2018.\nConduzione Amadeus.\nDal 29 luglio 2002 al 10 giugno 2006 ha condotto il programma Amadeus. La musica della sigla era di Fabrizio Ronco.\nLa prima edizione \u00e8 andata in onda dal 29 luglio 2002 al 28 giugno 2003. Amadeus viene affiancato da varie vallette chiamate \"Ereditiere\", tra cui Giovanna Civitillo, che sarebbe diventata poi sua moglie, e da Stefano Santucci, gi\u00e0 ideatore del programma, che interveniva spesso come voce fuori campo per spiegare delle bizzarre risposte ad alcune domande.\nLe prove presenti in quest'edizione sono:\nLa seconda edizione \u00e8 andata in onda dal 1\u00ba settembre 2003 al 26 giugno 2004. In quest'edizione, oltre a Giovanna Civitillo ed Elena Santarelli, c'erano due nuove ereditiere: Giulia Olivetti e Gianna Rossi mentre il \"Prendilo per la coda\" viene sostituito da \"La patata bollente\".\nLe prove presenti in questa edizione sono:\nLa terza edizione \u00e8 andata in onda dal 6 settembre 2004 al 4 giugno 2005. In questa edizione cambiarono molte delle \"Ereditiere\" tranne Giovanna, fidanzata del conduttore. A maggio Amadeus annuncia che la successiva stagione 2005-2006 sar\u00e0 l'ultima con lui alla guida del preserale di Rai 1. Inoltre viene aggiunto il gioco \"Prendere o lasciare\" mentre non \u00e8 presente il \"Lei o l'altra\" (venendo poi riproposto nell'edizione successiva).\nLe prove presenti in questa edizione sono:\nLa quarta edizione va in onda dal 12 settembre 2005 al 10 giugno 2006. Questa edizione \u00e8 caratterizzata da alcune novit\u00e0. Oltre alla presenza di due nuove \"Ereditiere\" e la conferma di altre tre, tra cui Giovanna, la compagna del conduttore, il programma presenta un cambiamento radicale nelle prove. Il gioco iniziale \"Fuori il primo\" viene sostituito da \"Usa la testa\", la seconda prova rimane il \"Vero o falso\"; mentre il \"Prendere o lasciare\", \"La patata bollente\", \"L'ultima sfida - La sfera\" e \"L'eredit\u00e0\" vengono eliminati (queste ultime tre sfide vengono sostituite rispettivamente da \"Lei o l'altra\" riproposto per questa edizione, \"Il duello\" e \"La ghigliottina\"). In questa stagione, al gruppo di autori si aggiunge Stefano Jurgens e il programma non si svolge pi\u00f9 negli studi di Milano, ma nello studio 5 degli Studi Dear di Roma. Cambia per la seconda volta il logo della trasmissione, questa volta con sfondo rosso invece che blu e la scritta \"L'eredit\u00e0\" di colore dorato. \nLe prove presenti in questa edizione sono:\nConduzione Conti.\nDal 4 settembre 2006 il programma \u00e8 condotto da Carlo Conti: inoltre, la musica della sigla \u00e8 affidata a Marta Venturini.\nLa quinta edizione va in onda dal 4 settembre 2006 al 30 giugno 2007. Carlo Conti \u00e8 anche autore del programma. In questa edizione ci sono delle nuove \"Ereditiere\" che d'ora in avanti si chiamano \"Professoresse\". Alcune prove cambiano, ad esempio si aggiungono le prove \"Chi l'ha detto?\" e \"L'indiziato\" mentre l\"'Usa la testa\" e il \"Lei o l'altra\" vengono eliminati. Gli ascolti in questa stagione si confermano molto alti, con punte del 40% e oltre 9 milioni nel momento finale della \"Ghigliottina\".\nLe prove presenti in questa edizione sono:\nLa sesta edizione va in onda dal 3 settembre 2007 al 19 aprile 2008. Una novit\u00e0 \u00e8 rappresentata dal gioco del \"Domino\", che sostituisce il gioco del \"Chi l'ha detto?\" mentre \"L'indiziato\" cambia il nome ne \"L'identikit\". Gli ascolti pi\u00f9 alti di questa stagione sono stati registrati il 4 febbraio 2008, quando la trasmissione ottiene 6.001.000 spettatori e il 30,28% di share nella prima parte, e 7.040.000 spettatori e il 35,26% di share nella seconda. Le prove presenti in questa edizione sono:\nLa settima edizione va in onda dal 15 settembre 2008 al 27 giugno 2009. Una novit\u00e0 di questa edizione \u00e8 rappresentata dal gioco del \"Cos'\u00e8?\", che sostituisce il gioco de \"L'identikit\" e \"I fantastici quattro\" che in alcune puntate prende il posto de \"Il domino\".\nLe prove presenti in questa edizione sono:\nL'ottava edizione va in onda dal 7 settembre 2009 al 20 giugno 2010. Da questa stagione la trasmissione va in onda anche la domenica, fatta eccezione della settimana in cui viene trasmesso il Festival di Sanremo. Alcune prove vengono modificate. Il programma in questa stagione, \u00e8 inoltre abbinato alla Lotteria Italia. Altra novit\u00e0 sono le nuove quattro professoresse che affiancano il conduttore.\nLe prove presenti in questa edizione sono:\nLa nona edizione va in onda dal 12 settembre 2010 all'11 giugno 2011. In questa edizione le prove rimangono invariate mentre il gioco de \"I fantastici quattro\" prende definitivamente il posto de \"Il domino\". Anche in questa stagione il programma \u00e8 abbinato alla Lotteria Italia.\nLe prove presenti in questa edizione sono:\nLa decima edizione va in onda dal 5 settembre 2011 al 7 giugno 2012. Nella nuova stagione una novit\u00e0 \u00e8 l'introduzione, per la prima volta, di una prova che aiuta ad aumentare il montepremi iniziale, \"La scalata\", inoltre, viene introdotto come nuovo gioco l\"'Hit Parade\", al posto del \"Cos'\u00e8?\", sostituito poi nella seconda parte della stagione dal \"Chi o cosa?\". Novit\u00e0 pi\u00f9 importante di questa edizione sono le quattro professoresse. La puntata pi\u00f9 vista \u00e8 quella del 6 febbraio 2012, che ha ottenuto 5.405.000 spettatori e il 23,88% di share nella prima parte, e 6.749.000 spettatori e il 24,97% di share nella seconda parte.\nLe prove presenti in questa edizione sono:\nL'undicesima edizione \u00e8 andata in onda dal 9 settembre 2012 al 25 maggio 2013. Una delle novit\u00e0 dell'edizione 2012-2013 \u00e8 il nuovo studio: dal settembre 2012 il programma va, infatti, in onda dallo studio 6 del CPTV RAI Dear Nomentano. Il nuovo studio \u00e8 pi\u00f9 grande e spazioso, e contiene una scenografia rinnovata in modo completo, oltre che pi\u00f9 tecnologica. Da questa edizione cambia anche la formula del \"Duello\", con l'inserimento di un cronometro che limita a 15 secondi la risposta del concorrente. Dal 13 maggio 2013 i giochi de \"L'eredit\u00e0\" mutano parzialmente.\nLe prove presenti in questa edizione sono:\nConduzione Conti-Frizzi.\nLa dodicesima edizione va in onda dal 16 settembre 2013 al 31 maggio 2014 con la conduzione di Carlo Conti fino al 13 aprile 2014. Dal 14 aprile e fino alla fine della stagione invece il programma \u00e8 condotto da Fabrizio Frizzi. Un nuovo gioco, \"Gli abbinamenti\", diventa il gioco d'introduzione, mentre \"La scalata\" diventa la prova eliminatoria. Il gioco del \"Chi o cosa?\" viene sostituito dal gioco \"Il bivio\". La puntata del 13 aprile \u00e8 l'ultima puntata condotta da Carlo Conti che torna per un brindisi finale nell'ultima puntata con Fabrizio Frizzi, per poi tornare nuovamente a settembre (successivamente, il 24 aprile la Rai rende noto che Conti \u00e8 impegnato nella preparazione del nuovo \"Festival di Sanremo 2015\").\nLe prove presenti in questa edizione sono:\nLa tredicesima stagione parte il 14 settembre 2014 e termina il 30 maggio 2015 con la conduzione di Carlo Conti. Nella prima puntata non sono presenti le professoresse, che tornano per\u00f2 a partire dalla puntata successiva, mentre interviene nelle vesti di ospite Fabrizio Frizzi, che partecipa ad una \"Scossa\" basata sulla sua vita professionale e privata. Lo stesso Frizzi condurr\u00e0 il programma dal 2 novembre 2014 all'8 marzo 2015. Il 6 novembre 2014 il programma raggiunge la puntata numero 3000. La puntata del 1\u00ba aprile 2015 viene condotta da Flavio Insinna che, per fare un \"pesce di aprile\" al pubblico di Rai 1, cede a Carlo Conti, sempre nello stesso giorno, la conduzione di \"Affari tuoi\".\nLe prove presenti in questa edizione sono:\nLa quattordicesima stagione parte il 21 settembre 2015 con la conduzione di Carlo Conti che rimane alla guida della trasmissione per le prime sei puntate. A partire dal 27 settembre subentra Fabrizio Frizzi, che avrebbe dovuto condurre il quiz fino a marzo, ma il 12 marzo viene annunciato che lo condurr\u00e0 fino a fine stagione. La trasmissione, abbandonato il CPTV Dear Rai del Nomentano (in fase di restauro), va in onda dagli studi di Cinecitt\u00e0. Cambiano anche alcuni meccanismi all'interno del gioco. L'8 novembre viene realizzata una puntata speciale in diretta, con concorrenti vip e un montepremi da devolvere all'AIRC. L'appuntamento speciale vede la conduzione a staffetta di Conti e Frizzi. A partire da quest'edizione vi \u00e8 un cambio nel regolamento: il gioco che determina il vincitore della puntata diventa per la prima volta \"Il triello\", che prende il posto del \"Bivio\" e del \"Duello\" e che, a differenza di questo, prevede la partecipazione di 3 concorrenti anzich\u00e9 2; dalla puntata del 2 maggio 2016 il primo gioco, quello che consente di raddoppiare la cifra di partenza di un concorrente da 10.000 a 20.000 \u20ac, non \u00e8 pi\u00f9 \"Gli abbinamenti\", ma proprio il gioco del \"Cubo\" (che precedentemente veniva usato come prova eliminatoria), mentre al suo posto la nuova prova eliminatoria diventa \"La scalata doppia\", gioco pi\u00f9 lungo e complesso del cubo: i due concorrenti eliminanti devono rispondere a turno ad una definizione la cui risposta \u00e8 celata nelle caselle, e di cui viene data l'iniziale. Sono assegnati 60 secondi a ciascuno per rispondere, ogni 2 secondi vengono scoperte in ordine sparso le lettere di tale definizione fino alla penultima, chi risponde esattamente ferma il proprio timer e passa la mano allo sfidante, e cos\u00ec via. Viene eliminato chi per primo esaurisce il minuto che ha a disposizione.\nLe prove presenti in questa edizione sono:\nConduzione Frizzi.\nLa quindicesima stagione parte il 2 ottobre 2016 e termina il 4 giugno 2017. Da quest'edizione c'\u00e8 un rinnovamento significativo dei giochi: dalle edizioni precedenti rimangono soltanto \"I fantastici quattro\", \"Il triello\", che cambia di collocazione nella scaletta, e il gioco finale de \"La ghigliottina\", vengono introdotti quattro nuovi giochi ovvero \"Il domino musicale\", \"L'una o l'altra\", \"Di cosa stiamo parlando?\" e \"I calci di rigore\" mentre \"Il cubo\", ma soprattutto i due giochi storici \"Vero o falso\" e \"La scossa\" vengono eliminati; inoltre i concorrenti passano da 6 a 7 compreso il campione mentre le professoresse rimangono in tre con l'abbandono di Laura Forgia.\nLe prove presenti in questa edizione sono:\nConduzione Frizzi-Conti.\nLa sedicesima stagione parte il 20 settembre 2017 e termina il 3 giugno 2018. In quest'edizione, che vede il ritorno del programma negli studi Dear, la struttura dei giochi rimane invariata con l'unica novit\u00e0 riguardante l'arrivo delle quattro nuove \"Professoresse\". La conduzione \u00e8 stata nuovamente affidata a Fabrizio Frizzi ma, a causa della sua improvvisa scomparsa avvenuta il 26 marzo 2018, il programma torna nelle mani di Carlo Conti fino alla fine della stagione.\nLe prove presenti in questa edizione sono:\nConduzione Insinna.\nEdizione 2018-2019 \nLa diciassettesima stagione ha inizio il 24 settembre 2018 e si conclude il 2 giugno 2019 con l'arrivo di Flavio Insinna come nuovo conduttore del programma. In questa edizione il 5 dicembre 2018 torna il gioco de \"Gli abbinamenti\" prendendo il posto del \"Domino musicale\".\nLe prove presenti in questa edizione sono:\nEdizione 2019-2020\nLa diciottesima stagione ha inizio il 25 settembre 2019 con la riconferma di Flavio Insinna alla conduzione, quattro nuove professoresse e alcune novit\u00e0 nel gioco: il \"Di cosa stiamo parlando?\" viene sostituito da \"I Paroloni\". Dal 23 marzo 2020 vanno in onda puntate in replica a causa dell'emergenza Coronavirus. Il programma ritorna in onda con puntate inedite (dal titolo \"L'Eredit\u00e0 per l'Italia\") il 4 maggio e si protrae fino al 28 giugno.\nLe prove presenti in questa edizione sono:\nEdizione 2020-2021\nLa diciannovesima stagione ha inizio il 28 settembre 2020 e si conclude il 6 giugno 2021 con la riconferma di Flavio Insinna alla conduzione e di due professoresse. A partire da quest'edizione, il gioco \"I calci di rigore\" viene sostituito dalla prova \"I 2 passi\".\nLe prove presenti in questa edizione sono:\nEdizione 2021-2022\nLa ventesima stagione parte il 27 settembre 2021 con Flavio Insinna alla conduzione per la quarta volta consecutiva, e l'arrivo della professoressa Samira Lui al fianco di Ginevra Pisani. A partire da questa edizione il gioco \"L'una o l'altra\" viene sostituito da \"Metti - Leva - Cambia\" e torna anche il pubblico ma in forma ridotta a causa della pandemia di COVID-19. Questa edizione segna inoltre l'addio definitivo di Carlo Conti al programma, in quanto non compare pi\u00f9 nemmeno come autore.\nDal 13 dicembre 2021 la professoressa Ginevra Pisani \u00e8 sostituita dal professore Andrea Cerelli. \u00c8 la prima volta nel game show che un uomo veste i panni di professore.\nLe prove presenti in questa edizione sono:\nPuntate speciali.\n\"Gal\u00e0 de L'Eredit\u00e0\".\nDurante la gestione di Amadeus il quiz venne in otto occasioni promosso in prima serata col titolo \"Il Gal\u00e0 de L'Eredit\u00e0\". Gli appuntamenti speciali, in onda dal 2003 al 2005, prevedevano la partecipazione come concorrenti di volti noti dello spettacolo. Il montepremi accumulato veniva poi devoluto in beneficenza.\n\"L'Eredit\u00e0 - Speciale Telethon\".\nDal 2009 al 2013 venne realizzata in diretta alla domenica una puntata speciale dedicata al Telethon, in chiusura della maratona televisiva partita al venerd\u00ec. Il programma vedeva in gara dei personaggi famosi che devolvevano il montepremi in beneficenza alla raccolta fondi. Fino al 2012 la puntata speciale \u00e8 andata in onda nella regolare fascia preserale, mentre nel 2013 \u00e8 stata realizzata in prima serata.\n\"L'Eredit\u00e0 - Speciale Fratelli di Test\".\nIl 18 marzo 2011 and\u00f2 in onda una puntata speciale in prima serata dal titolo \"L'eredit\u00e0 - Fratelli di Test\". Lo speciale, realizzato in occasione della ricorrenza dei 150 anni dall'Unit\u00e0 d'Italia, unisce al format del quiz, quello del programma \"Fratelli di Test\", condotto nel 2007 sempre da Carlo Conti. Il tema proposto nella puntata era \"Quanto siamo italiani?\".\n\"L'Eredit\u00e0 - Speciale AIRC\".\nDal 2015, in occasione dell'iniziativa \"I Giorni della Ricerca\" in favore dell'AIRC (Associazione Italiana per la Ricerca sul Cancro), vengono realizzate delle puntate interamente dedicate alla raccolta fondi con ospiti e momenti di sensibilizzazione sul tema. Nei primi due anni le puntate sono state condotte in modo congiunto da Fabrizio Frizzi e Carlo Conti (nel 2016 in prima serata). Nel 2017, in seguito all'improvviso malore di Fabrizio Frizzi, lo speciale in prima serata inizialmente in programma venne sostituito da una puntata in preserale condotta da Carlo Conti. Dal 2018 la puntata speciale, sempre in onda nella fascia preserale, ha come padrone di casa Flavio Insinna, e vede la partecipazione straordinaria nelle vesti di ospite di Carlo Conti, fatta eccezione dell'edizione 2020, nella quale il conduttore toscano \u00e8 assente per problemi di salute legati al COVID-19.\n\"L'Eredit\u00e0 Show\".\nIl 24 settembre e il 1\u00ba ottobre 2017 vengono realizzate due puntate speciali domenicali, che precedono la normale trasmissione, dove concorrono personaggi noti della Rai.\n\"L'Eredit\u00e0 - Il supercampione\".\nTra il 27 maggio e il 2 giugno 2019 vanno in onda 6 puntate speciali nelle quali i migliori 7 concorrenti campioni della diciassettesima edizione si sfidano con un torneo per conquistare il titolo di \"supercampione\".\n\"L'Eredit\u00e0 per l'Italia\".\nDopo la sospensione del programma per il Coronavirus, dal 4 maggio al 28 giugno 2020 vanno in onda ogni giorno delle puntate speciali alle quali partecipano i campioni delle stagioni precedenti de \"L'eredit\u00e0\" e i soldi vinti sono devoluti a fondazioni benefiche. Questi concorrenti sono sei anzich\u00e9 sette e cambiano ogni settimana.\nDal 24 marzo al 4 aprile 2021 riprende il ciclo di puntate speciali in occasione del periodo pasquale.\n\"L'Eredit\u00e0 - Serata Sanremo\".\nIl 28 gennaio 2022, a pochi giorni dall'inizio della 72\u00aa edizione del \"Festival di Sanremo\", Flavio Insinna conduce una puntata speciale del programma in prima serata riguardante la storia e gli aneddoti del Festival della canzone italiana. Protagonisti sono alcuni dei principali campioni delle varie edizioni del quiz, che hanno gareggiato rispondendo a domande che hanno a che fare con la storia della televisione, ma prima di tutto con gli avvenimenti pi\u00f9 eclatanti verificatisi nelle passate edizioni di Sanremo.\nAltre puntate speciali.\nIl 16 dicembre 2002 \u00e8 andata in onda una puntata in cui ogni concorrente \u00e8 tifoso di una delle principali squadre di calcio italiane: , Inter, Lazio, Roma, Juventus e Napoli. Durante la puntata i calciatori Iv\u00e1n C\u00f3rdoba dell'Inter, Alessio Tacchinardi della Juventus e Alessandro Nesta del Milan augurano in video un \"in bocca al lupo\" ai concorrenti.\nIl 25 dicembre 2002, per ricreare il clima familiare del Natale, partecipano come concorrenti sette nonni.\nIl 14 febbraio 2003 la puntata viene dedicata a San Valentino e i concorrenti furono sette coppie formate da persone di nazionalit\u00e0 diverse, ovvero italiani che sono legati a partner stranieri provenienti da paesi come Argentina, Spagna, Cuba, Albania, Thailandia e Germania.\nIl 15 maggio 2004, in occasione della 500\u00aa puntata del quiz, partecipano come concorrenti sette italiani che vivono all'estero, provenienti da Austria, Germania, Inghilterra, Paesi Bassi, Spagna e Svizzera.\nIl 25 dicembre 2007, Leonardo Pieraccioni conduce una speciale \"Ghigliottina\" con Carlo Conti come concorrente. Durante la Ghigliottina, l\u2019attore si prende gioco di Conti che alla fine della puntata vince 1 \u20ac dopo aver dimezzato con 4 parole sbagliate su 5 la cifra di partenza, quella di 16 \u20ac. La parola della \"Ghigliottina\" \u00e8 \"moglie\".\nIl 25 febbraio 2011 va in onda in prima serata una puntata speciale de \"L'eredit\u00e0\" con in gioco 6 tra i pi\u00f9 bravi campioni del passato con un montepremi finale di 600.000 \u20ac.\nL'11 dicembre 2011 va in onda una puntata speciale in cui i concorrenti erano i bambini del programma \"Ti lascio una canzone\" di Antonella Clerici.\nA Natale, a Capodanno e il giorno dell'Epifania della stagione 2011-2012 vanno in onda tre puntate speciali dedicate alle festivit\u00e0 con protagonisti i bambini.\nLa puntata del 1\u00ba aprile 2015 viene condotta da Flavio Insinna, come scherzo per i telespettatori, in occasione del pesce d'aprile (e viceversa Carlo Conti conduce \"Affari tuoi\").\nAnche gli stessi conduttori del programma hanno avuto ruoli differenti all'interno della trasmissione. Fabrizio Frizzi ha partecipato in numerose puntate speciali come ospite e concorrente, in particolare in quelle dedicate alla maratona Telethon, prima di diventare uno dei conduttori dal 2014. Carlo Conti, il conduttore pi\u00f9 longevo della trasmissione, ha invece partecipato come concorrente nel primo Gal\u00e0 de L'eredit\u00e0 il 16 gennaio 2003. Amadeus, ideatore e primo conduttore del programma, non ha mai partecipato al quiz come concorrente.\nControversie.\nNel gennaio 2004 uno degli stacchetti dell'ereditiera Giovanna Civitillo all'interno della \"Scossa\" (ispirato alla pi\u00f9 famosa mossa) venne indicato dall'allora presidente della Rai Lucia Annunziata come inadatto ad una trasmissione in onda in quella fascia oraria, oltre che offensivo nei confronti della dignit\u00e0 delle donne, ordinando quindi l'eliminazione della \"Scossa\" e dello stacchetto dalla trasmissione. Il conduttore Amadeus non prese bene la cosa, e minacci\u00f2 pi\u00f9 volte di non rinnovare il contratto con la Rai a fine stagione se il gioco fosse stato tolto. La diatriba prosegu\u00ec per tutta la primavera 2004, fin quando ai primi di maggio il tutto si risolse consensualmente tra la Rai e Lucio Presta, agente del conduttore; la \"Scossa\" rimase a far parte del programma mentre lo stacchetto venne eliminato.\nTuttavia alcune considerazioni negative sugli stacchetti delle varie ereditiere (ma sempre in particolare della Civitillo nella scossa) sono rimaste da parte della critica, alle quali si sono aggiunte forti controversie anche sul \"look\" delle vallette, ritenuto troppo appariscente. A partire dal 2006, con la conduzione di Carlo Conti, le vallette assumono un \"look\" pi\u00f9 sobrio, oltre ad essere appellate con il titolo di \"Professoresse\".\nMerchandising.\nIl gioco da tavolo de \"L'eredit\u00e0\" \u00e8 stato creato nel 2002 dalla Editrice Giochi e proposto in diverse versioni, aggiornate nel corso delle stagioni. Oltre che disponibile nei vari negozi, il gioco in scatola viene consegnato a partire dal 2006, alla fine del gioco del \"Duello\", al concorrente eliminato. Nel 2015 ha iniziato le pubblicazioni \"L'eredit\u00e0\", settimanale ufficiale del programma, diventato mensile dal 2016 al 2017. Dall'edizione 2018-2019 torna ad essere prodotto il gioco in scatola de \u201cL'eredit\u00e0\u201d edito stavolta da Clementoni.\nAlla fine del 2003 venne messo in vendita il videogioco basato sul programma, sviluppato e distribuito dalla Milestone per le piattaforme PC e PlayStation 2. Questo video \u00e8 per lo pi\u00f9 incentrato sulla seconda edizione (2003/2004), e ha pure la voce ufficiale di Amadeus. Altre versioni digitali del gioco sono state sviluppate anche dalla stessa Rai nonch\u00e9 come applicazioni per iPad.\nEsportazione del format.\nIl programma \u00e8 basato sul format argentino \"El legado\", creato da Marcelo Ferrero e trasmesso su Telefe. Esso \u00e8 stato poi esportato in numerosi paesi, tra cui Francia, Polonia, Turchia, Belgio, Spagna, Portogallo, Messico e Brasile.\nLa maggior parte di questi paesi utilizza prove diverse da quelle della versione italiana, ma molti hanno utilizzato \"La ghigliottina\" come prova finale, la quale \u00e8 di concezione italiana. Altre versioni de \"La ghigliottina\" hanno portato alla produzione anche di un gioco da tavolo, anch'esso presente in numerosi paesi."}
{"id": "575845", "revid": "124845982", "url": "https://it.wikipedia.org/wiki?curid=575845", "title": "Parentesi", "text": "Le parentesi (dal greco , derivante dal verbo \"parent\u00edth\u0113mi\" che significa \"frappongo\") sono una serie di simboli tipografici che servono a contenere altri caratteri; di ognuna esiste una versione di apertura ed una di chiusura: la prima \u00e8 generalmente un'immagine dotata di convessit\u00e0 verso sinistra, mentre la seconda la possiede generalmente a destra. Nella lettura italiana esse non devono essere pronunciate, se non tramite la locuzione \"tra parentesi\"; in matematica invece si suole leggerle dicendo i loro nomi.\nTipi di parentesi e loro utilizzi.\nLe parentesi tonde.\nLe parentesi tonde () sono quelle pi\u00f9 adoperate, chiamate cos\u00ec per la loro forma curvilinea. In italiano, esse indicano la presenza di una proposizione all'interno di un periodo legata ad esso solo a livello concettuale e non grammaticale; un esempio \u00e8 la frase: \"La scala Kelvin (K, un'invenzione di Lord Kelvin) \u00e8 l'unica a essere assoluta e non arbitraria\". Sono pure usate quando, in un testo, si inserisce una nota dell'autore esterna alla logica grammaticale dello scritto ma inerente al suo significato: \"L'Italia (il mio Paese di nascita) \u00e8 un paese meraviglioso\", in questo caso per\u00f2 sono molto pi\u00f9 frequenti le virgole: \"L'Italia, il mio Paese di nascita, \u00e8 un paese meraviglioso\".\nNel linguaggio matematico possono indicare, in un'espressione, un calcolo da eseguire prima di un altro. Il loro utilizzo \u00e8 davvero fondamentale: il calcolo di 10 + 6 : 2 d\u00e0 risultato 13, mentre (10 + 6) : 2, che usa le parentesi tonde, equivale a 8. Esse sono anche adoperate per denotare gli intervalli aperti: ad esempio (1; 5); indica l'insieme di tutti i numeri (reali, se non diversamente specificato) che si trovano tra 1 e 5, ma senza comprendere gli estremi. Inoltre, le tonde possono indicare l'argomento di una funzione, come nella scritta \"f\"(x) = y.\nIn cristallografia, secondo la notazione degli indici di Miller, le parentesi tonde vengono utilizzate per identificare un piano cristallino; ad esempio in un reticolo cubico semplice la notazione (1 0 0) indica il piano cristallino ortogonale all'asse delle x.\nLe parentesi quadre.\nLe parentesi quadre [ ] sono cos\u00ec chiamate perch\u00e9, come visibile nella figura a sinistra, hanno una forma squadrata con due angoli retti; esse, insieme alle tonde, sono le uniche adoperate anche in lingua italiana, oltre che nel linguaggio matematico.\nIn italiano le parentesi quadre si usano quando bisogna fornire una spiegazione tecnica oppure nelle citazioni testuali, per indicare un'omissione (rappresentata da tre puntini delimitati dalle parentesi quadre, nella tipica scrittura [\u2026]) o per racchiudere un'aggiunta o un'annotazione di altro autore all'interno della citazione stessa. Un altro utilizzo delle parentesi quadre In lingua italiana, sebbene non molto frequente, si ha quando si inserisce un inciso dentro un altro inciso, pi\u00f9 esterno. Per esempio: \"Di norma le enciclopedie non sono modificabili da chi le legge (in Wikipedia [la nota enciclopedia online] questo \u00e8 invece possibile)\".\nLa matematica adopera le parentesi quadre nelle espressioni, come succede per le tonde e le graffe; esse includono un calcolo che deve essere svolto prima di un altro, se in questo si trovano delle parentesi tonde, come, ad esempio, nell'espressione [27 : (6 \u22123)] \u00d7 5. Quest'uso \u00e8 giustificato solo da questioni di comodit\u00e0: l'espressione (27 : (6 \u22123)) \u00d7 5 \u00e8 completamente equivalente. Anche le parentesi quadre sono adoperate per indicare intervalli su una retta numerica: scrivere x: [\u22122 , 7] significa che x si trova tra tutti i numeri da \u22122 a 7, questi compresi, mentre x: [\u22122 , 7[ indica che il numero 7 non appartiene all'intervallo.\nLe parentesi vengono inoltre utilizzate in matematica per indicare una matrice, ad esempio:\nUn altro utilizzo delle parentesi quadre in espressioni matematiche \u00e8 dato dal processo di \"antisimmetrizzazione\", definito da:\ndove a, b e A sono quantit\u00e0 di cui diamo le componenti in termini di indici formula_3, formula_4 (per esempio tensori).\nIn informatica, le parentesi quadre vengono utilizzate per rappresentare i vettori (o array) in numerosi linguaggi di programmazione, per distinguerli dalle semplici variabili. Il significato del contenuto delle parentesi quadre cambia a seconda che si tratti di dichiarazione (creazione) o assegnamento (modifica) dell'array: nel primo caso contengono un valore numerico che specifica la grandezza della variabile (numero di celle), nel secondo caso contengono un indice che specifica la singola cella in cui operare l'assegnamento. In entrambi i casi si tratta comunque di un valore numerico intero non negativo e costante.\nIn chimica, le parentesi quadre indicano la concentrazione molare di una sostanza in una soluzione solitamente acquosa: perci\u00f2, la scritta &lt;ce&gt;[O H-]= 0,5 M&lt;/ce&gt; vuol dire che la concentrazione degli ioni ossidrile \u00e8 pari a mezza mole al litro. In cristallografia, secondo la notazione degli indici di Miller, le parentesi quadre vengono utilizzate per identificare una direzione all'interno del reticolo cristallino; ad esempio in un reticolo cubico semplice la notazione [1 0 0] indica la direzione dell'asse delle x.\nIn linguistica si segnalano tra parentesi quadre i foni nelle trascrizioni fonetiche: per esempio , \"trascrizione\".\nLe parentesi graffe.\nLe parentesi graffe { } servono per le espressioni, come si usano anche le tonde le quadre (ma anche per documenti e simili). Queste, il cui etimo \u00e8 da ricercarsi nel termine tedesco \"Krapfo\" o dal moderno \"Krapfen\", entrambi significanti \"artiglio\", sono chiamate cos\u00ec perch\u00e9 ognuna di esse somiglia ad una coppia di artigli; questi caratteri tipografici sono molto meno utilizzati rispetto alle tonde e alle quadre: il loro uso si limita infatti alla sola matematica, dove indicano per\u00f2 diversi elementi, ed informatica, in cui sono utilizzate in alcuni linguaggi di programmazione.\nPrincipalmente tali simboli si utilizzano nelle espressioni, siano esse letterali o numeriche, nella solita funzione di contenere un calcolo che deve essere portato a termine prima di un altro; in questo calcolo deve inoltre esserne presente un altro contenuto tra parentesi quadre e quindi in queste almeno una coppia di parentesi tonde. Un esempio di ci\u00f2 \u00e8 il seguente: {2 x [ 4 + 8 : (61 - 57)2]}2.\nIn insiemistica si usano sovente le parentesi graffe: tra una coppia di esse si suole infatti racchiudere gli elementi interni a un insieme, come nell'esempio A = {a , b , c}.\nIn cristallografia, secondo la notazione degli indici di Miller, le parentesi graffe vengono utilizzate per identificare un insieme di piani cristallografici tra loro equivalenti (ovvero paralleli tra loro); ad esempio in un reticolo cubico semplice la notazione {1 0 0} indica la famiglia di piani equivalenti al piano (1 0 0).\nLe parentesi angolate.\nLe parentesi angolate \u27e8 \u27e9 sono formate, graficamente, da una coppia di angoli ottusi, da cui il nome.\nIn matematica si ha il loro utilizzo pi\u00f9 intensivo. Solitamente indicano una coppia ordinata o l'operazione di prodotto interno tra due elementi di uno spazio dotato di tale operazione; un esempio pu\u00f2 essere \u2329a, b\u232a, dove a \u00e8 il primo componente e b il secondo. Pu\u00f2 accadere che, talvolta, si preferiscano alle parentesi angolate quelle tonde (come nel caso della rappresentazione dei punti nella geometria analitica), siccome non richiedono codici complessi per essere digitate (cfr. Come digitare le parentesi): comunque questo uso \u00e8 spesso impedito dalla possibilit\u00e0 di confondere il testo che verrebbe scritto con un intervallo numerico su una retta (come detto nel paragrafo sulle parentesi tonde). Sono invece usate obbligatoriamente per indicare il Bra-Ket \u2329f|v\u232a (notazione inventata da Planck), ovvero l'azione di un funzionale (il Bra \u2329f|) su un elemento vettoriale (il Ket |v\u232a)\nNei testi letterari, e pi\u00f9 in particolare nel campo della filologia, \u00e8 posta tra le parentesi angolate una porzione di testo che non \u00e8 presente dell'archetipo (o che risulta incomprensibile) e che \u00e8 stata quindi ricostruita.\nIn giapponese, cinese e coreano si suole inoltre indicare tra parentesi angolate singole o doppie il titolo dei libri (molto pi\u00f9 spesso in verticale che in orizzontale, come vuole lo stile di scrittura dell'estremo oriente).\nIn linguistica si segnalano tra parentesi angolate i grafemi: per esempio indica il grafema \"b\".\nLe parentesi uncinate.\nLe parentesi uncinate o acute, dette anche apici o \"dipl\u00e9\" o \"chevron\" (&lt; &gt;) [dal francese, nel significato di capriata], prendono il nome dal fatto di avere una forma ad angolo acuto, simile a quella di un uncino. I chevron non sono mai adoperati in lingua italiana, e rarissimamente in matematica al posto delle parentesi angolate.\nIl loro maggiore utilizzo lo si ha nell'ambito dell'informatica. In informatica, difatti, le parentesi uncinate sono adoperate per racchiudere i tag dei linguaggi di markup, come i tag HTML, ma non mancano gli utilizzi come semplice delimitazione di argomenti generici (per esempio in Java); sono usate anche per racchiudere gli indirizzi Internet ed e-mail; in certi casi (es. SQL) sono usate per indicare l'operatore \"diverso da\" (es. a &lt;&gt; b). Vengono inoltre utilizzate in quasi tutti i linguaggi di programmazione per verificare la relazione tra due numeri, variabili e/o costanti (vengono infatti chiamati operatori relazionali) per esempio: 5 &gt; x oppure n &lt; \u03c0.\nIn linguistica e in filologia vengono utilizzate a diversi scopi. Solitamente, in linguistica sono usate al posto delle parentesi angolate (dato che il supporto di codifica di queste non \u00e8 del tutto universale) per segnalare i grafemi. Esempio: ci\u00f2 che in italiano si scrive &lt;gheriglio&gt; corrisponde foneticamente a [ge\u02c8ri\u028e\u02d0o]. In filologia vengono perlopi\u00f9 impiegate per segnalare integrazioni di lacune o abbreviazioni.\nSeparatamente sono usate per i simboli matematici di maggiore e minore, ma in quel caso non possono essere considerate delle parentesi. In informatica il solo segno &gt; viene utilizzato per contrassegnare un percorso ipertestuale nei siti web, ad esempio nei quotidiani on-line: \"homepage &gt; cronaca &gt; articolo\".\nIn cristallografia, secondo la notazione degli indici di Miller, le parentesi uncinate vengono utilizzate per identificare un insieme di direzioni cristallografiche tra loro equivalenti; ad esempio in un reticolo cubico semplice la notazione &lt;1 0 0&gt; indica la famiglia di direzioni cristallografiche equivalenti alla direzione [1 0 0].\nCome digitare le parentesi.\nI metodi atti a digitare le parentesi sono molteplici; per alcune (come le parentesi tonde, quadre o uncinate) il problema \u00e8 presto risolto, poich\u00e9 quasi in ogni caso si trovano sulla tastiera. Le altre, invece, necessitano spesso di complessi codici-carattere, e le angolate non si possono addirittura scrivere senza l'aiuto di Unicode. Nella tabella qui sotto sono riassunte alcune serie di caratteri utili per inserire le parentesi in un testo:\nhttp://archive.is/wip/jw6aw\nCol sistema operativo Ubuntu, le parentesi quadre e graffe si ottengono anche con la combinazione di AltGr e i tasti numeri da 7 a 0."}
{"id": "575848", "revid": "339392", "url": "https://it.wikipedia.org/wiki?curid=575848", "title": "Thomas Eliot", "text": ""}
{"id": "575853", "revid": "287204", "url": "https://it.wikipedia.org/wiki?curid=575853", "title": "Ciuvasci", "text": "I ciuvasci (lingua ciuvascia: (\u010d\u0103va\u0161sem), russo: \u0447\u0443\u0432\u0430\u0448\u0438, lingua tatara: \u00c7ua\u015flar\\\u0427\u0443\u0430\u0448\u043b\u0430\u0440) sono un gruppo etnico di stirpe turca che vive prevalentemente nella Ciuvascia. Si ritiene che il loro nome sia da ricollegare al termine turco \"yava\u015f\" (mite, docile).\nStando al censimento sovietico del 1989, la popolazione ciuvascia era pari a 1.843.300 individui, di cui 907.000 abitanti nella Ciuvascia. I restanti vivevano nel Tatarstan (\"rajony\" di Aqsubay, Bua, Nurlat, T\u00e4te\u015f, \u010cerem\u0161an e \u00c7\u00fcpr\u00e4le), nella Baschiria, nelle oblast' di Samara, Uljanovsk, Tjumen', Kemerovo, Orenburg e Mosca, nel kraj di Krasnojarsk, oltre che in Kazakistan e in Ucraina.\nI ciuvasci sono divisi in tre gruppi: i ciuvasci delle colline (\u0432\u0438\u0440\u044c\u044f\u043b, \u0442\u0443\u0440\u0438; viryal, turi), che vivono nel nord e nel nord-est della Ciuvascia, i ciuvasci della prateria (\u0430\u043d\u0430\u0442 \u0435\u043d\u0447\u0438; anat yen\u010di), abitanti le zone centrali e sud-occidentali della regione, e, infine, i ciuvasci del sud (\u0430\u043d\u0430\u0442\u0440\u0438; anatri), diffusi nella Ciuvascia meridionale (oltre che al di fuori della regione).\nI ciuvasci parlano la lingua ciuvascia e sono in maggioranza di fede cristiano-ortodossa, sebbene spesso osservino ancora alcune tradizioni pagane.\nAlcuni studiosi, inoltre, ritengono che durante il Medioevo una parte della nazione ciuvascia si convert\u00ec all'Islam, per venire poi assorbita nella popolazione tatara.\nI ciuvasci ebbero forse origine dalla trib\u00f9 bulgare dei suari o sabir, mescolati alle locali trib\u00f9 mari. Tra il XV e il XVI secolo, le terre dei ciuvasci vennero annesse al khanato di Kazan', per poi passare, nel 1550, alla Russia. Dal 1708 al 1920, la Ciuvascia fece parte del Governatorato di Kazan'.\nSecondo un'altra interpretazione, i ciuvasci sono gli ultimi discendenti di una popolazione di stirpe unna, mescolatasi poi con gli sciti, i bulgari e i mari.\nUna delle organizzazioni che promuovono la divulgazione della cultura ciuvascia \u00e8 il Movimento Nazionale Ciuvascio, sorto nel XIX secolo.\nI ciuvasci rappresentano il terzo gruppo etnico (1,2%) della citt\u00e0 di Kazan'."}
{"id": "575857", "revid": "188323", "url": "https://it.wikipedia.org/wiki?curid=575857", "title": "Atto sessuale", "text": ""}
{"id": "575875", "revid": "1632387", "url": "https://it.wikipedia.org/wiki?curid=575875", "title": "Kiss of Death (Mot\u00f6rhead)", "text": "Kiss of Death \u00e8 diciottesimo album in studio dei Mot\u00f6rhead, pubblicato nel 2006 per l'etichetta SPV.\nIl disco.\nL'album si apre con la classica canzone in stile Motorhead \"Sucker\".\nSuccessivamente arrivano .\"One Night Stand\", traccia molto rock &amp; roll e \"Devil I Know\".\nRitmo un po' pi\u00f9 lento (riff quasi blues) invece per la quinta track \"Under The Gun\".\n\"God Was Never On Your Side\", invece \u00e8 una ballata con Lemmy alla chitarra acustica, un velo di tastiera e lunghi assoli di chitarra. \nCon \"Living In The Past\" si ritorna invece alle sonorit\u00e0 motorheadiane di sempre.\nLe seguenti tracce sono \"Christine\", canzone puramente rock &amp; roll, e \"Sword Of Glory\". \"Be My Baby\", della quale \u00e8 uscito anche un videoclip online, \u00e8 invece una canzone pi\u00f9 dura delle precedenti con continui cambi di tempo.\nL'ultima traccia \"Going Down\" vede un testo quasi autobiografico, (scritto dai Mot\u00f6rhead e da Todd Campbell, il figlio del chitarrista Phil) in cui viene chiamato in causa anche il Dr. Rock dell'album \"Orgasmatron\", Un'altra particolarit\u00e0 di questa canzone \u00e8 la frase \"viva il rock &amp; roll\" in italiano, pronunciata dal cantante verso le note finali.\nIn alcune edizioni speciali dell'album sono incluse due bonus tracks, \"R.A.M.O.N.E.S.\" uscita per la prima volta nell'album 1916 e la cover \"Whiplash\" dei Metallica, con la quale la band ha vinto nel 2005 il Grammy Award per Best Metal Performance.\nAlla fine Kiss of Death non si discosta molto dalle ultime uscite discografiche della band, anche se risulta meno heavy metal del precedente \"Inferno\" e con ritmi soprattutto hard rock.\nIl disco ha raggiunto buone posizioni nelle classifiche, soprattutto in paesi come Germania (quarta posizione, la pi\u00f9 alta di sempre nel paese), Norvegia (n. 9), Svezia (n. 13), Austria e Svizzera. In Inghilterra il disco ha raggiunto la posizione 45, registrando la pi\u00f9 alta entrata SPV di sempre.\nTracce.\nTute le tracce sono scritte da Lemmy Kilmister, Phil Campbell e Mikkey Dee eccetto \"Going Down\", in collaborazione con Todd Campbell e la cover dei Metallica \"Whiplash\", non contenuta in tutte le versioni dell'album."}
{"id": "575876", "revid": "155634", "url": "https://it.wikipedia.org/wiki?curid=575876", "title": "Carbonara di Bari", "text": "Carbonara di Bari (\"Carven\u00e0re\" in dialetto locale) \u00e8 un quartiere di Bari, appartenente al IV municipio (ex IV circoscrizione).\nFu un comune autonomo fino al 1928.\nGeografia fisica.\nIl quartiere sorge a sud dell'abitato centrale a circa 5\u00a0km dal centro cittadino. Confina:\nAspetti generali.\nDi vaste proporzioni e con un gran numero di abitanti, il quartiere - un tempo comune autonomo - si \u00e8 progressivamente integrato nel tessuto urbano, affiancando al proprio centro storico vaste zone residenziali ed un intero nuovo rione, comunemente indicato come \"Santa Rita\".\nDopo un rapido sviluppo avuto a cavallo dell'anno 2000, il rione \"Santa Rita\" ha visto poi un periodo di stasi, mancando infatti le principali strutture pubbliche quali scuole, uffici postali, negozi e supermercati.\nIl territorio del quartiere, situato lungo la linea del centro geografico della citt\u00e0, \u00e8 interessato dalla presenza di numerose grandi infrastrutture:\nTra Carbonara di Bari e Ceglie del Campo \u00e8 presente la stazione delle Ferrovie del Sud Est denominata Bari Ceglie-Carbonara.\nInoltre, nel quartiere S.Rita, precisamente in via Fratelli De Filippo, \u00e8 presente un palazzetto dello sport dove vengono svolti corsi e partite di pallavolo.\nStoria.\nLa zona \u00e8 stata abitata sin da tempi remoti e conserva pochi resti di un piccolo castello medievale.\nDa comune a quartiere di Bari.\nI comuni di Carbonara di Bari e Ceglie del Campo furono soppressi con Regio Decreto n\u00ba 364 del 16 febbraio 1928, emanato da Re Vittorio Emanuele III su proposta del Capo del Governo Benito Mussolini e per volont\u00e0 dell'allora podest\u00e0 di Bari Araldo di Crollalanza, ed aggregati al comune di Bari. \nSuccessivamente, il 30 luglio 1953 fu ratificato un decreto ministeriale, decreto quest'ultimo, che attuava la scissione delle frazioni ivi indicate in due distinte frazioni amministrative. Tale provvedimento legislativo comport\u00f2 conseguentemente la costituzione di due uffici di Stato Civile distinti e separati dal resto del comune di Bari.\nIl 26 gennaio 1970 il Consiglio Comunale di Bari con delibera 489/70 approv\u00f2 la suddivisione del capoluogo pugliese in 17 quartieri nella cui ripartizione fu inglobato in maniera distinta il quartiere Carbonara di Bari.\nLa deliberazione ivi menzionata fu emanata sulla scorta dell'articolo 155 del Regio decreto legge n\u00ba 148 del 4 febbraio 1915, ora abrogato e sostituito dal \"Testo Unico sugli Enti Locali\", il quale affermava testualmente: \"I comuni superiori a 60.000 abitanti, anche quando non siano divisi in borgate o frazioni, possono deliberare di essere ripartiti in quartieri, nel qual caso compete al Sindaco la facolt\u00e0 di delegare, le sue funzioni di ufficiale di governo, ai sensi degli articoli 152, 153 e 154, e di associarsi degli aggiunti presi fra gli eleggibili sempre con l'approvazione del Prefetto\".\nTale provvedimento inoltre fu approvato dal Prefetto della Provincia di Bari allora in carica, nonch\u00e9 dal Comitato Regionale di Controllo della Regione Puglia (co.re.co) con nota protocollare N. 17309/6 in data 26 aprile 1972 con cui congiuntamente allo stesso Prefetto, la Regione Puglia prendeva atto della deliberazione del Comune di Bari approvandola definitivamente e rendendola esecutiva.\nLa delibera consiliare ivi indicata pertanto, statu\u00ec il decadimento dello status giuridico di frazioni amministrative delle localit\u00e0 test\u00e9 citate nonch\u00e9 delle restanti frazioni di Bari.\nIl territorio del comune di Bari, il 28 luglio 1979 fu suddiviso in nove circoscrizioni amministrative: il quartiere Carbonara fu incluso nella IV circoscrizione.\nMonumenti e luoghi d'interesse.\nLa chiesa matrice del quartiere \u00e8 quella di Santa Maria del Fonte, nel cuore del centro storico.\nLa chiesa presenta una bella facciata e un imponente e alto campanile la cui cima \u00e8 oggi mozzata. Le altre chiese sono quella del Santissimo Rosario, nota a tutti come San Nicola, famosa per la grossa cupola il cui diametro \u00e8 praticamente uguale all'ampiezza della chiesa stessa, e quella del Carmine, in piazza Umberto I, recentemente ristrutturata.\nProgetti.\nIl Piano Regolatore Generale di Bari prevede grandi aree per l'edilizia universitaria a ridosso del tondo stradale, inoltre dal 2004 \u00e8 stato presentato il progetto di una \"Cittadella della Giustizia\", nei pressi dello stadio.\nNel 1998 sono iniziati i primi lavori per la costruzione della metropolitana Bari-Bitritto, con una fermata anche nel quartiere di Carbonara di Bari, i quali hanno subito forti rallentamenti in quanto, per i binari inizialmente era stato scelto lo scartamento ridotto, successivamente modificato in scartamento ordinario. Nel 2003 i lavori vennero interrotti. Negli anni successivi, dopo numerose polemiche sullo spreco di denaro pubblico, si arrivo alla decisione di ultimare la metropolitana entro maggio 2011 ma, dopo una serie di contenziosi, il cantiere \u00e8 stato riaperto nel mese di settembre 2013.\nScuole statali.\nI.T.C. Statale P. Calamandrei. - Sito web\nIstituto Comprensivo VIII C.D. - \"Giovanni Paolo II - G. De Marinis\"\nistituto primario A. Diaz e don Mario Da Lesio. carbonara regna\nSport.\nL'aggregato urbano ha avuto, almeno nella prima met\u00e0 del XX secolo una rappresentativa calcistica denominata Football Club Antonio Azzaretti (chiamata anche \"Azzaretti Carbonara\" o semplicemente \"Carbonara\"), con colori sociali bianco e amaranto che disput\u00f2 un campionato di Serie C nell'immediato dopoguerra. Di certo vi \u00e8 stata un'altra compagine calcistica nei primi anni duemiladieci, gestita mediante azionariato popolare, che ha militato nelle categorie regionali minori.\nInfrastrutture e trasporti.\nFra il 1909 e il 1952 Carbonara di Bari fu collegata a Bari con la tranvia Bari-Carbonara-Ceglie, in seguito integrata nella rete urbana di Bari e poi sostituita dalla linea 4 della rete filoviaria.\nLa ferrovia Bari-Bitritto, in costruzione, servir\u00e0 l'abitato mediante la stazione Bari Carbonara-Santa Rita.\nMezzi pubblici.\n\u00c8 possibile raggiungere i quartieri Carbonara e Santa Rita con i seguenti mezzi pubblici:"}
{"id": "575890", "revid": "293377", "url": "https://it.wikipedia.org/wiki?curid=575890", "title": "New Town", "text": "Le new town, sono sorte in Inghilterra a partire dal 1947 per controllare la crescita preoccupante di Londra. Le new town inglesi sono ben collegate con la capitale tramite servizi ferroviari e autostradali, e provviste di tutti i servizi, dai cinema alle universit\u00e0. Ci vivono attualmente circa due milioni e trecentomila persone. Le new town seguono generalmente lo stesso schema urbanistico: al centro si trova un'area amministrativa-commerciale, circondata interamente da quartieri residenziali, separati da parchi e piccole aree agricole caratterizzati da colorate villette a schiera con il tradizionale giardino (da cui il nome; in verit\u00e0 Ebenezer Howard, inventore della \"citt\u00e0 giardino\", intendeva, usando tale termine, qualcosa di pi\u00f9 sostanziale e complessivo). Le new town hanno conosciuto un successo internazionale e il loro modello \u00e8 stato esportato in tutto il mondo.\nLa storia.\nIl concetto di citt\u00e0-giardino fu usato per la prima volta a New York, nel 1869 per indicare un sobborgo caratterizzato da case con giardino e venne teorizzato con precisione da Sir Ebenezer Howard, che lo applic\u00f2 concretamente con la costruzione di Letchworth (1903) e Welwyn (1919). A partire dagli anni quaranta venne applicato nella costruzione delle new town inglesi, fra cui possiamo annoverare la citt\u00e0 di Harlow. Il successo di queste ultime ha diffuso nel mondo il progetto delle new town. Tra le pi\u00f9 famose i \"goroda-sputnika\" di Mosca, finanziate dall'ex Unione Sovietica, il \"forstader\" in Svezia, in Danimarca e in Giappone."}
{"id": "575899", "revid": "155634", "url": "https://it.wikipedia.org/wiki?curid=575899", "title": "Santo Spirito", "text": ""}
{"id": "575904", "revid": "74173", "url": "https://it.wikipedia.org/wiki?curid=575904", "title": "Marco Polacco", "text": ""}
{"id": "575910", "revid": "61466", "url": "https://it.wikipedia.org/wiki?curid=575910", "title": "Esistere", "text": ""}
{"id": "575911", "revid": "52966273", "url": "https://it.wikipedia.org/wiki?curid=575911", "title": "Parentesi tonda", "text": ""}
{"id": "575912", "revid": "52966278", "url": "https://it.wikipedia.org/wiki?curid=575912", "title": "Parentesi tonde", "text": ""}
{"id": "575913", "revid": "52966260", "url": "https://it.wikipedia.org/wiki?curid=575913", "title": "Parentesi quadra", "text": ""}
{"id": "575914", "revid": "52966264", "url": "https://it.wikipedia.org/wiki?curid=575914", "title": "Parentesi quadre", "text": ""}
{"id": "575915", "revid": "52966246", "url": "https://it.wikipedia.org/wiki?curid=575915", "title": "Parentesi graffa", "text": ""}
{"id": "575916", "revid": "52966229", "url": "https://it.wikipedia.org/wiki?curid=575916", "title": "Parentesi graffe", "text": ""}
{"id": "575917", "revid": "58162", "url": "https://it.wikipedia.org/wiki?curid=575917", "title": "Parentesi angolata", "text": ""}
{"id": "575919", "revid": "438678", "url": "https://it.wikipedia.org/wiki?curid=575919", "title": "Parentesi angolate", "text": ""}
{"id": "575920", "revid": "37401", "url": "https://it.wikipedia.org/wiki?curid=575920", "title": "Parentesi uncinata", "text": ""}
{"id": "575921", "revid": "58162", "url": "https://it.wikipedia.org/wiki?curid=575921", "title": "Parentesi uncinate", "text": ""}
{"id": "575923", "revid": "252105", "url": "https://it.wikipedia.org/wiki?curid=575923", "title": "Chevron", "text": ""}
{"id": "575925", "revid": "547992", "url": "https://it.wikipedia.org/wiki?curid=575925", "title": "Pietro Valpreda", "text": "Biografia.\nCompie il servizio militare a Gorizia nel secondo battaglione del 114\u00ba fanteria \"Mantova\". In seguito venne riportato che si addestrasse in particolare come \"guastatore\", cio\u00e8 esperto di esplosivi e mine, ma ci\u00f2 \u00e8 un falso della magistratura inquirente e della polizia in uno dei numerosi tentativi per incastrarlo e nascondere la verit\u00e0 sulla strage della Banca dell'Agricoltura di Milano.\nIn realt\u00e0 le sue incombenze militari non riguardavano esplosivi: era in un plotone pionieri al comando del tenente Cicero e frequent\u00f2 il corso informatori e non quello di specializzazione sugli esplosivi, che non maneggi\u00f2 mai. Pietro Valpreda lavora inizialmente come artigiano, ma presto la passione per la danza prende il sopravvento, e diventa ballerino in una compagnia di avanspettacolo. Lavora anche assieme a Carla Fracci e in \"Canzonissima\".\nL'attivismo anarchico.\nSimpatizzante dell'anarco-individualismo, nel 1969 si trasfer\u00ec a Roma dove frequent\u00f2 il circolo \"Bakunin\" e dove poi fond\u00f2 con alcuni amici il \"Circolo anarchico 22 marzo\", che si segnaler\u00e0 anche per screzi con altri circoli, pi\u00f9 moderati.\nCoinvolgimento nel processo per la Strage di Piazza Fontana.\nNei giorni successivi alla Strage di piazza Fontana fu additato, con Giuseppe Pinelli (morto in circostanze non chiarite, precipitando dalla finestra della Questura), come colpevole in base alla testimonianza del tassista Cornelio Rolandi, successivamente scomparso per disturbi cardiaci, che dichiar\u00f2 di avere portato col suo taxi in quella piazza un uomo molto somigliante al Valpreda. L\u00ec Valpreda sarebbe sceso con una valigetta e sarebbe tornato sul taxi senza di essa. Furono arrestati anche altri cinque aderenti al \"Circolo anarchico 22 marzo\". Valpreda venne accusato anche dall'ex estremista di destra, poi avvicinatosi agli anarchici, Mario Merlino. L'alibi di Valpreda - era a casa di una prozia, poich\u00e9 ammalato - non viene creduto.\nLa campagna di criminalizzazione mediatica.\nValpreda sub\u00ec un forte linciaggio mediatico dai giornali (spesso riportando le parole di Rolandi, \u00ab\u00e8 lui!\u00bb), che lo presentarono come \u00abil mostro di piazza Fontana\u00bb, epiteto apparso sul giornale del PCI \"l'Unit\u00e0\", che lo descrisse come \u00abun personaggio ambiguo e sconcertante dal passato oscuro, forse manovrato da qualcuno a proprio piacimento\u00bb; sull\"'Avanti!\" del PSI venne descritto come esponente di un gruppo anarco-fascista, un \u00abindividuo morso dall'odio viscerale e fascistico per ogni forma di democrazia\u00bb, il giornalista Bruno Vespa, in diretta dal TG1, lo present\u00f2 come il \u00abvero\u00bb e sicuro colpevole, per Mario Cervi, che fa ricorso anche a stereotipi lombrosiani, \u00abil crimine ha oramai una fisionomia precisa: il criminale ha un volto [...] la sua salute \u00e8 insidiata da un'infermit\u00e0 grave, il morbo di Burger. La menomazione che lo impedisce, lui ballerino, nelle gambe, potrebbe avere contribuito a scatenare una forsennata e irrazionale avversione per l'umanit\u00e0 intera\u00bb.\nPer il \"Secolo d'Italia\", quotidiano del MSI, Valpreda \u00e8 \u00abuna belva oscena e ripugnante, penetrata fino al midollo dalla luce comunista\u00bb; per \"Il Messaggero\" \u00abuna belva umana mascherata da comparsa da quattro soldi\u00bb; su \"La Nazione\" \u00abun mostro disumano\u00bb; per l'organo del PSU, \"Umanit\u00e0\", \u00e8 \u00abuno che odiava la borghesia al punto da gettare rettili nei teatri per terrorizzare gli spettatori\u00bb; su \"Il Tempo\" diviene \u00abun pazzo sanguinario senza nessuno alle spalle\u00bb.\nA quell'epoca alcuni anarchici milanesi del Ponte della Ghisolfa erano venuti a conoscenza del verbale d'interrogatorio di un loro compagno accusato delle bombe del 25 aprile 1969. Tra le varie domande vi era: \u00ab\u00c8 vero, come ci ha detto Valpreda, che una volta gli hai chiesto degli esplosivi?\u00bb. Solo in seguito si chiar\u00ec l'equivoco: il verbale si riferiva all'interrogatorio di A.D.E., e vi compariva la frase: \u00abValpreda una volta mi disse che X gli aveva chiesto se conosceva il modo di procurarsi degli esplosivi\u00bb. La dichiarazione di A.D.E., personaggio ambiguo secondo gli anarchici, venne attribuita dagli inquirenti, nel corso delle contestazioni mosse da X, a Valpreda stesso, e iscritta a verbale, facendo nascere sul conto di Valpreda una \"voce\" che, mai efficacemente smentita, gener\u00f2 equivoci anche tra i militanti di sinistra. Alcuni rimasero a lungo convinti che egli fu \"manovrato\" dall'apparato statale, e fosse davvero l'esecutore materiale della strage di Piazza Fontana.\nSolo altri anarchici (tranne alcuni che non si fidavano di lui), come la redazione di \"Umanit\u00e0 Nova\", e \"Lotta Continua\" lo difesero, nell'ambito della vicenda Pinelli, attaccando invece il questore Marcello Guida e il commissario Luigi Calabresi.\nLe indagini sull'infiltrazione neofascista nei circoli anarchici.\nSi scopr\u00ec per\u00f2 che nei circoli anarchici si erano infiltrati ex militanti di estrema destra, come Merlino stesso e Antonio Sottosanti, detto \"Nino\", e che Valpreda fu forse (deliberatamente o no) confuso, causa somiglianza fisica, con Sottosanti (detto \"Nino il fascista\", negli ambienti anarchici) o forse con Pierluigi Concutelli, terrorista di Ordine Nuovo e vicino ai neofascisti Franco Freda e Giovanni Ventura; alcuni estremisti avrebbero confermato, compreso Freda, parlando con un compagno di cella della presenza sul taxi di un sosia di Valpreda, forse Sottosanti. Durante un processo, Freda ammise che \u00ab\u00e8 possibile che, in carcere, io abbia detto che su quel taxi poteva esserci una persona diversa da Valpreda\u00bb. Questo fece pensare che non fu un errore di riconoscimento ma un deliberato tentativo di incastrare Valpreda in quanto anarchico. Secondo il \"pentito\" neofascista Carlo Digilio, fu invece Delfo Zorzi, poi assolto, l'esecutore materiale principale della strage.\nQuesta prassi di infiltrazione e \"false flag\" era comune nella strategia della tensione, e si verificher\u00e0 anche nel 1973, con la strage della Questura di Milano, compiuta dall'informatore dei servizi segreti Gianfranco Bertoli, che per\u00f2 si autoproclam\u00f2 individualista stirneriano (posizione da lui mantenuta negli anni) dopo l'arresto, ma che sar\u00e0 difatti sconfessato anche lui da Digilio e da altre testimonianze.\nIl processo e l'assoluzione.\nValpreda rimase nel carcere di Regina Coeli per pi\u00f9 di 3 anni (esattamente 1110 giorni, con l'eccezione di 10 giorni presso il Policlinico di Roma nel gennaio 1972, per motivi di salute e sotto la scorta di 100 agenti armati), fino al 29 dicembre 1972, quando, insieme ai suoi compagni, fu rimesso in libert\u00e0 provvisoria per decorrenza dei termini di durata delle misure cautelari. La scarcerazione di Valpreda fu possibile grazie a una legge \"ad personam\", la cosiddetta \"legge Valpreda\" (legge n. 773 del 15 dicembre 1972) che introdusse limiti alle misure cautelari anche nei casi di reati gravissimi (tra cui la strage), in contrasto con la norma precedentemente in vigore, secondo la quale un imputato per reati gravissimi non poteva essere scarcerato prima della sentenza di assoluzione.. Anche al fine di ottenere la sua scarcerazione grazie all'immunit\u00e0 parlamentare sancita dall'articolo 68 della Costituzione, nelle elezioni politiche del 1972 il manifesto lo present\u00f2 capolista alla Camera nella circoscrizione di Roma; Valpreda ottenne 11.605 preferenze, ma, pur con circa 32.000 voti, la lista non raggiunse il quorum.\nNel 1979 la Corte d'assise di Catanzaro condann\u00f2 Valpreda e Merlino a 4 anni e 6 mesi anni di reclusione, solo per il reato di associazione sovversiva mentre, tra gli altri imputati, i neofascisti Freda e Ventura con l'agente segreto Guido Giannettini ebbero l'ergastolo con l'accusa di strage; nel 1981, con la formula dell'insufficienza di prove, sia Valpreda che Freda, Giannettini e Ventura e tutti gli imputati vennero assolti. Dopo il lungo iter giudiziario (annullamento in Cassazione, assoluzione in appello), la prima sezione della Cassazione presieduta da Corrado Carnevale, pose fine al procedimento dopo 18 anni, confermando nel 1987 l'assoluzione per Valpreda (su richiesta del procuratore generale) e per gli altri indagati. Venne riconosciuta, nel frattempo, anche l'innocenza del deceduto Pinelli. Durante il secondo processo d'appello il sostituto procuratore generale chiese per Valpreda l'assoluzione con formula piena, ma i giudici lo assolsero per insufficienza di prove.\nIn anni successivi verr\u00e0 affermata l'effettiva colpevolezza dei neofascisti di Ordine Nuovo nella strage, ma nessuno di loro scont\u00f2 la pena causa prescrizione e collaborazione (Carlo Digilio), o precedente assoluzione definitiva (Freda e Ventura) che rendeva impossibile la condanna. Tutti gli altri (Delfo Zorzi, Carlo Maria Maggi, Guido Giannettini, Mario Merlino, ecc.) vennero assolti o risultarono estranei. Il sosia di Valpreda, Nino Sottosanti, venne indagato ma mai processato e condannato; mor\u00ec nel 2004.\nUscito di prigione, Valpreda si spos\u00f2 ed ebbe il figlio Tupac Libero Emiliano. Continua la militanza anarchica, appassionandosi alle tematiche del localismo e del federalismo, vende libri per Einaudi, apre un locale.\nValpreda scrittore.\nValpreda scrisse in carcere molte poesie e un diario che verranno pubblicati negli anni '70, assieme all'epistolario.\nNei primi anni 2000, collabor\u00f2 con Piero Colaprico alla scrittura dei primi tre romanzi aventi come protagonista il maresciallo Binda, un investigatore onesto e sempre dalla parte delle vittime: \"Quattro gocce di acqua piovana\", \"La nevicata dell'85\" e \"La primavera dei maimorti\". Il quarto libro, \"L'estate del mundial\", \u00e8 stato scritto quasi interamente da Colaprico, a causa della morte di Valpreda. La serie \u00e8 poi proseguita con un quinto libro. Valpreda contribu\u00ec alla realistica descrizione di luoghi come i bassifondi milanesi in cui Binda si muove con i suoi informatori, del carcere di San Vittore, dei circoli anarchici e di periodi storici come la contestazione studentesca.\nLa morte.\nValpreda mor\u00ec all'et\u00e0 di 69 anni dopo l'aggravarsi della malattia, un tumore, che lo aveva colpito da parecchio tempo. I funerali si svolsero a Milano al Circolo anarchico Ponte della Ghisolfa, in un clima di una giornata torrida, afosa di piena estate, e la salma, come storicamente d'uso fra gli anarchici, fu cremata. Le ceneri di Pietro Valpreda sono al cimitero monumentale di Milano."}
{"id": "575928", "revid": "21079", "url": "https://it.wikipedia.org/wiki?curid=575928", "title": "Spazio delle righe", "text": ""}
{"id": "575929", "revid": "21079", "url": "https://it.wikipedia.org/wiki?curid=575929", "title": "Spazio delle colonne", "text": ""}
{"id": "575930", "revid": "287204", "url": "https://it.wikipedia.org/wiki?curid=575930", "title": "Rififi", "text": "Rififi \u00e8 un romanzo di Auguste Le Breton pubblicato nel 1953.\n\u00c8 il capostipite del \"romanzo di mala\", il filone pi\u00f9 truce e realistico del noir francese, portatore di uno sguardo disincantato sul mondo dei delinquenti nel secondo dopoguerra. Le esigenze dei protagonisti sono fatte di coltelli e donne di malaffare, di bische e locali fumosi. In questo romanzo, scritto ricorrendo ampiamente al gergo degli ambienti di malavita, Le Breton dipinge senza nulla concedere alla moda del giallo anglosassone o americano, lo scontro tra delinquenti Corsi, nordafricani ed italiani.\nIl suo stile ha influenzato profondamente non solo il linguaggio e la letteratura, ma anche la stessa mala francese.\nTrama.\nTony, detto \"il Lionese\", \u00e8 appena uscito di prigione dove ha scontato cinque anni perch\u00e9 qualcuno \"ha cantato\". Ora che \u00e8 fuori raccoglie l'affetto riconoscente dei suoi complici di allora dato che, sopportando le dure pressioni e resistendo alle lusinghe degli inquirenti, non ha mai rivelato alcun nome. \u00c8 male in arnese, tossisce di frequente. Perde regolarmente a carte per cui \u00e8 cronicamente \"al verde\". Dapprima svogliato e contrario, accetta infine il progetto, minuziosamente studiato, di svaligiare il caveau di una ben fornita gioielleria. Il colpo richiede una serie di perforazioni in verticale, dall'alto. Tony diventa cos\u00ec il capo di una \"banda del buco\", ma Il bottino fa gola a tutto l'ambiente della mala e inizia allora una lotta all'ultimo sangue tra le gang rivali: \"le rififi\", una guerra senza esclusione di colpi per le strade di Parigi.\nTrasposizioni cinematografiche.\nDa quando Le Breton ha inventato il termine, \"rififi\" \u00e8 entrato regolarmente nel gergo della malavita.\nDa questo romanzo Jules Dassin ha tratto il film omonimo che gli ha valso il premio per la miglior regia al festival di Cannes. I personaggi creati da Le Breton sono stati portati sullo schermo da numerosi interpreti di primo piano, tra i quali Jean Servais e Magali No\u00ebl."}
{"id": "575931", "revid": "35804", "url": "https://it.wikipedia.org/wiki?curid=575931", "title": "Palese Macchie", "text": ""}
{"id": "575941", "revid": "36426", "url": "https://it.wikipedia.org/wiki?curid=575941", "title": "Allen Carr", "text": "Biografia.\nAllen Carr fu autore di molti saggi e guide su come smettere di fumare, perdere peso, liberarsi dall'alcool, partendo spesso da esperienze personali.\nIl suo primo libro si intitola \"\u00c8 facile smettere di fumare se sai come farlo\" (\"The Easyway to stop smoking\"), in cui descrive appunto il metodo \"Easyway\" da lui inventato per smettere di fumare.\n\u00c8 deceduto per un tumore polmonare.\nIl metodo antitabagismo.\nIl padre mor\u00ec di cancro ai polmoni a causa del fumo a meno di 45 anni. Egli stesso fu un forte tabagista per 33 anni, dal 1950 al 1983, soprattutto durante la leva militare a 18 anni, arrivando a fumare, asser\u00ec, \u00abcento sigarette al giorno e comunque mai meno di sessanta\u00bb.\nI tentativi di smettere furono pochi e vani. Il 15 luglio del 1983 riusc\u00ec a smettere di fumare \u00abcon la sola forza della ragione\u00bb asserendo di essere anche riuscito a non sentirne pi\u00f9 il bisogno. Abbandon\u00f2 presto la carriera di commercialista per dedicarsi alla promozione del suo metodo contro la dipendenza dalla nicotina. Stando alle sue dichiarazioni, il metodo, fondato sul \"pensiero positivo\", sarebbe applicabile a qualsiasi dipendenza, a patto di seguire alla lettera le istruzioni. Apr\u00ec 70 centri specializzati in trenta Paesi.\nIl 29 novembre 2006 mor\u00ec nella sua casa di Malaga per un tumore del polmone.\nAl contrario di altri metodi, basati sullo sviluppo della consapevolezza dei danni alla salute o della deprecabilit\u00e0 sociale del tabagismo, il metodo Easyway, che prevede la perseveranza nel fumo fino alla fine della terapia e non prevede l'uso di farmaci o TSN (terapie sostitutive della nicotina) come cerotti, gomme etc., si basa sul contrasto ai meccanismi psicologici del desiderio di fumare e utilizza anche tecniche mutuate dalla psicologia cognitiva. Il metodo \u00e8 pubblicizzato come in grado di sconfiggere la dipendenza senza crisi di astinenza e rischio di ingrassare."}
{"id": "575942", "revid": "47767", "url": "https://it.wikipedia.org/wiki?curid=575942", "title": "Kael'thas Solealto", "text": ""}
{"id": "575945", "revid": "125859215", "url": "https://it.wikipedia.org/wiki?curid=575945", "title": "Il falcone maltese", "text": "Il falcone maltese (in originale \"The Maltese Falcon\"), pubblicato anche come Il falco maltese, \u00e8 un romanzo giallo \"hard boiled\" dello scrittore statunitense Dashiell Hammett. Pubblicato in cinque puntate sulle pagine della rivista \"Black Mask\" dal settembre 1929 al gennaio 1930, fu edito per la prima volta in volume unico sempre nel 1930 dalla casa editrice Knopf.\nDashiell Hammett \u00e8 considerato il fondatore della \"scuola dei duri\", il poliziesco \"hardboiled\" americano caratterizzato da uno stile di scrittura asciutto, da personaggi cinici e da trame complesse al limite del razionale. Perfetto esempio \u00e8 proprio \"Il falcone maltese\", che vede l'esordio di Sam Spade, detective privato amato da generazioni di lettori nonch\u00e9 probabile alter ego dell'autore.\nTrama.\nUna mattina si presenta nell'ufficio dell'investigatore privato Sam Spade, a San Francisco, una giovane donna. Dice di chiamarsi Wonderly e di avere un grosso problema. La ragazza \u00e8 davvero una meraviglia, almeno secondo il parere di Effie Perine, la segretaria di Sam Spade. Miss Wonderly ha 22 anni, \u00e8 alta, magra ma non troppo, un bel seno, gambe e braccia lunghe e sottili.\nIl motivo che ha spinto miss Wonderly ad andare da Sam Spade \u00e8 che sua sorella minore, Corinne, \u00e8 fuggita con Floyd Thursby. Tra due settimane i genitori delle due ragazze torneranno da una gita in Europa, per cui il tempo di ritrovarla non \u00e8 poi molto. Sembra un caso abbastanza semplice, visto che miss Wonderly \u00e8 riuscita ad avere un appuntamento direttamente con Floyd Thursby.\nPoco dopo le due di notte, Sam Spade riceve una telefonata: il sergente Polhaus lo informa che il suo socio Miles Archer \u00e8 stato ucciso da un colpo di pistola al cuore. Miles si era incaricato di seguire Floyd per scoprire tutto il possibile su di lui. Poche ore dopo viene ritrovato anche il cadavere di Floyd Thursby. Per questo secondo omicidio la polizia sospetta lo stesso Sam Spade, visto che il detective non ha un alibi per l'ora dell'omicidio e che potrebbe aver ucciso Thursby per vendetta, ipotizzando che sia stato Floyd ad uccidere Miles Archer.\nIl giorno dopo Iva, vedova di Miles, si presenta nell'ufficio di Sam e lo accusa di essere responsabile della morte di Miles con il preciso scopo di sposarla. Nel passato tra Sam e Iva c'\u00e8 stato del tenero ed anche ora lei si sente fortemente attratta da Sam. Poco dopo la signorina Wonderly si mette in contatto con Sam e quando i due si incontrano lei gli dice che il suo vero nome \u00e8 Brigid O'Shaughnessy e che quasi tutto quello che gli ha raccontato il giorno prima \u00e8 una frottola. Nonostante le menzogne, Brigid ha un disperato bisogno di aiuto da parte da Sam.\nQuella sera stessa si presenta nell'ufficio di Spade un greco del Levante, tale Joel Cairo. Dopo i convenevoli, il signor Cairo chiede l'aiuto di Sam per recuperare una statuetta che riproduce un uccello, offrendo 5000 dollari per questo lavoro. In realt\u00e0 Cairo sospetta che Sam sia gi\u00e0 in possesso della statuetta, perci\u00f2 estrae una pistola e minaccia l'investigatore in modo da poter perquisire Sam ed il suo ufficio. Quando Cairo si avvicina per perquisirlo, Spade lo colpisce duro facendogli perdere i sensi, e cos\u00ec Sam ha modo di verificare tutto ci\u00f2 che porta addosso il levantino.\nQuella sera stessa, nonostante questa piccola scazzottata Sam riesce ad organizzare un incontro a tre a casa sua, invitando Joel Cairo e Brigid O'Shaughnessy. Da questo incontro emerge che Joel Cairo \u00e8 disposto a pagare cinquemila dollari per una statuetta raffigurante un falco e che Brigid O'Shaughnessy non lo ha con s\u00e9, ma sa dove e come procurarselo. Brigid dice anche che quello che \u00e8 successo a Floyd \u00e8 da addebitarsi ad un misterioso uomo di nome Casper Gutman.\nLa serata prosegue finch\u00e9 il tenente Dundy e il sergente Tom Polhaus della polizia suonano alla porta di Sam. Mentre Sam parla con i due poliziotti, nel suo salotto scoppia il trambusto: Joel e Brigid si sono azzuffati. Per evitare di raccontare tutta la verit\u00e0 alla polizia Sam racconta una grande bugia rinforzata dalle affermazioni degli altri presenti. Intanto Iva continua a fare una corte serrata a Sam Spade.\nIl giorno successivo Spade riesce a vedersi con Casper Gutman che gli racconta una storia molto interessante sulle origini della statuetta rappresentante un falco. Questa storia inizia nel sedicesimo secolo e finisce diciassette anni prima del presente, con un furto eseguito da un ladro sprovveduto. Sempre grazie a Casper, Sam scopre che il valore della statuetta \u00e8 nettamente superiore ai cinquemila dollari offerti da Joel Cairo e si avvicina ai due milioni di dollari. Scopre anche che il falco \u00e8 d'oro ed \u00e8 tempestato di pietre preziose, per passare inosservato \u00e8 stato ricoperto da una patina di colore nero.\nGrazie all'aiuto del poliziotto dell'albergo \"Belvedere\", Sam riesce ad entrare nella camera occupata da Joel Cairo, mentre questi \u00e8 fuori, e nell'ispezione che Sam esegue trova un indizio che porta ad una nave di nome \"La Paloma\". Intanto la sua segretaria, Effie Perine, su consiglio di Sam Spade, ha parlato con un suo cugino che insegna storia per capire se il racconto che gli ha fatto il signor Casper pu\u00f2 avere un fondamento di verit\u00e0. Il responso \u00e8 chiaro, quella storia, nonostante sia molto strana, \u00e8 verosimile e pu\u00f2 essere vera.\nMentre questa indagine prosegue, anche altri hanno bisogno delle capacit\u00e0 investigative di Sam, finch\u00e9 uno sconosciuto si presenta nell'ufficio di Sam Spade e dopo aver aperto la porta crolla in una pozza di sangue, morto. Con s\u00e9 ha un pacco al cui interno vi \u00e8 la ricercatissima statuetta, alta trenta centimetri, raffigurante un falco. Il terzo cadavere \u00e8 quello del capitano Jacobi della nave \"La Paloma\".\nSam prima di uscire dal suo ufficio dice alla sua segretaria di avvertire la polizia, ma di tacere sul particolare del pacco, \"Digli come \u00e8 andata, ma non che aveva un pacco con s\u00e9\". Dopo esser uscito, Sam Spade nasconde la statuetta in un luogo sicuro poi si dirige velocemente all'Alexandria Hotel. L\u00ec conosce Rhea Gutman che gli suggerisce dove trovare Brigid O'Shaughnessy. L'informazione non \u00e8 attendibile, ma al suo rientro a casa, a notte fonda, Sam trova Brigid O'Shaughnessy davanti all'ingresso del suo appartamento che gli chiede se pu\u00f2 entrare.\nEntrato in casa Sam ha una nuova sorpresa. Ad aspettarlo dentro l'appartamento trova Joel Cairo, Casper Gutman e il suo tirapiedi Wilmer. Ora, nel salotto da Sam Spade, ci sono tutti i personaggi, rimasti vivi, di questa intricata storia. Casper Gutman estrae diecimila dollari e chiede in cambio la statuetta. Si giustifica, per la differenza di prezzo rispetto alla precedente conversazione, con il fatto che ora la \"torta\" ha pi\u00f9 commensali di prima e le fette sono, ovviamente, pi\u00f9 piccole.\nSam Spade espone anche un altro piccolo problema. C'\u00e8 la necessit\u00e0 che qualcuno si accolli tutta la colpa dei due cadaveri, quello di Floyd e quello del capitano Jacobi. Per l'uccisione di Miles Archer si pu\u00f2 anche incolpare Floyd Thursby. Su questo insignificante problema ci sono alcuni disaccordi, ma poi tutto viene \"risolto\" dopo una buona scazzottata. Viene stabilito che sar\u00e0 Wilmer l'agnello sacrificale.\nMentre aspettano che passi la nottata, Sam si fa raccontare da Gutman tutta la storia di questo intricato caso. Alle sette di mattina Sam chiama a casa la sua segretaria Effie e le chiede di portargli il pacco che ha nascosto. Una volta che il pacco arriva a casa di Sam, viene scartato e si accorgono che \u00e8 un clamoroso falso. Nel trambusto che si genera Wilmer Cook riesce ad uscire di casa, gli altri non hanno pi\u00f9 nessun interesse a rimanere ed escono.\nPoco dopo Sam chiama il suo amico Tom e gli racconta in poche parole quello che \u00e8 successo. Poi si intrattiene a parlare con Brigid e si fa spiegare tutto quello che ancora manca alla storia. Dopo poco Dundy e Tom si presentano a casa di Sam e gli comunicano di aver arrestato tutti i personaggi di questa storia. Gli comunicano che c'\u00e8 anche un nuovo cadavere, quello di Casper. Sam consegna tre pistole alla polizia e anche Brigid O'Shaughnessy, nonostante ne sia innamorato, visto che \u00e8 colpevole di aver ucciso Miles Archer.\nTrasposizione cinematografica.\nNel 1941 la Warner Bros. visto il successo dei romanzi di Hammett decide di riprendere il tema di \"Il falcone maltese\" realizzando un adattamento omonimo per il grande schermo intitolato \"Il mistero del falco\". La regia venne affidata a John Huston mentre la parte del protagonista fu assegnata a Humphrey Bogart. Il film ricevette tre \"nomination\" al premio Oscar e divenne un \"cult movie\" del cinema noir."}
{"id": "575948", "revid": "1318658", "url": "https://it.wikipedia.org/wiki?curid=575948", "title": "Monti Volsini", "text": "I Monti Volsini sono una catena collinare di origine vulcanica che si trova intorno al bacino del Lago di Bolsena.\nToponimo.\nPrendono il nome dall'antica citt\u00e0 etrusca di Vezna, poi ribattezzata \"Volsinii\" dai Romani.\nGeografia.\nI Monti Volsini (o Vulsini), gruppo montuoso dell'Antiappennino laziale, sono compresi per la maggior parte nella provincia di Viterbo, ma sconfinano anche nella provincia di Grosseto e in quella di Terni.\nLa massima altezza \u00e8 nel Poggio del Torrone, 690 m, fra i comuni di Bolsena e Castel Giorgio, dove si trova la cima.\nIl territorio.\nI suoi fianchi sono coltivati a vigneti (in particolare vi si producono i vini Aleatico di Gradoli e Est! Est!! Est!!! di Montefiascone) e a oliveti (Olio Extravergine d'Oliva \"Alta Tuscia\"). Le cime sono ricoperte da boschi di querce, castagni, ontani che negli ultimi anni, a causa dell'abbandono dei campi, si sono estesi. Vi vivono volpi, ricci, cinghiali, cerbiatti, falchi, barbagianni.\nLa natura vulcanica delle colline.\nI Monti Volsini appartenevano, nel Pleistocene medio-superiore, al complesso vulcanico, ribattezzato \"Vulsinio\", da cui sono nati il lago di Bolsena e le colline stesse. A ricordo di quella attivit\u00e0 vulcanica \u00e8 rimasta la conca di Latera, ultimo residuo di un antico vulcano, denominato dagli studiosi \"apparato Vulsinio\".\nRecentemente si \u00e8 parlato anche di sfruttare gli ultimi residui di attivit\u00e0 vulcanica con la costruzione di alcune centrali geotermiche. Una di queste dovrebbe nascere sull'altopiano dell'Alfina nel territorio di Castel Giorgio mentre un'altra sarebbe dovuta sorgere a Latera, ma la centrale si \u00e8 rivelata controproducente. Infatti, le emissioni della centrale, ricche di zolfo e altri acidi, hanno prodotto danni all'agricoltura e al turismo. Nel 1997 l'Enel decise di chiudere la centrale e di portare le risorse geotermiche sul Monte Amiata.\nSIC.\nNel 2005 i Monti Vulsini sono stati proposti come sito di interesse comunitario. Sono segnalate le seguenti specie di interesse comunitario:"}
{"id": "575949", "revid": "124014743", "url": "https://it.wikipedia.org/wiki?curid=575949", "title": "Patrizio Sala", "text": "Carriera.\nGiocatore.\nClub.\nCresciuto nelle giovanili del , disput\u00f2 due campionati di serie C prima di approdare nel 1975 al Torino seguendo Luigi Radice, suo primo allenatore a Monza e \u201cscopritore\u201d.\nFu infatti Radice, assunto nel Torino al posto di Gustavo Giagnoni, a caldeggiarne l'acquisto intuendo nel giovane brianzolo ampi margini di miglioramento.\nArrivato ufficialmente come rincalzo di Roberto Salvadori, lo sostitu\u00ec in occasione di un incontro di Coppa Italia, suscitando immediatamente ampi consensi, tanto da ottenere il posto in squadra.\n\u00c8 grazie anche al suo apporto dinamico, unitamente alle intelligenti geometrie di Eraldo Pecci e alla sagacia tattica di Renato Zaccarelli, che il Torino pot\u00e9 contare sul miglior centrocampo della Serie A, aggiudicandosi cos\u00ec lo storico scudetto nel 1976.\nLa grande stagione 1975-76 gli spalanc\u00f2 le porte della nazionale, ma in azzurro ebbe sempre poco spazio, chiuso irrimediabilmente da Romeo Benetti.\nSi conferm\u00f2 ancora tra i protagonisti l'anno successivo, quello dello storico duello con la conclusosi con una volata solitaria a due che premi\u00f2 i bianconeri per un punto (Juventus 51, Torino 50), per poi pagare il progressivo scadimento della squadra, sempre pi\u00f9 lontana dal vertice della classifica e in chiara difficolt\u00e0 societaria, oltrech\u00e9 alle prese con divergenze nello spogliatoio.\nPer esigenze di bilancio venne ceduto alla in Serie B nel 1981. Dopo un peregrinare in Toscana tra (1982-1983) e (1983-1984), approd\u00f2 a , dove milit\u00f2 per quattro anni (dal 1984 al 1988), ambientandosi positivamente, guadagnando la promozione in Serie A e tornando, anche se con la limitazione della non pi\u00f9 giovane et\u00e0, agli standard dei tempi migliori.\nConcluse la sua parabola professionistica nel in Serie B.\nNazionale.\nEsord\u00ec in Nazionale A il 25 settembre 1976 (Italia-Jugoslavia 3-0). Convocato ai Mondiali 1978 in Argentina, disput\u00f2 solo un incontro, peraltro in qualit\u00e0 di titolare per le concomitanti assenze di Romeo Benetti e Marco Tardelli, la finale per il 3\u00ba posto persa contro il (2-1).\nDopo due anni di assenza dalla nazionale, fu convocato nel 1980 per l'incontro contro il Lussemburgo per la sua ottava e ultima presenza in Nazionale maggiore.\nPer lui il curriculum azzurro parla di 3 partite in Nazionale giovanile, 6 con la Nazionale B e 8 nella Nazionale maggiore.\nAllenatore.\nAppese le scarpe al chiodo, ha allenato le giovanili del Monza, il Leffe, il Varese, la Pistoiese, la , la Vis Pesaro, il , la Pro Patria e le giovanili del Torino.\nNella stagione 2012/13 \u00e8 stato il responsabile tecnico addetto al coordinamento degli allenatori della Fiammamonza. Nel corso della stagione \u00e8 anche subentrato alla guida della squadra.\nNella stagione 2014/15 ha allenato nelle giovanili della Soccer Boys, squadra della provincia di Milano."}
{"id": "575962", "revid": "466539", "url": "https://it.wikipedia.org/wiki?curid=575962", "title": "Campionato mondiale maschile di pallacanestro 1990", "text": "L'undicesima edizione del Campionato Mondiale Maschile di Pallacanestro FIBA si disput\u00f2 in Argentina, dall'8 al 19 agosto 1990.\nLe citt\u00e0 che ospitarono l'evento furono: Santa Fe, Rosario, Villa Ballester, Salta, C\u00f3rdoba e la capitale Buenos Aires. Le 16 squadre partecipanti vennero divise in 4 gironi all'italiana, con promozione al turno seguente per le prime 2 classificate di ciascun gruppo. Le 8 formazioni cos\u00ec rimaste furono raggruppate in altri 2 gironi, dando successivamente vita alle semifinali e finali.\nGironi di accesso alle semifinali.\nLe prime due di ogni gruppo passano alle semifinali, le ultime due di ogni girone disputano le gare per i posti dal quinto all'ottavo."}
{"id": "575964", "revid": "599013", "url": "https://it.wikipedia.org/wiki?curid=575964", "title": "Kingpin", "text": ""}
{"id": "575972", "revid": "125811631", "url": "https://it.wikipedia.org/wiki?curid=575972", "title": "Lorenzo Celsi", "text": "Biografia.\nFamiglia.\nFiglio di Marco, residente nel confinio di San Martino, nacque nel primo decennio del Trecento (nel 1308 secondo Emanuele Antonio Cicogna). Non \u00e8 noto il nome della madre. \nSpos\u00f2 una Maria di cui non si conosce il casato (alcuni genealogisti la confondono con Marcehsina Ghisi, che fu invece moglie del doge Lorenzo Tiepolo). Dal matrimonio nacquero diverse figlie, di cui solo Anna e Orsa sopravvissero, e nessun maschio.\nLa famiglia Celsi era estranea alla vita pubblica e lo stesso Lorenzo pass\u00f2 buona parte della sua esistenza lontano dalla politica. La sua elezione a doge, al termine di una rapida quanto prestigiosa carriera, fu certamente un evento inatteso.\nI fatti precedenti alla sua ascesa ai vertici della Serenissima ci sono noti solo in parte e presentano dubbi e lacune, anche a causa della presenza di almeno un contemporaneo omonimo (forse suo zio). Spesso ci si \u00e8 dovuti riferire alle opere dei genealogisti, non sempre affidabili.\nCarriera politica e militare.\nNel 1349 fu proposta la sua candidatura al Senato, il che fa pensare a una sua attivit\u00e0 politica precedente a quella data; la medesima proposta fu avanzata anche nel 1352. Nel luglio 1353, essendo in corso un conflitto contro la Repubblica di Genova, assunse la carica di capitano da Mar. In questa veste, fu a capo di cinque galee che scortavano dei mercantili veneziani che tornavano dalla \"Turchia\" cariche di frumento; in quella stessa occasione cattur\u00f2 alcune navi nemiche. Fu coinvolto in una controversia internazionale con altri ufficiali, accusato di aver confiscato illegalmente dei beni appartenenti a un commerciante francese.\nDall'agosto 1354 fu podest\u00e0 di Treviso. Appena concluso il mandato, tra il 3 e il 25 agosto dell'anno successivo, fu compreso in una commissione istituita per deliberare sui disordini fomentati a Candia da Tito Venier e Francesco Gradenigo (e che sarebbero presto sfociati nella rivolta di Creta del 1363-1366). Mentre i suoi colleghi sostenevano la linea dura, il Celsi tenne un atteggiamento pi\u00f9 cauto sul quale, infine, convergettero tutti: i due maggiori responsabili, con i loro principali complici, sarebbero stati giudicati dai rettori di Creta, e non da provveditori inviati da Venezia allo scopo.\nNel dicembre 1355 fu scelto come capitano del \"paesanatico di Schiavonia\", una milizia regionale messa in piedi alla vigila della guerra contro il Regno di Ungheria per difendere la Dalmazia. Ebbe inoltre il mandato di concludere l'acquisto delle cittadine di Clissa e Scardona, in cui erano gi\u00e0 impegnati il capitano generale da Mar e i provveditori di Schiavonia. Tenne questi incarichi sino alla fine del gennaio 1357, risiedendo a Scardona (alla fine ceduta alla Serenissima il 10 gennaio 1356) con il titolo di conte.\nNel novembre 1357 divenne capitano generale dell'Istria ma, terminate le ostilit\u00e0 con l'Ungheria, fu presto richiamato a Venezia. Nel dicembre 1358, ancora in citt\u00e0, presenzi\u00f2 agli accordi per il possesso di Grisignana con Ulrico di Reifenberg.\nAttivit\u00e0 diplomatica e ultimi incarichi.\nSuccessivamente, per circa due anni a partire dal gennaio 1359, fu impegnato come ambasciatore presso Carlo IV del Sacro Romano Impero, con il fine di rinvigorire i legami tra le due potenze e di far riconoscere il dominio veneziano su Treviso e Conegliano.\nI colloqui si svolsero in due diverse fasi. Durante la prima missione, alla quale parteciparono, oltre al Celsi, Paolo Loredan e Andrea Contarini, parve prospettarsi l'istituzione per Treviso di un vicariato imperiale. La seconda legazione, nel giugno successivo, era formata dal Celsi, Marco Corner e Giovanni Gradenigo e comunic\u00f2 l'intenzione veneziana ad accettare il compromesso del vicariato; si lavor\u00f2, inoltre, sul ruolo della Serenissima circa il progetto di una crociata.\nNel gennaio 1360 le trattative, che si stavano arenando, furono affidate al solo Celsi e i due colleghi furono richiamati a Venezia. Verso la fine del mese cerc\u00f2 di convincere l'imperatore a intervenire presso il duca d'Austria, in quanto i due compagni erano stati imprigionati dal castellano di Sench lungo la via del ritorno; la sua richiesta non ebbe successo, infatti il Corner e il Gradenigo furono liberati solo due anni dopo e lo stesso Celsi prefer\u00ec tornare in laguna evitando i territori austriaci.\nNel novembre 1360 divenne capitano del Golfo. Secondo il racconto di Gian Giacomo Caroldo, durante questo mandato condusse un attacco contro i Turchi di fronte a Gallipoli, distruggendo alcune navi nemiche in cui sospettava si nascondessero dei genovesi.\nGli incarichi seguenti sono difficilmente attribuibili al Celsi, data la presenza di uno o pi\u00f9 omonimi contemporanei: capitano delle galee di Romania (1350), \"solutor armamenti\" (1351), avogador de Comun (1351-1352 e 1355), inquisitore a Conegliano su una congiura (1352), savio per uno scambio di prigionieri con Genova (1353), sopracomito d'armata (1353), capitano delle galee della Riviera marchigiana (1355), savio agli Ordini (1357), savio sulle cose d'Istria (1358), provveditore a Capodistria (nominato nello stesso anno dalla commissione precedente), savio di Trevigiana e Istria (1358), savio a trattare con ambasciatori imperiali e con il legato pontificio (1358), savio su una vertenza sorta con mercanti aragonesi (1358-1359), savio al Porto (nominato nel 1360, ma la carica fu rifiutata).\nDogato.\nIl 16 luglio 1361, mentre ancora attendeva alla carica di capitano del Golfo, fu eletto doge. Determinante fu senza dubbio l'indecisione degli elettori che, divisi tra i nomi di Pietro Gradenigo, Leonardo Dandolo, Marco Corner e Andrea Contarini, avevano infine converso sul Celsi, forte dei suoi successi militari contro i Genovesi. Raggiunto lungo la via del ritorno da dodici ambasciatori, fece il suo ingresso trionfale a Venezia il 21 agosto.\nI quattro anni del suo dogato si caratterizzarono per l'acuirsi dello scontro tra i due partiti che dividevano il ceto dirigente veneziano: da una parte gli \"oltranzisti\", che intendevano concentrare il potere politico ed economico su un'oligarchia ristretta, dall'altra i \"moderati\", propugnatori di una partecipazione pi\u00f9 vasta. Non \u00e8 improbabile che in questa situazione vi fosse chi, dell'uno o dell'altro partito, se non addirittura al di fuori di essi, tramasse un colpo di stato. Di certo vi erano dei timori, tanto che tra il 1363 e il 1365 furono riaperti i processi contro alcuni complici di Marino Falier e inasprite le pene per quelli gi\u00e0 condannati.\n\u00c8 probabile che l'elezione del Celsi non sia stata influenzata dal conflitto, poich\u00e9 oltranzisti e moderati erano ugualmente rappresentati sia tra gli elettori, sia tra i candidati. Difficile comunque dire per quale fazione egli propendesse.\nNel 1361 gli oltranzisti avevano prevalso, reistituendo l'\"officium de navigantibus\" che prevedeva restrizioni finanziare che solo i mercanti pi\u00f9 ricchi potevano sostenere. Questo, per\u00f2, danneggi\u00f2 gravemente i commerci e aument\u00f2 il malcontento (contribu\u00ec peraltro allo scoppio della rivolta di Creta del 1363-1366), sicch\u00e9 gli oltranzisti furono sconfitti e l'\"officium\" fu di nuovo abolito il 22 novembre 1363. \nDal canto suo, il Celsi non appoggi\u00f2 mai le leggi pi\u00f9 intransigenti, come, appunto, l\"'officium\", del quale fu anzi un oppositore e approv\u00f2 il programma del Senato che intendeva ritoccare la legge allo scopo di abolirne la parte pi\u00f9 intransigente. Vero \u00e8 anche che, in altre occasioni, sostenne il capo degli oltranzisti Pietro Zane e le sue proposte a provvedimenti di parte.\nQuesto momento di tensioni fu certamente alla base del processo intentato contro il doge dal Consiglio dei dieci, non \u00e8 chiaro se pochi giorni prima o dopo la sua morte, avvenuta il 18 luglio 1365. Gi\u00e0 il 30 luglio successivo l'istruttoria venne chiusa e fu deciso di distruggerne tutti gli atti, mantenendo su di essi il massimo segreto.\nPossiamo ipotizzare che il Celsi avesse tentato di assumere maggior potere personale: ecco perch\u00e9 il 19 luglio 1365 (il giorno dopo la sua morte), fu modificata la promissione ducale, in modo che gli avogadori de Comun, qualora il doge abusasse dei propri poteri, potessero intervenire per fermarlo. Di certo era vista con sospetto la sua tendenza al lusso e allo sfarzo, adatta pi\u00f9 a un sovrano assoluto che a un doge: era solito farsi precedere da un servo con in mano una bacchetta, quasi un'emulazione di uno scettro; talvolta organizzava fastose cavalcate per la citt\u00e0 e la Giudecca e fece clamore la grande accoglienza riservata per il duca d'Austria e il re di Cipro; rimasero nella memoria collettiva anche gli imponenti festeggiamenti per la vittoria sui ribelli di Creta.\nTutto ci\u00f2 non significa che i sospetti fossero effettivamente fondati, ma \u00e8 vero anche che al termine del processo il Consiglio dei dieci non accolse la proposta di riabilitarlo ufficialmente.\nFu sepolto nella chiesa di Santa Maria della Celestia. Con la demolizione del luogo sacro, nell'Ottocento, le sue spoglie furono trasferite nell'ossario di Sant'Ariano e l\u00ec disperse.\nAlcuni contemporanei ci hanno trasmesso di lui un'immagine positiva: Rafaino Caresini e Lorenzo de Monacis lo ricordano come una personalit\u00e0 forte e fedele alla Repubblica, assegnandogli il merito di aver vinto la rivolta cretese. Fu inoltre un uomo di cultura: suo amico fu Benintendi Ravegnani (gli dedic\u00f2 i \"Commendatoria vitae actae, et exhortatoria peragendae\"), il quale fece da mediatore tra il doge e Francesco Petrarca quando questi chiese ospitalit\u00e0 a Venezia in cambio della sua collezione di codici. Lo stesso Petrarca ne esalt\u00f2 le virt\u00f9 e la lealt\u00e0 verso la Patria. "}
{"id": "575974", "revid": "253269", "url": "https://it.wikipedia.org/wiki?curid=575974", "title": "Claudette Colbert", "text": "L'American Film Institute ha inserito la Colbert al dodicesimo posto tra le pi\u00f9 grandi star della storia del cinema.\nBiografia.\nFrancese di nascita (i suoi genitori si trasferirono negli Stati Uniti quando lei aveva solo cinque anni), lavor\u00f2 come stenografa e debutt\u00f2 in teatro nei primi anni venti come scenografa. Nel 1923 realizz\u00f2 la sua ambizione di diventare attrice con la commedia \"The Wild Westcotts\" di A. Morrisons. Dotata di una splendida chioma bruna, di un sorriso solare e di una naturale eleganza, venne messa sotto contratto dal produttore Al Woods e interpret\u00f2 una dozzina di parti nel ruolo di protagonista, lavorando anche con Walter Huston nella pi\u00e8ce \"The Barkers\" (1927) di K. Nicholson, in cui interpret\u00f2 il ruolo di Lou e che fu il suo pi\u00f9 grande successo teatrale.\nNotata dal cinema, debutt\u00f2 con \"Per l'amore di Mike\" (1927) di Frank Capra e gir\u00f2 i suoi primi film a New York. Nella prima met\u00e0 degli anni trenta recit\u00f2 al fianco di attori come Maurice Chevalier in \"L'allegro tenente\" (1931), Gary Cooper in \"Il capitano\" (1931), Herbert Marshall in \"Quattro persone spaventate\" (1934), Charles Boyer in \"Mondi privati\" (1935), Fredric March e Fred MacMurray (con entrambi i quali lavorer\u00e0 pi\u00f9 volte). Interprete versatile, riusc\u00ec a spaziare da ruoli di commediante maliziosa a personaggi di \"femme fatale\" come la Poppea de \"Il segno della croce\" (1932), dove fece un celebratissimo bagno nel latte di asina, e la Cleopatra del film omonimo del 1934; in entrambe le pellicole fu diretta da Cecil B. DeMille.\nDivenne una star di prima grandezza grazie alla sua vivace interpretazione di una capricciosa ereditiera nella commedia \"Accadde una notte\" (1934) di Frank Capra, accanto a Clark Gable, ruolo per cui ottenne un premio Oscar alla miglior attrice. Si racconta che la Colbert, subentrata a Myrna Loy nella parte, non avrebbe partecipato alla cerimonia di premiazione degli Oscar perch\u00e9 si trovava in treno, dubbiosa di poter vincere il premio. Negli anni seguenti l'attrice apparve con eguale successo nella commedia - \"Ritrovarsi\" (1942) di Preston Sturges, \"Io e l'uovo\" (1947) di Chester Erskine - e nel melodramma - \"Lo specchio della vita\" (1934) di John M. Stahl -, fino al genere noir - \"Donne e veleni\" (1948) di Douglas Sirk.\nA partire dai primi anni cinquanta, dopo un'acclamata interpretazione nel ruolo della prigioniera di un campo di concentramento giapponese nel dramma \"...e la vita continua\" (1950) di Jean Negulesco, l'attrice abbandon\u00f2 progressivamente il cinema. Nel 1961 interpret\u00f2 il ruolo della madre del protagonista nel film \"Vento caldo\" ma, data la scarsa attenzione della stampa nei suoi confronti, inizi\u00f2 a privilegiare il teatro. Un suo grande successo fu nella commedia \"Aren't We Wall?\" di Frederick Longsdale, interpretata nel 1985 al fianco di Rex Harrison. Rest\u00f2 attiva fino a pochi anni prima della sua morte, avvenuta nella sua residenza nell'isola di Barbados."}
{"id": "575975", "revid": "122090446", "url": "https://it.wikipedia.org/wiki?curid=575975", "title": "Passirana", "text": "Passirana (\"Passirana\" in dialetto milanese) \u00e8 una frazione del comune di Rho nella citt\u00e0 metropolitana di Milano.\nStoria.\nIl nome \"Passirana\" con suffisso \"-anus\" indicante possesso, trae origine da un gentilizio \"Passerius\", antico possidente del luogo.\nNei registri dell'estimo del Ducato di Milano del 1558 e nei successivi aggiornamenti del XVII secolo Passirana, che assume il ruolo di Comune, risulta compreso nella pieve di Nerviano. Dalle risposte ai 45 quesiti della giunta del censimento del 1751 emerge che il comune contava 399 anime, ed era amministrato dal console, al quale erano demandati compiti di polizia locale e, previa approvazione dei maggiori estimati di gestione delle affari della comunit\u00e0. Ad un cancelliere, residente in Milano, erano infine delegate la compilazione dei riparti annuali e la custodia delle scritture pubbliche prodotte dalla comunit\u00e0. A met\u00e0 del XVIII secolo il comune era direttamente sottoposto alla giurisdizione del podest\u00e0 di Milano, presso la cui banca criminale il console, tutore dell'ordine pubblico, era tenuto ogni anno a prestare l'ordinario giuramento.\nNel compartimento territoriale dello stato di Milano (editto 10 giugno 1757) il comune di Passirana risulta inserito nella pieve di Nerviano, compresa nel Ducato di Milano. Nel 1771 Passirana contava 341 abitanti. Con il successivo compartimento territoriale della Lombardia austriaca (editto 26 settembre 1786 c) il comune rimase nella pieve di Nerviano, inclusa nella provincia di Milano. In forza del nuovo compartimento territoriale per l'anno 1791, il comune di Passirana venne confermato nella pieve di Nerviano, compresa nel XXVIII \u201cdistretto censuario\u201d della provincia di Milano (Compartimento Lombardia, 1791).\nCon la legge 26 marzo 1798 di organizzazione del dipartimento del Verbano il comune di Passirana venne inserito nel distretto di Saronno. Soppresso il dipartimento del Verbano, con la successiva legge 26 settembre 1798 di ripartizione territoriale dei dipartimenti d'Olona, Alto Po, Serio e Mincio, il comune di Passirana fu trasportato nel dipartimento d'Olona, distretto di Rho. Il comune, in forza della legge 13 maggio 1801 di ripartizione territoriale della Repubblica Cisalpina, venne poi incluso nel distretto IV del dipartimento d'Olona, con capoluogo Gallarate. Con l'attivazione del compartimento territoriale del Regno d'Italia il comune di Passirana rimase nel distretto IV di Gallarate, inserito nel cantone II di Saronno: comune di III classe, contava 330 abitanti. In seguito al decreto di aggregazione e unione dei comuni del dipartimento d'Olona del 4 novembre 1809, il comune di Passirana fu soppresso ed aggregato al comune di Rho, anch'esso incluso nel cantone II del distretto IV di Gallarate, con capoluogo Saronno. Con il successivo decreto di concentrazione e unione dei comuni del dipartimento d'Olona dell'8 novembre 1811, Passirana venne disaggregata da Rho e unita al comune di Lainate, pure compreso nel distretto IV di Gallarate, cantone II di Saronno.\nCon il compartimento territoriale delle province lombarde del regno Lombardo-Veneto (notificazione 12 febbraio 1816) il ricostituito comune di Passirana venne inserito nella provincia di Milano, distretto IV di Saronno. Il comune, che aveva convocato generale, rimase nel distretto IV di Saronno anche in seguito al successivo compartimento territoriale delle province lombarde (notificazione 1\u00ba luglio 1844). Nel compartimento territoriale della Lombardia (notificazione 23 giugno 1853) il comune di Passirana risulta ancora compreso nella provincia di Milano, distretto XIV di Saronno. La sua popolazione ammontava a 716 abitanti.\nIn seguito all'unione temporanea delle province lombarde al regno di Sardegna, in base al compartimento territoriale stabilito con la legge 23 ottobre 1859, il comune di Passirana Milanese con 746 abitanti, retto da un consiglio di quindici membri e da una giunta di due membri, fu incluso nel mandamento IV di Rho, circondario IV di Gallarate, provincia di Milano. Alla costituzione nel 1861 del Regno d'Italia, il comune aveva una popolazione residente di 876 abitanti. Sino al 1864 il comune mantenne la denominazione di Passirana e successivamente a tale data assunse la denominazione di Passirana Milanese. In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio. Nel 1867 il comune risultava incluso nello stesso mandamento, circondario e provincia (Circoscrizione amministrativa 1867). Nel 1870 il comune di Passirana Milanese venne aggregato al comune di Lainate.\n\u00c8 stata frazione del comune di Lainate fino al 1928, quando divenne frazione rhodense per decreto reale.\nL'abate Giuseppe Casati col suo ultimo testamento del 1813 destin\u00f2 le case di famiglia in Passirana al ricovero gratuito, alla cure e al mantenimento degli infermi poveri dei comuni di Lainate e di Rho, in quella che poi divenne l'Opera Pia \"Ospedale Casati\": per disposizione testamentaria fu posta sotto la protezione dei Litta.\nL'ospedale Giuseppe Casati \u00e8 tuttora attivo, e al suo interno sono presenti quadri ed opere artistiche rinomate.\nGeografia fisica.\nSi trova a nord di Rho e con i suoi quasi 3.000 abitanti \u00e8 una delle principali frazioni del comune.\nPassirana \u00e8 attraversata nella parte nord ed est dal torrente Lura, corso d'acqua molto inquinato che per motivi igienici \u00e8 stato quasi completamente coperto.\nArte e cultura.\nLa parrocchia di Passirana \u00e8 dedicata a Sant'Ambrogio ad Nemus, patrono della frazione.\nDal 1584 conserva come reliquia una scheggia della croce di Ges\u00f9. Nel 2006 viene ristrutturata sotto la richiesta del defunto parroco Don Angelo Grondona.\nPassirana ha un'antica tradizione musicale sia nell'ambito bandistico sia in quello corale: le sue principali istituzioni musicali sono il \"Corpo musicale Santa Cecilia di Passirana\" e il coro parrocchiale polifonico \"Laus Deo\".\nTipica \u00e8 la festa paesana che si svolge durante la seconda domenica del mese di luglio, durante la festa si sfidano i rioni della frazione.\nI rioni sono quattro, suddivisi geograficamente: \nSport.\nFino alla sua chiusura nel 2016, L'AC Passirana era la principale squadra di calcio della frazione, iscritta alla FIGC; giocava nel campionato di Prima Categoria. Il suo colore sociale era il viola.\nSeconda squadra \u00e8 La \"Europassirana 1989\", societ\u00e0 calcistica a livello amatoriale che partecipa dalla sua fondazione, nel 1989, al campionato aziendale organizzato dal CSI di Milano. I colori sociali sono il bianco e l'azzurro.\nAll'interno dello stesso oratorio gioca anche l'Oratorio Passirana Calcio, iscritto al CSI con squadre per ragazzi dai 6 anni a salire. Scopo principale della societ\u00e0 \u00e8 permettere a tutti di giocare, divertirsi e stare insieme in allegria."}
{"id": "575977", "revid": "8911", "url": "https://it.wikipedia.org/wiki?curid=575977", "title": "Passirana Milanese", "text": ""}
{"id": "575982", "revid": "298055", "url": "https://it.wikipedia.org/wiki?curid=575982", "title": "Ra'zac", "text": ""}
{"id": "575985", "revid": "599013", "url": "https://it.wikipedia.org/wiki?curid=575985", "title": "Bsp", "text": ""}
{"id": "575991", "revid": "287204", "url": "https://it.wikipedia.org/wiki?curid=575991", "title": "Gatto mannaro", "text": "Gatto mannaro (in inglese \"werecat\" o \"were-cat\") \u00e8 una creatura immaginaria analoga al lupo mannaro (\"werewolf\"), dove al posto del lupo vengono considerate specie feline come gatti, tigri, leoni leopardi, linci, compresi quelli mitici o leggendari.\nAi gatti mannari sono talvolta attribuiti poteri o caratteristiche particolari, come la capacit\u00e0 di curarsi in fretta e con facilit\u00e0 oppure un'indole solitaria o comunque meno gregaria e pi\u00f9 indipendente rispetto ai licantropi. Nel Medioevo, in Scozia, erano ritenuti dei predatori, che si radunavano numerosi in vecchi castelli in certi periodi dell'anno.\nLa figura nelle arti.\nNarrativa\nFumetti\nCompaiono nel manga \"Hellsing\"."}
{"id": "576000", "revid": "9595", "url": "https://it.wikipedia.org/wiki?curid=576000", "title": "Arca Pedrouzo", "text": ""}
{"id": "576013", "revid": "339392", "url": "https://it.wikipedia.org/wiki?curid=576013", "title": "WCW Title", "text": ""}
{"id": "576020", "revid": "406204", "url": "https://it.wikipedia.org/wiki?curid=576020", "title": "Formule di addizione e sottrazione", "text": ""}
{"id": "576025", "revid": "767487", "url": "https://it.wikipedia.org/wiki?curid=576025", "title": "Il prescelto", "text": "Il prescelto (\"The Wicker Man\") \u00e8 un film horror del 2006 diretto da Neil LaBute.\n\u00c8 il \"remake\" di \"The Wicker Man\" di Robin Hardy (1973).\nTrama.\nL'agente Edward Malus, congedatosi dalla polizia dopo non essere riuscito a salvare una donna e sua figlia da un incidente stradale, torna al servizio quando una sua ex-fidanzata Willow lo ricontatta per aiutarla a ritrovare la figlia scomparsa da Summersisle, una piccola isola sulla costa occidentale degli Stati Uniti, dove le due vivono. Giunto nell'isola, l'uomo trover\u00e0 la societ\u00e0 matriarcale di Sorella Summersisle, dedita a riti pagani, che lo lascia perplesso e spaventato; l'incontro con Willow non \u00e8 dei migliori inizialmente poich\u00e9 lei lo aveva lasciato poco prima del matrimonio ma poi lei gli confessa che la bambina, Rowan, \u00e8 frutto della loro unione. Faticosamente, Edward riesce a trovare le tracce della figlia scomparsa arrivando anche a pensare che sia stata rapita per essere sacrificata agli dei di Summersisle. Scoprir\u00e0 invece, purtroppo troppo tardi, di essere lui stesso la vittima sacrificale designata del rito che sta per consumarsi e che la richiesta d'aiuto era tutta una manovra dell'intera comunit\u00e0 per attirarlo sull'isola. Edward \u00e8 perci\u00f2 destinato a diventare un dio dell'isola ma a costo della propria vita: verr\u00e0 messo al rogo dentro un altissimo spaventapasseri a rappresentazione della figura maschile e ad appiccare il fuoco sar\u00e0 proprio sua figlia Rowan.\nProduzione.\nNella pellicola hanno dei piccoli ruoli gli attori James Franco e Aaron Eckhart, attore feticcio del regista. Nell'originale il poliziotto era un uomo molto religioso in lotta contro un mondo dionisiaco, qua invece \u00e8 costretto a fare i conti con una comunit\u00e0 di ecologiste che schiavizzano i maschi. L'opera \u00e8 stata dedicata a Johnny Ramone, chitarrista dei Ramones, che aveva fatto conoscere a Nicolas Cage il film del 1973."}
{"id": "576027", "revid": "729019", "url": "https://it.wikipedia.org/wiki?curid=576027", "title": "The Outsiders (wrestling)", "text": "Gli Outsiders sono stati un tag team di wrestling, formato da Kevin Nash e Scott Hall.\nLa coppia si form\u00f2 nel 1996 nella World Championship Wrestling.\nIl duo fu quindi riproposto anche nella World Wrestling Federation, nella Total Nonstop Action Wrestling e nella Pro Wrestling ZERO1.\nQuando Nash e Hall passarono in WCW, nel frattempo in WWE erano stati sostituiti da due fake interpretati da Glenn Jacobs e Rick Bogner.\nStoria.\nLa storia degli Outsiders inizi\u00f2 con l'angle dell'\"invasione\" della WCW da parte di Nash e Hall, i quali avevano poco tempo prima lasciato la World Wrestling Federation.\nInsinuarono di essere ancora dipendenti della WWF e perci\u00f2 vennero definiti Outsiders; diventarono quindi la spina dorsale del New World Order, stable che i due costituirono insieme ad Hollywood Hogan.\nI due lottarono in coppia dal 1996 al 1998, anno in cui il New World Order si sciolse.\nSi riunirono nel 1999 ma la coppia fu costretta a dividersi poco tempo dopo a seguito di un infortunio di Hall.\nDurante questo periodo, mentre Nash e Hall erano campioni di coppia, Syxx o Randy Savage lottarono come campioni di coppia a causa di infortuni dei due.\nNash ed Hall tornarono in WWF nel 2002 insieme ad Hogan per riformare il New World Order. La versione WWF del nWo ebbe per\u00f2 vita breve dopo che Hogan divenne face a \"WrestleMania X8\", Nash si infortun\u00f2 e Hall venne licenziato.\nLottarono ancora insieme nella TNA tra il 2004 e l'inizio del 2005 come parte dei \"Kings of Wrestling\" senza usare il nome di \"Outsiders\", dato che questo era stato registrato come trademark dalla WWE.\nDopo molte vicissitudini, i due sono tornati a lottare insieme nella TNA verso la fine del 2007.\nNash ed Hall sono amici sin dai loro esordi nel mondo del wrestling; inoltre i due, insieme a Shawn Michaels, Sean Waltman, Justin Credible e Triple H facevano parte della Kliq, un gruppo di wrestler molto influente nel backstage della WWF che era arrivato ad avere un forte potere decisionale nell'ottica delle storyline della federazione."}
{"id": "576029", "revid": "1544245", "url": "https://it.wikipedia.org/wiki?curid=576029", "title": "Enzo Casalini", "text": "Biografia.\nNacque a Roma nel 1886 da Alessandro Casalini, ex militare che aveva partecipato alla spedizione dei Mille nonch\u00e9 membro del consiglio comunale e poi provinciale di Rovigo e in seguito senatore del Regno, e Clotilde Frascara. Combatt\u00e9 nella prima guerra mondiale, raggiungendo il grado di capitano, e alla morte del padre nel 1921 si stabil\u00ec a Rovigo per curare le attivit\u00e0 economiche di famiglia, in particolare la gestione del \"Corriere del Polesine\". Ader\u00ec fin da subito al fascismo e sfrutt\u00f2 anche il suo giornale, poi chiuso nel 1927 in favore del nuovo \"La Voce del Mattino\", in sostegno alla sua parte politica. Nel 1926 fece parte della societ\u00e0 per azioni costituita per l'acquisto de \"Il Giornale d'Italia.\"\nCarriera politica.\nMilit\u00f2 da subito nel Partito Nazionale Fascista, diventando uno dei maggiori esponenti del fascismo polesano, e fu Console generale nella Milizia Volontaria per la Sicurezza Nazionale nonch\u00e9 Segretario provinciale dei Fasci del Polesine. Risult\u00f2 a capo della spedizione che uccise Luigi Masin, cassiere della Lega dei braccianti e dei contadini, nonch\u00e9 nei raid di danneggiamento dei circoli socialisti di Boara Polesine e Granzette.\nNel 1924 fu eletto alla Camera dei deputati (poi divenuta Camera dei fasci e delle corporazioni) nella XXVII legislatura e rimase in carica anche per le successive tre legislature fino al 2 agosto 1943.Quattro anni dopo fu nominato Sottosegretario al Ministero delle finanze nel governo Mussolini, con la nomina a Ministro di Antonio Mosconi, e nello stesso periodo assunse la presidenza della Cassa di Risparmio di Rovigo che traghett\u00f2 verso la fusione con la Cassa di Risparmio di Padova nella Cassa di Risparmio di Padova e Rovigo (poi confluita in Cassa di Risparmio del Veneto). Durante la Grande depressione agevol\u00f2 la fusione dei piccoli istituti di credito operanti in provincia di Rovigo che confluirono nella sua banca.\nNel corso del 1930, alla morte di Michele Bianchi, gli fu offerto di succedergli nella carica di quadrumviro del fascismo ma rifiut\u00f2. Due anni dopo termin\u00f2 il suo mandato di Sottosegretario. Nel 1934 \"La Voce del Mattino\" cess\u00f2 le pubblicazioni. In un periodo imprecisato ha svolto anche il ruolo di commissario di Agea, societ\u00e0 municipalizzata del governatorato di Roma per l'erogazione dell'energia elettrica e del servizio idrico.\nMor\u00ec a Rovigo nel 1963."}
{"id": "576033", "revid": "29863", "url": "https://it.wikipedia.org/wiki?curid=576033", "title": "Sarangui", "text": ""}
{"id": "576034", "revid": "380654", "url": "https://it.wikipedia.org/wiki?curid=576034", "title": "Armageddon (WWE)", "text": "Armageddon \u00e8 stato un evento in pay-per-view a cadenza annuale prodotto dalla World Wrestling Federation/Entertainment. Realizzato per la prima volta nel dicembre del 1999, ponendosi come ultimo pay-per-view dell'anno. Da quando \u00e8 stato creato, \"Armageddon\" si \u00e8 svolto regolarmente ogni anno, tranne nel 2001, a causa degli attentati dell'11 settembre, che spinsero la WWE a non realizzarlo, considerando il nome dell'evento un riferimento troppo esplicito alla guerra; nell'occasione fu sostituito da \"Vengeance\".\nDal 2004 al 2006, a seguito della \"Brand Extension\", \u00e8 stato un'esclusiva del roster \"SmackDown!\" (mentre nel 2003 era stato un'esclusiva del roster di \"Raw\").\nDal 2002, la sigla \u00e8 stata \"The End\", che apparve per la prima volta nel terzo disco della raccolta \"WWE Anthology\". La canzone era stata composta da Jim Johnston. La traccia, \u00e8 stata pi\u00f9 volte modificata e remixata, per non rendere ogni anno del tutto uguali le sigle dell'evento. Ne \u00e8 stata fatta pure una versione estesa pi\u00f9 lunga dell'originale, disponibile per l'acquisto su WWE.com.\nDal 2009 \u00e8 stato sostituito da \"\"."}
{"id": "576035", "revid": "729019", "url": "https://it.wikipedia.org/wiki?curid=576035", "title": "Luftschiffbau Zeppelin", "text": "La Luftschiffbau Zeppelin GmbH \u00e8 una azienda tedesca, fondata nel 1908 da Ferdinand Graf von Zeppelin, per produrre dirigibili.\nLa Zeppelin GmbH \u00e8 oggi un gruppo industriale internazionale, attivo soprattutto nella costruzione di macchinari per l'edilizia.\nStoria.\nNel 1908 dopo la Zeppelinspende des deutschen Volkes viene creata la Fondazione Zeppelin e fondata la \"Luftschiffbau Zeppelin GmbH\" con un capitale di 6.096.555 marchi. Il direttore era Alfred Colsman. Ludwig D\u00fcrr diventa direttore tecnico l'8 luglio 1913.\nNel 1909 nasce la \"Carbonium GmbH\". Doveva fornire l'idrogeno per i dirigibili; and\u00f2 distrutta il 19 luglio 1910 e fu sostituita dal 1914 da un'altra fabbrica di idrogeno tuttora attiva. \nIl conte Zeppelin e Karl Maybach fondarono a Bissingen/Enz, il 23 marzo 1909, la \"Luftfahrzeug-Motorenbau GmbH\", per la produzione di motori per dirigibili; trasferita a Friedrichshafen nel 1912 e rinominata dapprima \"Motorenbau GmbH Friedrichshafen\", poi, dal maggio 1918, Maybach-Motorenbau GmbH. Costru\u00ec tutti i motori degli zeppelin fino all'LZ 127. Attiva tutt'oggi sotto il nome MTU Friedrichshafen.\nIl 16 novembre 1909: fondazione della DELAG, prima compagnia aerea del mondo. Compr\u00f2 \u00e8 utilizz\u00f2 la maggior parte dei dirigibili civili prodotti dalla \"Luftschiffbau Zeppelin GmbH\".\nNel 1912 Fondazione della \"Flugzeugwerke Friedrichshafen GmbH\" ad opera di Theodor Kober, che gi\u00e0 dal 1908 produceva idrovolanti per conto di Zeppelin.\nNel 1914 un collaboratore di Zeppelin, Claude Dornier, entrato nella ditta nel 1910, fonda la \"Dornier Metallbauten GmbH\", per costruire, su incarico del conte Zeppelin, gondole interamente di metallo per i dirigibili. Nel 1915 fu fondata la \"Zahnradfabrik GmbH\" per costruire le componenti atte alla motorizzazione degli Zeppelin. Divenne nel 1921 la \"Zahnradfabrik Friedrichshafen AG\", oggi \"ZF Friedrichshafen\".\nNel 1917 Hanns Klemm fece domanda come statico e costruttore di strutture in acciaio, sotto la direzione di Claude Dornier, e divenne, anche se solo per breve tempo, capo di dipartimento di ricerca, iniziando la sua carriera nel mondo del volo. Fino alla prima guerra mondiale l'azienda aveva completato 21 esemplari di Zeppelin (dall'LZ\u00a05 al LZ\u00a025). Alcuni andarono alla DELAG, altri alle forze armate tedesche.\nSorsero inoltre nello stesso periodo una serie di altre aziende e compagnie, come per esempio la Zeppelin Wohlfahrt GmbH.\nPrima guerra mondiale.\nLa Luftschiffbau Zeppelin GmbH costru\u00ec zeppelin da guerra in numero progressivo dal LZ\u00a026 al LZ 114 in diversi luoghi della Germania.\nIn quel periodo Friedrichshafen si svilupp\u00f2 come centro produttivo di armamenti, non ultima per importanza era la produzione di aeroplani. Nel 1918 circa 4000 operai lavoravano alla costruzione degli zeppelin.\nTra le guerre.\nDopo la fine della prima guerra mondiale, il numero degli zeppelin croll\u00f2. La costruzione di dirigibili in Germania fu proibita dal trattato di Versailles, ed i dirigibili sopravvissuti dovettero essere consegnati in mano alleata. Molti dirigibili furono smontati.\nNel 1919 fu costruito un nuovo dirigibile.\nIl pi\u00f9 piccolo Zeppelin mai costruito in quell'epoca, l'LZ 120 \"Bodensee\", decoll\u00f2 nell'agosto del 1919 per la prima volta. Dopo una stagione il dirigibile dovette essere riparato. Non se la passava meglio la nave sorella, l'LZ 121 Nordstern. Fabbricata nel 1920 avrebbe compiuto solo un breve viaggio di prova sul Bodensee, per finire spedito in Francia nel 1921, nell'ambito delle riparazioni di guerra.\nNel 1921 fu fondata la Aero-Union AG. Azionisti erano la AEG e la Hapag per il 40%, e la Luftschiffbau Zeppelin GmbH con un 20%.\nNel biennio 1922-1923 giunse la commessa per la costruzione di un grande dirigibile. Lo LZ 126 fu costruito per la marina degli USA e fu ribattezzato ZR-3 USS \"Los Angeles\".\nIl dirigibile LZ 127 \"Graf Zeppelin\" fu costruito per la DELAG dopo la fine delle limitazioni.\nIl dirigibile, battezzato con il nome del fondatore dell'azienda, sar\u00e0 uno dei pi\u00f9 noti dirigibili tedeschi di tutti i tempi e pioniere dei voli di linea transatlantici.\nSar\u00e0 l'ultimo dirigibile che la DELAG acquister\u00e0 dalla Luftschiffbau Zeppelin GmbH.\nNel 1928 ricevette dalla Good Year Zeppelin Corporation, nella quale la tedesca Luftschiffbau Zeppelin GmbH aveva una partecipazione per i due terzi, la commessa per la costruzione di due grandi dirigibili, lo USS \"Akron\" e lo USS \"Macon\" per un valore di otto milioni di dollari. Entrambi i dirigibili furono usati dalla marina statunitense come portaerei volanti.\nLa Deutsche Zeppelin Reederei fu fondata nel 1935 con partecipazione statale del Reich tedesco. Doveva fornire l'LZ 129 \"Hindenburg\".\nLa nave sorella dell\u2019\"Hindenburg\", l'LZ 130 \"Graf Zeppelin II\" fu costruito nel 1938 e fu l'ultimo dirigibile prodotto fino ad oggi. Furono i due pi\u00f9 grandi dirigibili mai costruiti.\nSeconda guerra mondiale.\nDurante la seconda guerra mondiale Friedrichshafen divenne uno dei pi\u00f9 importanti centri per la produzione di armamenti del Terzo Reich. La \"Luftschiffbau Zeppelin GmbH\" produsse impianti Radar, bussole, paracadute parti di aeroplano e di missile (in particolare i V2). Qui si trovava uno dei lager esterni facenti capo al campo di concentramento di Dachau, (denominato KZ Friedrichshafen), dove i prigionieri venivano costretti a lavorare per la Zeppelin.\nNel 1944 gli impianti presso Friedrichshafen saranno bombardati dagli Alleati.\nDopo la seconda guerra mondiale.\nDopo la fine della guerra ci fu un'interruzione nella produzione di dirigibili, tuttavia l'azienda si svilupp\u00f2 in quello che sarebbe divenuto il Gruppo Zeppelin.\nSotto la gestione Zeppelin verranno costruite macchine per l'edilizia, che faranno conoscere il gruppo a livello mondiale.\nUn ulteriore componente del gruppo Zeppelin sorse con la privatizzazione della Zeppelin Metallwerke GmbH, che oggi lavora con il nome\nZeppelin Mobile Systeme GmbH.\nSi occupa della realizzazione di container a costruzione rapida. Questi ripari in alluminio multiuso, trovano applicazione in campo militare e negli ospedali da campo."}
{"id": "576037", "revid": "1632387", "url": "https://it.wikipedia.org/wiki?curid=576037", "title": "Voucher", "text": "I voucher (dall'inglese \"[to] vouch\": attestare, garantire; pronuncia italianizzata: \"v\u00e0ucer\") sono documenti emessi da agenzie di viaggio ai propri clienti, come conferma del diritto a godere, nel loro viaggio, di specifici servizi, in essi indicati e gi\u00e0 pagati in precedenza all'agenzia stessa.\nCaratteristiche.\nI voucher sono:\nL'agenzia che emette il voucher prende il nome di agenzia emittente, chi presta il servizio prende il nome di onorante, perch\u00e9 deve onorare un impegno preso, cio\u00e8 la prenotazione.\nRelativamente alla prestazione di servizi alberghieri vengono emessi dei voucher che, per le particolari caratteristiche di utilizzazione, vengono definiti \"anomali\", e cio\u00e8:\nCiclo di validit\u00e0 del voucher.\nIl voucher ha un suo ciclo di validit\u00e0 che comprende quattro fasi:\nLa fase di emissione prevede le seguenti operazioni:\nLa fase di onoramento consiste nella prestazione, da parte del fornitore, dei servizi indicati nel voucher; in questo caso si parla di onoramento diretto. L'onoramento indiretto, invece, consiste nella sostituzione di un titolo con altri titoli che poi daranno diritto ad una prestazione diretta di servizi da parte di altri fornitori.\nLa fase di presentazione al pagamento si ha quando il fornitore (o corrispondente) che ha onorato il voucher richiede all'agenzia emittente l'importo di propria spettanza.\nLa fase di pagamento si ha quando l'ufficio incaricato del pagamento, ricevuta la fattura e compiuti i relativi controlli del voucher, invia un assegno o effettua un bonifico a mezzo banca in favore del fornitore.\nLe varie fasi del ciclo di validit\u00e0 del voucher non seguono sempre lo stesso ordine; a volte l'onoramento pu\u00f2 essere successivo al pagamento. \nL'emittente \u00e8 obbligato ad accettare e liquidare su richiesta voucher emessi, che hanno quindi hanno un corso legale. Essendo titoli nominativi e non cedibili a terzi, non sono un caso di moneta a termine.\nVoucher speciali.\nEsistono particolari tipi di voucher che si differenziano per caratteristiche, emissione e uso.\nTra questi particolari strumenti di pagamento ritroviamo:\nFull credit.\nLa traduzione italiana di queste due parole inglesi \u00e8 \"pieno credito\".\nIl \"full credit\" \u00e8 un voucher emesso in favore di clienti abituali, aventi una cospicua capacit\u00e0 patrimoniale. Viene emesso per servizi di cui non si \u00e8 in grado di sapere in anticipo l'ammontare della spesa. Solitamente viene intestato ad un'agenzia di viaggi corrispondente (spesso estera) presso la quale il turista-cliente in questione potrebbe avere, ad esempio, la possibilit\u00e0 di ricevere il denaro di cui necessita evitando cos\u00ec di portare con s\u00e9 notevoli somme con tutte le conseguenze del caso.\nSe il voucher viene emesso per servizi da prestare all'estero il suo ammontare \u00e8 limitato da restrizioni valutarie.\nM.P.D..\n\"Multiple Purpose Document\" corrisponde all'italiano \"buono per servizi diversi\".\nL'M.P.D. \u00e8 un voucher riservato ai soli vettori aerei e alle agenzie abilitate alla vendita della biglietteria internazionale; viene distribuito dalla International Air Transport Association.\nIl titolo viene intestato al passeggero, viene emesso per la prestazione di servizi inerenti al trasporto aereo o di superficie, di servizi turistici a terra di \"inclusive tour\", per la locazione di autovetture, per sistemazioni alberghiere e non per il trasferimento di denaro.\nA differenza dei normali voucher non \u00e8 l'agenzia emittente responsabile del pagamento al fornitore dei servizi descritti, ma il vettore aereo: infatti l'agenzia emittente trasferisce la somma al vettore dopo aver trattenuto le provvigioni; sar\u00e0 lo stesso vettore ad accreditare l'importo ai fornitori di servizi.\nGuaranteed voucher.\nCorrisponde all'italiano \"voucher garantito\". Rappresenta uno strumento per lo snellimento del lavoro delle agenzie di viaggi consociate.\nQuesto speciale tipo di voucher \u00e8, per i fornitori di servizi, un'alternativa al denaro liquido. Offre la certezza da parte dei fornitori, agenti di viaggio e ai loro clienti che i servizi indicati nel titolo saranno prestati in quanto sono assicurati dalla Citicorp Diners Club, una delle pi\u00f9 grandi istituzioni finanziarie, la quale effettuer\u00e0 rapidamente il pagamento dei servizi occupandosi anche della liquidazione delle provvigioni agli agenti di viaggi.\nDi conseguenza gli albergatori non avranno pi\u00f9 bisogno di chiedere depositi; le agenzie consociate non avranno pi\u00f9 bisogno di effettuare depositi o cauzioni, pagamenti di anticipi per prenotazione di servizi e reclamare le provvigioni.\nUlteriori vantaggi per le agenzie sono le minori spese amministrative e il calcolato del tasso cambiario della valuta. Quest'ultimo, in caso di servizi da prestare all'estero, verr\u00e0 calcolato alla data del giorno dell'emissione del voucher evitando cos\u00ec le oscillazioni valutarie.\nOpen voucher.\nAlcune catene alberghiere e localit\u00e0 hanno ideato l\"'open voucher\" per favorire clienti che necessitano di una data libert\u00e0 nella costituzione del viaggio o che soggiornano in un certo posto fin quando non trovano un nuovo interesse altrove.\nIn questo modo il cliente pu\u00f2 muoversi in un paese avendo gi\u00e0 pagato i servizi ricettivi ma riservandosi di prenotare di volta in volta il soggiorno nella localit\u00e0 e nella struttura che preferisce.\nL'open voucher pu\u00f2 essere emesso per tutti gli alberghi di una catena e quindi il cliente pu\u00f2 essere attratto da diverse opportunit\u00e0 in tutto il mondo.\nVoucher dell'INPS per lavoro accessorio.\nIn Italia i datori di lavoro occasionale possono utilizzare i voucher corrispondendo in tal modo ai prestatori occasionali la retribuzione e contemporaneamente versando i contributi previdenziali e assicurativi all'INPS e all'INAIL. Formalmente lo strumento si chiama buono lavoro.\nNegli anni la legislazione \u00e8 cambiata diverse volte e il tradizionale ambito di utilizzo del voucher (lavoro domestico, agricoltura, ecc.) \u00e8 stato esteso a qualsiasi settore, seppur con varie limitazioni in termini di importo massimo annuo."}
{"id": "576039", "revid": "767487", "url": "https://it.wikipedia.org/wiki?curid=576039", "title": "Johann Werner", "text": "Biografia.\nIn cartografia, raffin\u00f2 e divulg\u00f2 la \"proiezione di Werner\", una proiezione conica dalla caratteristica forma a cuore, gi\u00e0 precedentemente sviluppata da Johannes Stabius (detto Stab) a Vienna intorno al 1500. Dopo che nel 1514 Werner la incluse nel libro \"Nova translatio primi libri geographiaae C. Ptolemaei\", la \"proiezione di Werner\" fu ampiamente usata per le mappe del globo e per molte mappe continentali per tutto il XVI e XVII secolo. Fu utilizzata da Mercatore, Oronce Fine, e Abraham Ortelius alla fine del XVI per le mappe dell'Asia e dell'Africa. Durante il XVIII secolo, la proiezione fu soppiantata dalla \"proiezione di Bonne\". Oggigiorno la \"proiezione di Werner\" trova impiego solo per scopi dimostrativi e divulgativi.\nIn campo matematico, lasci\u00f2 un contributo in trigonometria con le formule di prostaferesi e le formule di Werner. Queste ultime svolgono un ruolo chiave nell'algoritmo di prostaferesi, un metodo per semplificare il calcolo manuale delle moltiplicazioni.\nCollabor\u00f2 con Johannes Stabius alla realizzazione dell'orologio a meridiana solare che si pu\u00f2 ammirare sulla chiesa di San Lorenzo a Norimberga."}
{"id": "576040", "revid": "1573940", "url": "https://it.wikipedia.org/wiki?curid=576040", "title": "Chiesa della Madonna della Sanit\u00e0", "text": "La chiesa della Madonna della Sanit\u00e0 \u00e8 una cappella di Alatri, situata nella zona di Colleprata.\nRisale al XIII secolo, anche se viene citata per la prima volta il 21 maggio 1484, negli atti di un notaio locale.\nDescrizione.\nLa chiesa \u00e8 decorata da un ciclo di affreschi: tre di questi, due dittici e una figura, sono opera del Maestro della Madonna di Alvito, e si trovano sulle pareti laterali: un \"Cristo in piet\u00e0 con San Sebastiano\", un \"Cristo in piet\u00e0 con Maria Maddalena\" ed un \"San Sebastiano\", tutti databili al periodo successivo al 1460, ma che testimoniano differenti gradi di maturit\u00e0 artistica del Maestro.\nAltri due affreschi sono pi\u00f9 recenti: la cosiddetta \"Madonna idropica\" collocata in una nicchia ad arco in prossimit\u00e0 dell'altare, e una \"Madonna col Bambino\" fatta dipingere nell'Ottocento dal vescovo Adriano Giampedi ad imitazione di una \"Madonna della Pace\" che si trova a Roma. \nLa chiesa \u00e8 stata recentemente ristrutturata ad opera dei fedeli e ne sono state messe in luce le pareti policromatiche dai colori settecenteschi."}
{"id": "576042", "revid": "62748", "url": "https://it.wikipedia.org/wiki?curid=576042", "title": "Festival pop di Villa Pamphili", "text": "Il Festival pop di Villa Pamphili fu un festival di musica pop che si svolse nella villa Pamphili di Roma per due edizioni, all'inizio degli anni settanta.\nEdizioni.\n1972.\nIl Festival si svolse nel parco romano tra il 25 e il 27 maggio. Gli spettatori furono almeno centomila (fonte Fabrizio Zampa de \"Il Messaggero\"). Non mancarono alcune polemiche soprattutto da parte dell'Osservatore Romano (che defin\u00ec il pubblico \u00abagglomerato di ambigue carovane di ragazzi e ragazze\u00bb) e di diversi cittadini esasperati dal traffico e dal rumore. Questi i partecipanti italiani: Banco del Mutuo Soccorso, The Trip, Toad, Osanna, Garybaldi, Quella Vecchia Locanda, Fholks, Il Punto, Blue Morning, Aum Kaivalya, Richard Benson, Raccomandata Ricevuta di Ritorno, Cammello Buck, Osage Tribe, Procession e la rivelazione dei Semiramis. Ospiti stranieri: Van Der Graaf Generator, Hawkwind, Hookfoot.\n1974.\nAll'edizione del festival del 1974 parteciparono: Il Volo, Perigeo, Alberomotore, Biglietto per l'Inferno, Stradaperta, Quella Vecchia Locanda, Kaleidon, Richard Benson, Joule ed i Bauhaus, vincitori del premio. Ospiti stranieri: Amazing Blondel, Soft Machine e Stomu Yamashta."}
{"id": "576044", "revid": "75893", "url": "https://it.wikipedia.org/wiki?curid=576044", "title": "Araucano", "text": ""}
{"id": "576045", "revid": "1782831", "url": "https://it.wikipedia.org/wiki?curid=576045", "title": "Personaggi di Neverwinter Nights", "text": "Questa \u00e8 una lista di personaggi non giocanti degni di nota del videogioco di ruolo \"Neverwinter Nights\" e delle sue espansioni ufficiali, ' e '.\nAribeth de Tylmarande.\nAribeth de Tylmarande \u00e8 uno dei personaggi di \"Neverwinter Nights\", ed \u00e8 un'elfa paladina di Tyr, il Dio Cieco della Giustizia. Lady Aribeth \u00e8 uno dei primi personaggi di cui il giocatore sente parlare. Nel filmato introduttivo, si dice che Lady Aribeth \u00e8 stata scelta dal Signore della Citt\u00e0 di Neverwinter, Nasher Alagondar, come campionessa cittadina durante i problemi causati dalla Morte Gemente. L'elfa d\u00e0 al giocatore la sua prima missione nel Prologo, nel Capitolo 1 e nel Capitolo 2. Prima che il Capitolo 2 inizi, il suo pretendente, Fenthick Moss, viene dichiarato colpevole di avere legami con un culto segreto, di cui l'amico Desther fa parte, e per questo impiccato. Dopo questo evento, Aribeth non \u00e8 pi\u00f9 la stessa (il suo allineamento passa da Buono a Malvagio). Durante il Capitolo 2, il giocatore pu\u00f2 venire a conoscenza di molte informazioni riguardo al passato e all'attuale condizione di Lady Aribeth; con la persuasione, l'elfa gli confider\u00e0 che un tempo conduceva una vita di cacciatrice vendicativa finch\u00e9 Tyr non le \u00e8 apparso in una visione. I personaggi maschili di livello 10 o superiore possono accedere ad una romantica \"mini-quest\" con Lady Aribeth, che culminer\u00e0 con il recupero del suo anello. Alla fine del Capitolo 2, Aribeth scompare nella citt\u00e0 di Luskan. Leggendo i suoi diari abbandonati, si scopre che, una volta scomparso il dolore per la perdita dell'amato, si \u00e8 alleata con il nemico, Maugrim Korothir. Alla fine del gioco, il giocatore dovr\u00e0 combattere contro Lady Aribeth e scegliere cosa farne di lei: ucciderla o lasciarla vivere affinch\u00e9 si redima. Successivamente si scoprir\u00e0, dai diari di Maugrim, che la sua compagna induceva terribili incubi nella mente di Aribeth durante il sonno, convertendola gradualmente alla propria causa e sostenendola nella sua sete di vendetta.\nNell'espansione \"Hordes of the Underdark\" si scopre che Aribeth \u00e8 morta. Secondo le testimonianze di alcuni mercenari (Sharwyn, Daelan Red Tiger, Tomi Undergallows e Linu La'ernal), Aribeth \u00e8 tragicamente deceduta in seguito alla sconfitta di Morag, anche se i dettagli sono sconosciuti. Viene rivelato inoltre che l'Eroe di Neverwinter (il personaggio principale di \"Neverwinter Nights\") ha perso il favore di Lord Nasher Alagondar; l'uomo ha seguito il consiglio sfavorevole di alcuni revisionisti che hanno studiato il ruolo dell'Eroe durante i fatti di \"Neverwinter Nights\". Si dice che Aribeth abbia subito una morte violenta, anche se i ricordi sono spesso nebulosi: presumibilmente, l'Eroe ha tentato di difendere Aribeth durante il processo che si \u00e8 tenuto dopo l'uccisione di Morag. L'Eroe \u00e8 stato pesantemente sconfitto, dal momento che molti cittadini di Neverwinter (ma anche oltre) hanno chiesto l'esecuzione di Aribeth. Lord Nasher ha acconsentito, al costo di dover perdere l'amicizia dell'Eroe, di cui non si \u00e8 saputo pi\u00f9 nulla. \nLady Aribeth ricompare come fantasma nell'ottavo dei Nove Inferi di Baator, Cania. Dopo che il giocatore l'ha persuasa a dedicarsi o ad essere Legale Buona o Caotico Malvagia, si unir\u00e0 a lui. Aribeth \u00e8 una delle possibili storie d'amore per personaggi maschili dell'espansione. \nAarin Gend.\nAarin Gend \u00e8 una spia di Lord Nasher e, formalmente, uno schiavo. Attualmente \u00e8 un prigioniero; rispetta la sua condanna lavorando a Neverwinter, dopo essere stato arrestato per aver avuto contatti con un gruppo di feroci pirati. Aarin Gend ha una reputazione di assassino dopo aver vendicato la morte della madre uccidendo il suo padrone, ma l'uomo si vergogna di quello che ha fatto. I personaggi di sesso femminile potrebbero avere una storia d'amore con Aarin Gend.\nBoddyknock Glinckle.\nBoddyknock Glinckle \u00e8 uno gnomo stregone di Lantan, una grande isola di inventori.\nPu\u00f2 essere assunto dal giocatore come compagno nel gioco base. \nGrimgnaw.\nGrimgnaw \u00e8 un nano monaco membro dell'ordine monastico dei \"Monks of the Long Death\". \u00c8 originario dello stesso clan di Bruenor Battlehammer, il re di Mithral Hall. Grimgnaw ha un profondo e morboso fascino nei confronti della morte e dei moribondi.\nPu\u00f2 essere assunto dal giocatore come compagno nel gioco base. Appare in \"Hordes of the Underdark\" come un nemico che il giocatore deve affrontare. \nLinu La'neral.\nLinu La'neral \u00e8 un'elfa chierico della divinit\u00e0 elfica Sehanine Moonbow che spesso causa incidenti al suo passaggio. Ha una ingenua visione del mondo, ma piace a molti giocatori per il suo costante positivismo e la sua bont\u00e0 nei confronti del giocatore e degli altri. Appare sia nella campagna originale (con la possibilit\u00e0 di avere facilmente una storia d'amore con il personaggio principale) che nel primo capitolo di \"Hordes of the Underdark\" (dove si dimostra particolarmente attaccata al personaggio).\nXanos Messarmos.\nXanos Messarmos \u00e8 un mezzorco barbaro/stregone, abbastanza intelligente ma egoista e incline all'ira. \u00c8 arrogante, ma prende sempre posizione chiaramente e fa ironiche e divertenti battute sulla gente. \u00c8 un possibile compagno in Shadows of Undrentide e, anche se \u00e8 piuttosto difficile, \u00e8 possibile avere una storia d'amore con lui se si \u00e8 un personaggio femminile con alto Carisma."}
{"id": "576047", "revid": "1480390", "url": "https://it.wikipedia.org/wiki?curid=576047", "title": "Chiesa di San Bernardino (Ivrea)", "text": "La chiesa quattrocentesca di San Bernardino in Ivrea, situata nell'area decentrata eporediese che ospita gli edifici industriali della Olivetti in via Jervis, 380, rappresenta un'attrattiva di notevolissimo interesse artistico, in virt\u00f9 del grande tramezzo interno affrescato con le \"Storie della vita e passione di Cristo\" da Giovanni Martino Spanzotti tra il 1485 ed il 1490 ca. \nStoria.\nLa chiesa, nella sua prima struttura, fu edificata tra il settembre del 1455 ed il gennaio del 1457 assieme al convento destinato all'ordine francescano dei frati minori osservanti. La grande devozione popolare nei confronti della figura di san Bernardino (che si suppone transitato ad Ivrea nel 1418) aveva convinto le autorit\u00e0 religiose ad appoggiare il progetto di costruzione del convento, che fu inaugurato con grande fasto alla presenza del vescovo di Ivrea, Giovanni Parella di San Martino, e del vicario francescano della provincia di Milano.\nLa prima chiesa era a pianta quadrangolare con volte ogivali a crociera, tipiche dell'architettura gotica; assieme al convento (comprendente due chiostri, le celle del dormitorio, il refettorio ed i laboratori) costituisce un esempio delle soluzioni architettoniche che furono care ai frati minori.\nLa chiesa era stata pensata soprattutto per i frati del convento, ma il grande afflusso dall'esterno di fedeli che prendevano parte alle cerimonie religiose, rese ben presto insufficienti gli spazi ad essi riservati.\nNel 1465 ebbero luogo i lavori di ampliamento, con la costruzione di una navata con accesso al pubblico, divisa dalla chiesa primitiva da un tramezzo con tre arcate. Nello spazio tra il tramezzo e quella che era la facciata della prima chiesa vennero voltate due cappelle; al di sopra della cappella a sud si costru\u00ec un matroneo, e una porticina (ancora visibile) dava accesso diretto ad una delle maniche del convento. L\u2019intera chiesa primitiva (riservata ai frati) venne ad avere funzione di coro. L'ampliamento del 1465 comprendeva anche la costruzione, sul lato nord, di due cappelle laterali (andate poi distrutte come molte parti del convento).\nL'anno dopo Amedeo IX di Savoia prese il monastero sotto la sua protezione; protezione che continu\u00f2 dopo la sua morte del 1472 ad opera di sua moglie Iolanda di Valois.\nLe fortune del monastero andarono decadendo gi\u00e0 verso la fine del XVI secolo, anche a causa della rivalit\u00e0 con la famiglia, pur essa francescana, dei frati minori riformati, che subentr\u00f2 nella gestione del convento a partire dal 1612, senza tuttavia arrestarne il declino. \nNel Settecento la chiesa ed il convento subirono un ulteriore degrado a causa delle successive occupazioni militari, sino alla conquista napoleonica ed alla abolizione delle propriet\u00e0 ecclesiastiche. La chiesa, ormai sconsacrata, venne utilizzata per anni come deposito agricolo.\nCamillo Olivetti acquist\u00f2 il complesso (posto nelle immediate vicinanze della sua fabbrica di macchine per scrivere) nel 1910 ed avvi\u00f2 un suo primo recupero, trasformandolo in sua abitazione. Egli fece anche rimuovere il soppalco costruito a ridosso della parete spanzottiana.\nFu poi Adriano Olivetti che realizz\u00f2, tra il 1955 ed il 1958, un pi\u00f9 importante progetto di riqualificazione dell'area, destinandola a sede dei servizi sociali ed delle attivit\u00e0 dopolavoristiche per i dipendenti aziendali.\nGli affreschi di Spanzotti, restaurati nello stesso periodo sotto la guida di Noemi Gabrielli, trovarono la loro giusta celebrazione critica in un saggio di Giovanni Testori, che operava in quel tempo ad Ivrea presso i servizi culturali della Olivetti.\n\u00c8 merito dell'azienda di Ivrea aver garantito la successiva manutenzione del complesso, pur con alcuni improvvidi interventi di utilizzo industriale dell'area attigua alla chiesa.\nDescrizione.\nGli affreschi.\nBen poco si sa degli affreschi che ornano il presbiterio, i pi\u00f9 antichi dei quali realizzati probabilmente a ridosso della sua edificazione (1457)\nNelle due cappelle poste in corrispondenza agli archi laterali del tramezzo troviamo dipinte rispettivamente una \"Crocifissione\" ed una \"Madonna col Bambino, Sante e Santi\" realizzati attorno al 1470 da ignoti artisti di provenienza lombarda che si attardano su moduli gotici (per la \"Madonna col Bambino\" si \u00e8 avanzata dubitativamente un'attribuzione a Cristoforo de' Moretti).\nIl tramezzo spanzottiano.\nI tramezzi affrescati che ancor oggi si possono vedere in Piemonte e Lombardia e Cantone Ticino sono dovuti alla committenza dell'Ordine dei Frati Minori Osservanti: essi ubbidiscono ad un programma iconografico ben preciso che doveva servire per dare enfasi alle predicazioni che si tenevano nella chiesa, particolarmente nel periodo dell'Avvento e nella Settimana Santa. \nQuello affrescato da Giovanni Martino Spanzotti ad Ivrea \u00e8 uno dei pi\u00f9 antichi tra quelli superstiti, realizzato non molti anni dopo quelli che vengono ritenuti i primi esempi del genere (oggi scomparsi), vale a dire quello della chiesa di San Giacomo della Vernavola a Pavia (con affreschi di Vincenzo Foppa, di Bonifacio Bembo ed altri) e quello della vecchia chiesa di Sant\u2019Angelo a Milano (con affreschi attribuiti al Foppa).La committenza affidata allo Spanzotti sottolinea il suo debito stilistico verso il Foppa, che gi\u00e0 Roberto Longhi (storico dell'arte) aveva puntualmente sottolineato.\nL'interesse artistico della chiesa si concentra sul grande tramezzo affrescato dallo Spanzotti in due intervalli di tempo tra il 1485 ed il 1490 ca. Vi \u00e8 narrata la \"Storia della Vita e della Passione di Cristo\" in venti scene (ognuna dalle dimensioni di 1,5 x 1,5 metri), pi\u00f9 una grande Crocifissione avente una misura quadrupla rispetto alle altre.\nLe scene che si leggono in successione sono \u2013 nel registro superiore \u2013 l'\u00a0\"Annunciazione\", la \"Nativit\u00e0\", l\"Adorazione dei Magi\", la \"Fuga in Egitto\", la \"Disputa tra i dottori\", il \"Battesimo\", la \"Resurrezione di Lazzaro\" e l\"Entrata in Gerusalemme\"; nel registro di mezzo troviamo l\"Ultima Cena\", la \"Lavanda dei piedi\", la \"Preghiera nell'orto degli Ulivi\", la \"Cattura di Ges\u00f9\", \"Ges\u00f9 davanti ad Anna\", \"Ges\u00f9 davanti a Caifa\"; nel registro inferiore troviamo infine le scene della \"Flagellazione\", l\"Ecce Homo\", la \"Salita al Calvario\", la \"Deposizione\" e la \"Resurrezione\".La grande e drammatica scena della \"Crocifissione\", che colpisce l'attenzione del visitatore appena entrato in chiesa, rappresenta il fulcro patetico dell'intero ciclo.\nNei pilastri sottostanti troviamo raffigurata una immagine di \"San Bernardino\" ed un \"Cristo in Piet\u00e0\", mentre ai lati degli archi, troviamo una \"Cacciata dall'Eden\" e scene del \"Giudizio Universale\". \nIl ciclo sul \"tramezzo\" della chiesa francescana d'Ivrea riflette non solo la esigenza pedagogica del committente di disporre, per l'ascolto delle prediche, di una \"biblia pauperum\" capace di tradurre le scritture in immagini, ma esprime soprattutto i tratti peculiari della devozionalit\u00e0 dei frati osservanti che punta a restituire una genuina carica umana al racconto evangelico. Spanzotti si dimostra capace di interpretare in modo esemplare il desiderio del committente, sviluppando una poetica nuova in grado di conferire al racconto la verit\u00e0 e la nobilt\u00e0 dell'esperienza umana che \u00e8 propria degli umili.\nNel suo saggio sugli affreschi di San Bernardino, Giovanni Testori osserva:\nI colori ormai sbiaditi dal tempo e dalle ingiurie subite, non impediscono allo spettatore di apprezzare la qualit\u00e0 tecnica dei dipinti e la grande capacit\u00e0 dell'artista nel cogliere la diversa luce degli ambienti e delle ore del giorno. \nTra le molteplici qualit\u00e0 artistiche che il saggio di Testori sottolinea deve, quanto meno, essere menzionata la scena notturna della \"Cattura di Cristo\", con quel \u00ab...fondersi inestricabile di ombre, figure, mani, lance, corazze e visi...\u00bb che anticipa di oltre un secolo il Caravaggio. Di particolare drammaticit\u00e0, all'interno della scena della Crocifissione\u201d, \u00e8 l'accorre disperato della Maddalena, non immemore della lezione appresa dallo Spanzotti osservando la stessa figura negli affreschi eseguiti da Ercole de' Roberti (allievo di Francesco del Cossa) per il duomo di Bologna e nei \"mortori\" emiliani.Elementi figurativi di chiara ascendenza nordica si spiegano attraverso la influenza esercitata sullo Spanzotti da Antoine de Lonhy.In sintesi, attraverso gli affreschi del tramezzo, l'opera di Spanzotti si connota come punto d'incontro fertile delle espressioni artistiche presenti sui due versanti delle Alpi, aspetto che caratterizza per molti versi la peculiarit\u00e0 della produzione artistica in Piemonte nel corso di tutto il XV secolo."}
{"id": "576050", "revid": "1862310", "url": "https://it.wikipedia.org/wiki?curid=576050", "title": "Sviluppo di solidi", "text": "In geometria descrittiva lo sviluppo di un solido \u00e8 una serie di costruzioni geometriche che, a partire da una rappresentazione del solido, ne trasporta la superficie su un piano, eventualmente tagliandola ma senza sconnetterla n\u00e9 deformarla.\nSviluppo di un poliedro.\nNel caso di un poliedro, viene solitamente scelto uno dei piani su cui giacciono le facce del poliedro. Tagliando la superficie lungo alcuni spigoli, tutte le facce del poliedro possono essere portate sullo stesso piano tramite ribaltamenti successivi.\nLo sviluppo di un tetraedro rappresentato in proiezione ortogonale pu\u00f2 essere ottenuto con relativa facilit\u00e0. Il metodo viene semplificato se il tetraedro ha una faccia parallela al piano orizzontale e un'altra perpendicolare al piano verticale della rappresentazione. Una semplificazione ulteriore si ha quando il vertice del tetraedro sta sulla verticale dell'incentro del triangolo di base (a fianco \u00e8 rappresentato un possibile procedimento in questo caso).\nSviluppo di un cono o di un cilindro.\nLe superfici laterali di un cono o di un cilindro, giacendo su superfici di rotazione generate da una retta, possono essere rappresentate nel piano \"srotolandole\" lungo un arco di ampiezza appropriata. Lo sviluppo del cono o del cilindro si completa attaccando per un punto le superfici di base allo sviluppo delle superfici laterali.\nSviluppo approssimato di un solido.\nIn genere pu\u00f2 essere molto difficile o addirittura impossibile riportare su un piano la superficie di un solido. Ad esempio la superficie di una sfera, svolta su un piano, non pu\u00f2 essere rappresentata dalla geometria descrittiva. In questi casi si possono considerare dei poliedri che \"approssimano\" il solido; lo sviluppo del poliedro, ai fini pratici, fornisce allora un'approssimazione dello sviluppo del solido originario."}
{"id": "576051", "revid": "110157", "url": "https://it.wikipedia.org/wiki?curid=576051", "title": "Trutruca", "text": "Il corno trutruca, noto anche come corno Mapuche, dal nome della trib\u00f9 che lo utilizza, \u00e8 un grande aerofono, strumento musicale a fiato tribale (altro strumento della stessa zona \u00e8 l'herque) suonato dalle popolazioni native della zona tra Cile e Argentina.\nIl trutruca \u00e8 costituito da una canna cava, oggi con un padiglione al suo estremo che generalmente \u00e8 un corno di bovino. Solitamente i trutruca provenienti dal Cile non hanno padiglione. Il tubo veniva, di solito, costruito con colihue, nome mapuche di alcune specie di graminacee a fusto retto. Tale fusto, di 6 metri, veniva tagliato per estrarne la polpa ritorto e fatto essiccare per tenere la forma. Oggi viene costruito con tubi del gas o dell'acqua. Esternamente, di solito, \u00e8 decorato con lana a colori tipici della trib\u00f9.\nSimile ad una tromba, raggiunge lunghezze di quattro metri e pu\u00f2 emettere anche fino a tredici suoni armonici acuti di notevole effetto ed intensit\u00e0. Non essendo munito di fori per la variazione i suoni, le diverse altezze si ottengono variando la pressione del soffio e la posizione delle labbra.\nLa tecnica di esecuzione \u00e8 abbastanza semplice ma richiede una buona capacit\u00e0 di fiato: l'imboccatura della canna va appoggiata alle labbra, tenute ben serrate e, senza aprirle, si soffia all'interno mettendo in vibrazione sia le stesse labbra che l'aria dentro il tubo."}
{"id": "576052", "revid": "125995507", "url": "https://it.wikipedia.org/wiki?curid=576052", "title": "Autogrill", "text": "Autogrill S.p.A. \u00e8 un'azienda multinazionale italiana che opera nel settore dei servizi di ristorazione per chi viaggia. Presente in 30 Paesi con oltre dipendenti, gestisce un portafoglio di oltre 300 brand (parte di propriet\u00e0, parte in licenza) in circa punti vendita in siti e opera prevalentemente tramite contratti di concessione all'interno di aeroporti, autostrade e stazioni ferroviarie, con presenze selettive nelle citt\u00e0 e nei centri commerciali.\nIl gruppo \u00e8 attivo nel settore della ristorazione che rappresenta il settore storico del gruppo, sviluppato prevalentemente in Nord America e in Europa. Autogrill, quotata alla Borsa di Milano nell'indice FTSE Italia Mid Cap, \u00e8 controllata da \"Schematrentaquattro S.r.l.\" (Schema34), societ\u00e0 interamente controllata da \"Edizione S.r.l.\", finanziaria della famiglia Benetton, che ne detiene il 50,1% del capitale sociale.\nStoria.\nLa genesi di Autogrill si deve alle vicende comuni di tre aziende alimentari che hanno giocato un ruolo nella storia moderna dell'alimentazione industriale italiana: Motta, Pavesi ed Alemagna. Nel 1947 nasce il primo autogrill: un nuovo luogo di consumo specificatamente destinato agli automobilisti. A concepirlo \u00e8 il cilavegnese Mario Pavesi. Tra gli anni Sessanta e gli anni Settanta la ristorazione autostradale italiana \u00e8 gestita prevalentemente dalle aziende alimentari suddette.\nSi deve agli architetti Angelo Bianchetti, Melchiorre Bega e Carlo Casati la progettazione e creazione degli Autogrill a ponte che si incontrano lungo le autostrade italiane, i primi in Europa: il primo lavorava per Pavesi, il secondo per Motta, il terzo coordinava invece il progetto per la Societ\u00e0 Autostrade per l'impatto della struttura a ponte dal punto di vista paesaggistico.\nNel 1976, dalla fusione delle attivit\u00e0 di ristorazione autostradale di Motta, Alemagna e Pavesi (controllate dalla SME, finanziaria del gruppo Iri), nasce Autogrill SpA, sempre nel sistema delle partecipazioni statali.\nPer inserirsi nel mercato estero, Autogrill S.p.A. rileva nel 1993 in Francia il 100% di Les 4 Pentes (gruppo Elitair) e in Spagna rileva dalla Cepsa, secondo operatore petrolifero spagnolo, il 50% di Procace, societ\u00e0 di ristorazione.\nLa privatizzazione.\nA partire dal 1993 l'IRI inizia le privatizzazioni cedendo le attivit\u00e0 industriali della ristorazione, del settore alimentare e della grande distribuzione (GS). L'anno successivo anche l'Autogrill \u00e8 privatizzata con un azionista di maggioranza, Schema34 srl (controllata al 100% da Edizione Holding finanziaria della famiglia Benetton). Nel 1997 i Benetton quotano Autogrill alla Borsa di Milano e continuando l'espansione all'estero con acquisizioni di altre aziende in Francia (Sogerba, 100%), in Belgio e nei Paesi Bassi (AC Restaurant,100%), in Austria (Wienerwald A, 100%) e in Germania (Wienerwald D, 100%).\nLa nascita della ristorazione aeroportuale.\nNel 1998 acquisisce il 100% di HMS (Host Marriott Services), leader in America nella ristorazione negli aeroporti, sulle autostrade, nelle grandi stazioni e nei centri commerciali, diventando il primo operatore mondiale nel settore della ristorazione per chi viaggia. Si aggiudica cos\u00ec, nei suddetti settori, anche la concessione di marchi molto diffusi come Au Bon Pain, Baskin Robbins, Burger King, Dunkin' Donuts, H\u00e4agen-Dazs, Kentucky Fried Chicken, Mrs. Fields, Pizza Hut, Sbarro, Starbucks, Taco Bell, Wendy's e molti altri. Sempre nel 1998 gestisce in licenza Burger King in Italia, aprendo il primo ristorante a Milano.\nPer rafforzare la sua presenza in Europa acquisisce nel 2001 il 100% di Passaggio Holding AG (societ\u00e0 zurighese e leader in Svizzera nel settore della ristorazione in aeroporti, stazioni ferroviarie e autostrade).\nL'espansione nelle autostrade continua e nel 2002 acquista il 70% del capitale di Receco, societ\u00e0 spagnola di ristorazione presente nelle stazioni ferroviarie di Madrid Atocha, Siviglia e Cordova, i tre poli dell'alta velocit\u00e0 in Spagna. Negli U.S.A. la HMSHost acquis\u00ec la SMSI Travel Centres Inc, gestore dei servizi di ristorazione delle Highway 400 e 401, principali autostrade dell'Ontario (Canada).\nCon l'acquisto nel 2003 della quota di maggioranza di Anton Airfood, terza societ\u00e0 di ristorazione aeroportuale nordamericana, la societ\u00e0 acquisisce anche una quota sostanziale nella ristorazione aeroportuale in Europa e fond\u00f2 la HMSHost International. Nello stesso anno HMSHost in U.S.A. si aggiudica il premio \"Best food&amp;beverage brand operator\" (migliore gestore dell'anno di marchi di ristorazione in concessione) della rivista \"Airport Revenue News\", per aver diffuso il marchio Starbucks in pi\u00f9 di 150 aeroporti in America e Canada. Nel 2004 il gruppo rileva il 49,9% di Steigenberger Gastronomie, presente all'aeroporto di Francoforte. Dal 2006 Autogrill S.p.A. \u00e8 presente nell'aeroporto di Copenaghen, in Italia negli scali di Torino, Bologna, Brescia, Catania, Napoli, Orio al Serio (BG), Palermo, Roma Fiumicino, Milano Malpensa e Linate, e in Belgio con il possesso del 61,5% di Carestel, primo operatore belga nei servizi di ristorazione in concessione.\nSempre nel 2006 acquista il 100% della divisione ristorazione aeroportuale di CARA, principale operatore canadese.\nNel 2010 Autogrill cede le attivit\u00e0 \"Flight\", ovvero la fornitura di prodotti e merci per la ristorazione a bordo degli aerei, a \"Dnata\", leader nei servizi aeroportuali in Medio Oriente.\nWorld Duty Free agli svizzeri.\nNel maggio 2013 Autogrill, sottoscrivendo un accordo con le societ\u00e0 Novikov Group e Ginza Project, entra nel mercato russo costituendo \"Autogrill Russia\", che gestisce la ristorazione nell'aeroporto internazionale Pulkovo di San Pietroburgo. Sempre nel 2013 l'attivit\u00e0 di Travel Retail e Duty Free \u00e8 scissa da Autogrill portando a quotazione separata della World Duty Free, con l'assegnazione di 1 azione World Duty Free per ciascuna azione Autogrill posseduta. Autogrill resta concentrata nella sola attivit\u00e0 di ristorazione autostradale ed aeroportuale. Nel marzo 2015 il 50,1% di World Duty Free posseduto dalla famiglia Benetton viene ceduto per 1,3 miliardi di euro al gruppo svizzero Dufry.\nNel 2016 Autogrill rileva quattro esercizi nell'aeroporto di Rotterdam. Il valore dell'accordo, attuato mediante la controllata HMSHost, s'aggira sui 55 milioni di euro per un periodo di 10 anni.\nNuovi sviluppi.\nAlla fine del 2017 la societ\u00e0 viene ridisegnata con la nascita di una capogruppo alla quale fanno riferimento cinque societ\u00e0 operative: Autogrill Italia S.p.A., Autogrill Europe S.p.A. (include i paesi dell'Europa continentale e del sud), HMSHost (le attivit\u00e0 in Nord America e, attraverso HMSHost International, anche Nord Europa,Asia e Medio Oriente), Nuova Sidap S.r.l., Autogrill Advanced Business Service S.p.A. La riorganizzazione, che ha l'obiettivo di rendere la governance pi\u00f9 efficiente, \u00e8 operativa dal gennaio 2018.\nNel marzo 2018 la societ\u00e0 conclude un accordo, denominato Patto Intergenerazionale, per il prepensionamento di 500 dipendenti in base alla legge Fornero a fronte anche di 300 nuove assunzioni di giovani.\nAutogrill oggi.\nNel 2020 il gruppo Autogrill \u00e8 arrivato ad operare in tutto il mondo in 142 aeroporti, 548 aree di servizio autostradali, 253 tra stazioni ferroviarie location tra punti vendita in citt\u00e0, centri commerciali, fiere e musei.\nNegli ultimi anni il gruppo ha inoltre avviato importanti accordi in esclusiva con brand di fama internazionale che vanno ad incrementare ulteriormente il proprio portfolio che conta gi\u00e0 oltre 300 marchi (parte di propriet\u00e0, parte in licenza). Gli accordi pi\u00f9 recenti riguardano brand come Leon, Pret \u00e0 Manger, Shake Shack e Panera Bread.\nDal 2016 poi, grazie all'acquisizione di Stellar Partners, societ\u00e0 statunitense specializzata nel convenience retail aeroportuale, il gruppo ha anche rafforzato la sua presenza nel canale aeroportuale statunitense, ampliando la sua offerta al settore del convenience retail, attraverso l'acquisizione di un operatore specializzato e di grande reputazione.\nSpizzico.\nSpizzico \u00e8 il marchio utilizzato da Autogrill per una catena di ristoranti; ci sono attualmente pi\u00f9 di 200 ristoranti in Italia, Grecia, Svizzera, Austria, Francia e Stati Uniti.\nI posti in cui si trova sono luoghi di passaggio: stazioni ferroviarie, aeroporti, autostrade e centri commerciali. Non mancano tuttavia nei centri urbani. Spesso condivide la stessa infrastruttura con gli altri ristoranti di propriet\u00e0 di Autogrill. I men\u00f9 di Spizzico combinano pizza, bibite, succhi di frutta, insalate, snack e dessert. Di tanto in tanto vengono aggiunti prodotti diversi, come insalate di riso, cuscus, paste fredde o calde, pollo fritto.\nDati economici.\nIl gruppo Autogrill nel 2020 ha registrato ricavi per 2 miliardi di euro (in calo del 59,8% a cambi costanti rispetto al 2019), EBITDA a \u20ac,155,3 m nel 2020 (-23% a cambi costanti rispetto al 2019), risultato netto a \u20ac479,9 m nel 2020 rispetto ai 205,2 m nel 2019.\nConsiglio di amministrazione.\nIl consiglio di amministrazione \u00e8 composto da:\nAzionariato.\nL'azionariato comunicato alla Consob \u00e8 il seguente:"}
{"id": "576053", "revid": "767487", "url": "https://it.wikipedia.org/wiki?curid=576053", "title": "Accadde una notte", "text": "Accadde una notte (\"It Happened One Night\") \u00e8 un film del 1934 diretto da Frank Capra. Il film fu il primo a vincere i cinque maggiori premi Oscar (\"Big Five\"): (miglior film, regia, sceneggiatura, attore protagonista e attrice protagonista), successivamente vinti solo da \"Qualcuno vol\u00f2 sul nido del cuculo\" nel 1976 e da \"Il silenzio degli innocenti\" nel 1992.\nNel 1993 \u00e8 stato inserito fra i film conservati nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al trentacinquesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al quarantaseiesimo posto. La medesima organizzazione lo ha collocato all'ottava posizione tra le migliori commedie americane di sempre. \nTrama.\nLa viziata ereditiera Ellie Andrews scappa dallo yacht del padre, a Miami, per raggiungere New York e sposare l'aviatore King Westley, disapprovato dall'apprensivo genitore, che lo considera solo un ambizioso arrampicatore sociale. Per non farsi trovare dagli uomini sguinzagliati alla sua ricerca, la ragazza sceglie di viaggiare in un pullman Greyhound, un modo che poco si adatta alla sua vita privilegiata e che la costringe a vedere da vicino gli effetti della grande depressione. Sullo stesso pullman viaggia il giornalista Pietro Warne, appena rimasto senza lavoro per il proprio comportamento inaffidabile, che la riconosce e decide di accompagnarla ed aiutarla in cambio di uno scoop esclusivo.\nL'intimit\u00e0 a cui li costringe lo scomodo viaggio, durante il quale si devono far passare per marito e moglie e dormire nella stessa stanza di motel (ma con le \"mura di Gerico\", una coperta su una fune tesa, a dividerli), e la condivisione delle pi\u00f9 diverse esperienze, sia negative (perdere il pullman, fare l'autostop, patire la fame) che positive (il fascino della vita sulla strada, per Ellie che si \u00e8 sempre sentita chiusa in una gabbia dorata), li fa progressivamente avvicinare e conoscere a vicenda, finch\u00e9, quando il viaggio sta ormai per concludersi, Ellie si rende conto di essersi innamorata di Pietro e glielo confessa. Ma il fatto che lui non sembri ricambiare e poi scompaia nel nulla costringe Ellie a chiamare il padre, che ha infine deciso di accettare le nozze della figlia con Westley, purch\u00e9 lei ritorni a casa.\nPietro, tornato da lei dopo essersi procurato un po' di soldi e non trovandola pi\u00f9 dove l'aveva lasciata, pensa di essere stato sfruttato e ingannato. Lo sfortunato equivoco potrebbe essere decisivo se non fosse per l'intervento del padre di Ellie che, una volta incontrato Pietro e avendone riconosciuto l'onest\u00e0 (non chiede la lauta ricompensa promessa dal padre per ritrovare la figlia, ma solo un rimborso spese) e il sincero affetto per la figlia, la esorta a non rovinarsi la vita con un matrimonio sbagliato e a lasciar prevalere i suoi sentimenti. Ellie si convince solo all'ultimo e abbandona Westley proprio al momento del \"s\u00ec\", per raggiungere Pietro e far crollare insieme le \"mura di Gerico\".\nProduzione.\nIl film fu un clamoroso successo di pubblico, ma non ebbe una vita produttiva facile. Il copione, tratto da un racconto (\"Night Bus\") apparso su \"Cosmopolitan\", gir\u00f2 per un paio d'anni rifiutato da vari produttori perch\u00e9 le storie di traversate in autobus erano ritenute sgradite al pubblico. Le riprese durarono solo quattro settimane, per riuscire a rimanere in un budget limitato (circa 325\u00a0000 dollari, appena la met\u00e0 di quello del film precedente di Capra, \"Signora per un giorno\"). Le riprese si svolsero in larga parte per strada, con largo margine di improvvisazione.\nDiversi attori avevano rifiutato il copione prima che i ruoli fossero assegnati a Clark Gable e Claudette Colbert. Per lui si trattava di una sorta di punizione da parte della MGM, con cui era sotto contratto, che l'aveva prestato alla Columbia, per lei di un breve lavoro alimentare del quale, pur ottenendo il raddoppio dell'abituale compenso, si lament\u00f2 ogni singolo giorno delle riprese e alla cui conclusione afferm\u00f2 esplicitamente che si trattava del peggior film che avesse mai fatto. L'idea di dover lavorare insieme non li entusiasmava, malgrado il film fosse lanciato proprio con lo slogan \"Insieme per la prima volta\" (\"Together for the first time\"). Ma la loro reciproca ostilit\u00e0 venne abilmente sfruttata da Capra per dare maggiore credibilit\u00e0 e realismo ai personaggi e un piccolo film, cos\u00ec poco considerato, in cui nessuno credeva, regal\u00f2 a entrambi l'unico premio Oscar della loro carriera.\nBench\u00e9 alla prima del febbraio 1934 i critici lo avessero accolto tiepidamente, il pubblico ne decret\u00f2 il successo e l'anno successivo ottenne 5 Oscar. \"Accadde una notte\" \u00e8 oggi considerata una delle pi\u00f9 celebri commedie dell'et\u00e0 d'oro di Hollywood, gradevole ma anche arguta, che non rinuncia a note di intelligenza sociale (ricchi e poveri nel periodo della grande depressione). Oltre che un messaggio preciso contro la crisi economica del 1929, il film consacr\u00f2 Gable come sex symbol maschile mostrandolo a torso nudo nella celebre scena in cui si toglie la camicia. L'effetto sul costume dell'epoca fu tale che nessuno, specialmente tra i giovani, volle pi\u00f9 portare la canottiera, provocando un grave declino economico delle aziende del settore. Anche la Colbert ebbe comunque la sua scena-simbolo, quando per chiedere un passaggio in autostop anzich\u00e9 usare il pollice mostra la giarrettiera, bloccando all'istante un automobilista di passaggio.\nDistribuzione.\nVenne distribuito nelle sale statunitensi il 23 febbraio 1934, dopo la prima avvenuta il giorno precedente a New York. In Italia venne presentato alla 2\u00aa edizione del festival di Venezia il 5 agosto 1934, e distribuito nei cinematografi a partire dall'11 dicembre 1934; venne ridistribuito ancora nel dopoguerra.\nFilm ispirati ad \"Accadde una notte\".\nQuesto film, un misto di sottogeneri quali commedia sofisticata, quella svitata e quella di situazione, \u00e8 di fatto anche il prototipo del film di viaggio (\"on the road\"), il modello di una serie infinita di film che ne hanno replicato la struttura ed i personaggi. Fra i tanti esempi, film esplicitamente ispirati a \"Accadde una notte\" sono il remake \"Autostop\" (\"You Can't Run Away from It\") (1956) di Dick Powell, e \"Piovuta dal cielo\" (\"Forces of Nature\") (1999) con Sandra Bullock e Ben Affleck."}
{"id": "576054", "revid": "281901", "url": "https://it.wikipedia.org/wiki?curid=576054", "title": "Nyctaginaceae", "text": "Le Nyctaginaceae sono una Famiglia di piante dell'ordine delle Cariofillali (\"Caryophyllales\"), alla quale sono ascritte, tra le altre specie, piante ormanentali quali le \"Bougainvillea\" e la \"Bella di notte\" (\"Mirabilis jalapa\")."}
{"id": "576057", "revid": "75893", "url": "https://it.wikipedia.org/wiki?curid=576057", "title": "Digeridoo", "text": ""}
{"id": "576058", "revid": "767487", "url": "https://it.wikipedia.org/wiki?curid=576058", "title": "Ying Yang Twins", "text": "Ying Yang Twins sono un duo hip hop statunitense di Atlanta, specializzato nel genere crunk e composto da:\nI due si incontrano nel 1996 trovando una buona intesa musicale, ma D-Roc \u00e8 gi\u00e0 iscritto all'etichetta Ichiban Records come solista, tuttavia la label permette al rapper di lavorare anche in altri progetti, e i due MCs sotto la supervisione del beatmaker DJ Smurf instaurano un rapporto di collaborazione e partecipano al \"Dead Crunk Album\", LP di quest'ultimo. Smurf suggerisce loro di formare un gruppo vero e proprio, dandogli il nome di Ying Yang Twins. Le loro prime apparizioni sono nelle compilation \"So So Def Bass All-Stars Vol. 3.\" del 1998 e \"Grand Champion\" di DJ Kizzy Rock l'anno seguente.\nSotto la supervisione di Smurf che nel frattempo ha cambiato pseudonimo in Beat-n-Azz, nella primavera 2000 il duo esordisce con il singolo \"Whistle While You Twurk\" che viene suonato dalle stazioni radio urban e pop, raggiungendo la posizione #16 nella \"R&amp;B/Hip-Hop chart\" statunitense. Il loro album di debutto, \"Thug Walkin\", esce poco dopo nel medesimo anno. Nel 2001 presero parte a diverse collaborazioni con Kizzy Rock nell'album \"The Realist\" e con il rapper della Big Oomp Records Baby D. in \"Lil' Chopper Toy\".\nL'anno dopo pubblicarono il loro successivo disco, \"Alley: The Return of the Ying Yang Twins\" viene pubblicato nel 2002 giungendo ad un discreto successo commerciale, i singoli estratti sono \"Say Yi Yi\" e \"By Myself\" con il relativo videoclip. Ma il duo non raggiunge una vasta popolarit\u00e0 finch\u00e9 non inizia la collaborazione con \"The king of crunk\" (il re del crunk) Lil Jon nel 2003 per il brano \"Salt Shaker\", un \"party anthem\" che ottiene un ottimo successo nei club e per radio, facendo guadagnare al duo un contratto con la TVT Records. Ma il 2003 \u00e8 stato anche l'anno del loro debutto internazionale con il singolo \"Get Low\" di Lil Jon &amp; The Eastside Boyz assieme al duo, ed \u00e8 stato grazie a questo successo che gli Ying Yang Twins iniziarono a farsi notare e a riuscire a rappresentarsi come uno degli esponenti di rilievo del \"Crunk\".\nl successo di \"Get Low\" e \"Salt Shaker\" port\u00f2 il gruppo a esibirsi al \"BET Source Awards 2003\" e al \"Vibe Awards Party 2004\".\nNel 2003 dal primo album per l'etichetta, \"Me &amp; My Brother\", vengono estratti ulteriori due singoli \"What's Happnin!\" e \"Naggin'. Nel medesimo anno il duo appare nell'album di Britney Spears In the Zone con la canzone \"(I got that) Boom Boom\" e nello special televisivo omonimo. Nel 2004 la TVT pubblica una versione remix di \"My Brother &amp; Me\", con la comparsa di molti artisti della scena \"dirty south\" tra cui Fatman Scoop, Juvenile, Nick Cannon e YoungBloodZ. Fu pubblicato anche un ulteriore remix di \"Salt Shaker\" con gli Eastside Boyz, Fatman Scoop, Jackie-O, Juvenile, B.G. e Murphy Lee, nel disco \u00e8 presente anche un DVD bonus contenente i video del gruppo. Un ulteriore album intitolato \"U.S.A. (United State of Atlanta)\" viene pubblicato nell'estate del 2005 cos\u00ec come i singoli \"Wait (The Whisper Song)\", \"Badd\" e \"Shake\" con Pitbull, trovando ottime risposte nelle radio cittadine. \"U.S.A. (Still United)\", collezione di inediti, remix e collaborazioni, viene infine pubblicato nel dicembre del medesimo anno.\nGli Ying Yang Twins hanno anche collaborato al singolo di lancio di Lil Jon \"Get Low\" del 2003"}
{"id": "576060", "revid": "7336", "url": "https://it.wikipedia.org/wiki?curid=576060", "title": "Digeridu", "text": ""}
{"id": "576063", "revid": "14806", "url": "https://it.wikipedia.org/wiki?curid=576063", "title": "Beat-n-Azz", "text": ""}
{"id": "576065", "revid": "124982025", "url": "https://it.wikipedia.org/wiki?curid=576065", "title": "Tony MacAlpine", "text": "\u00c8 noto per il suo stile che miscela elementi di neoclassical metal e fusion. \u00c8 conosciuto soprattutto come chitarrista solista anche se ha lavorato con diverse band e molti musicisti come i M.A.R.S., Planet X e Steve Vai. Oltre ad essere un chitarrista, MacAlpine \u00e8 anche un ottimo violinista e pianista: suona tutte le parti di tastiera dei suoi album.\nTony fa parte della band di Steve Vai durante i concerti di quest'ultimo. Ha suonato la chitarra e le tastiere nel concerto \"Live at the Astoria London\" del 2001 e anche durante tutto il \"The Real Illusions Tour\" nel 2005, cos\u00ec come ai concerti del G3, a Denver e a Tokyo, rispettivamente nel 2003 e nel 2005.\nSuccessivamente si \u00e8 unito a Billy Sheehan (con il quale aveva gi\u00e0 collaborato nella Steve Vai band) e a Virgil Donati per dar vita al progetto Devil's Slingshot, pubblicando l'album \"Clinophobia\" il 22 ottobre 2007, il quale venne seguito da un tour europeo tra i mesi di ottobre e novembre."}
{"id": "576075", "revid": "767487", "url": "https://it.wikipedia.org/wiki?curid=576075", "title": "Mr. Collipark", "text": "Nato in Florida ad Orlando, all'et\u00e0 di 5 anni la famiglia si \u00e8 trasferita ad Atlanta. Il nome Collipark deriva dalla citt\u00e0 di College Park in Georgia.\nCrooms \u00e8 anche presidente e proprietario dell'etichetta discografica Collipark Records. La sua fama \u00e8 derivata soprattutto dal suo lavoro con MC Shy D e dalla collaborazione con gli Ying Yang Twins. Smurf ha iniziato la propria carriera come produttore nel genere Miami bass e assieme a Lil Jon ha aiutato a definire i nuovi confini del genere crunk. Recentemente ha contribuito alla creazione di un nuovo genere musicale denominato snap music."}
{"id": "576076", "revid": "287204", "url": "https://it.wikipedia.org/wiki?curid=576076", "title": "DJ Smurf", "text": ""}
{"id": "576089", "revid": "14806", "url": "https://it.wikipedia.org/wiki?curid=576089", "title": "Miami Bass", "text": ""}
{"id": "576100", "revid": "1855146", "url": "https://it.wikipedia.org/wiki?curid=576100", "title": "Torlonia", "text": "La famiglia Torlonia - mercanti di tessuti e sarti in piazza di Spagna a Roma che, forti delle relazioni sociali create dall'attivit\u00e0 commerciale, avevano fondato anche una piccola banca - \u00e8 stata una delle ultime casate romane insignite di un titolo ducale (creato \"ex novo\") dai papi, grazie all'enorme ricchezza accumulata, e successivamente principesco, per i ciclopici lavori del prosciugamento del lago Fucino da parte di Alessandro Torlonia (1878), gi\u00e0 tentato da Gaio Giulio Cesare.\nFu cos\u00ec grande, visibile e anche ostentata, questa fortuna, che nel lessico popolare romano il nome Torlonia divenne sinonimo di ricchezza smisurata e \"imbarazzante\".\nGenealogia.\nIl capostipite fu Marin Tourlonias (1725-1785), figlio di un agricoltore di Augerolles, che, giunto nel 1750 a Roma dall'Alvernia, dove i suoi ascendenti vivevano fin dal XVI secolo a partire da Antoine Tourlonias (1542-1610), e assunto come cameriere particolare dal cardinale Troiano Acquaviva d'Aragona, ne ricevette in eredit\u00e0 una rendita con la quale costitu\u00ec - italianizzando il proprio nome in Marino Torlonia - l'azienda di tessuti (e di prestiti) - da cui ebbe origine la fortuna economica della famiglia. Nel 1753 Marin Tourlonias si spos\u00f2 con Mariangela Lanci.\nIl vero artefice delle fortune della famiglia nella Roma papalina fu per\u00f2 Giovanni Raimondo Torlonia (1754-1829), che increment\u00f2 notevolmente il patrimonio familiare attraverso fortunate speculazioni realizzate con i francesi nel periodo in cui Roma era stata occupata dalle truppe napoleoniche. Partiti i francesi, Giovanni ebbe buon gioco ad offrire ai nobili romani prestiti garantiti dalle loro propriet\u00e0 fondiarie e immobiliari, attraverso il \"Banco Marino Torlonia\".\nFu cos\u00ec che molte di quelle propriet\u00e0 - e i relativi titoli nobiliari - passarono nelle mani dei Torlonia, e Giovanni Torlonia ottenne dal papa Pio VII, nel 1814, il rango di \"Principe di Civitella Cesi\" (titolo di \"Princeps Romanus\" appositamente creato). Il borgo di Civitella Cesi, ora in provincia di Viterbo, \u00e8 ancora dominato dal castello Torlonia.\nAttraverso un'accorta e fortunata politica di prestiti e acquisizioni, di attivit\u00e0 caritative e anche di matrimoni, i Torlonia - imparentati dopo due generazioni con le pi\u00f9 importanti dinastie romane - come i Colonna, gli Orsini e i Borghese - divennero nello spazio di un secolo una delle pi\u00f9 ricche famiglie della citt\u00e0.\nAccumularono nel tempo molte opere d'arte, creando cos\u00ec il Museo Torlonia di via della Lungara a Roma e arricchendo notevolmente il palazzo di piazza Venezia che, acquistato nel 1807 dai Bolognetti e ristrutturato lussuosissimamente, fu poi demolito nel 1903 per fare spazio al Vittoriano. Tra i membri pi\u00f9 noti vi fu Leopoldo Torlonia che ricopr\u00ec la carica di sindaco di Roma, nonch\u00e9 bisnonno dell'attrice Brooke Shields. La cappella di famiglia dei Torlonia si trova presso il Cimitero monumentale del Verano a Roma.\nIl principe Giovanni junior affitt\u00f2 per una cifra simbolica il Casino Nobile a Benito Mussolini che vi risiedette con la moglie e i figli dal 22 luglio 1925 al 25 luglio 1943: il nobile Torlonia si trasfer\u00ec nella Casina delle Civette all'interno del parco.\nPer le schede biografiche dettagliate si vedano:\nI Torlonia-Borghese.\nLa maggiore delle due uniche figlie di Alessandro Torlonia e di Teresa Colonna, Anna Maria, spos\u00f2 nel 1872 Giulio Borghese, che in virt\u00f9 di questo matrimonio assunse nel 1873 il cognome Torlonia divenendo poi per successione il secondo principe del Fucino.\nAnna Maria e Giulio Borghese ebbero quattro figli: due maschi, Giovanni e Carlo (da non confondere con l'omonimo terzogenito di Giovanni Raimondo Torlonia), e due femmine, Teresa (sposatasi con il marchese fiorentino Gerino Gerini) e Maria (maritata con il duca Lorenzo Sforza Cesarini).\nDi questa generazione della famiglia, il personaggio pi\u00f9 rilevante e pi\u00f9 simile al nonno Alessandro, per abilit\u00e0 finanziaria e spirito di iniziativa, fu indubbiamente Giovanni Torlonia (1873-1938) (da non confondere col nonno omonimo), terzo principe del Fucino.\nLa bonifica del Fucino aveva in effetti notevolmente incrementato il valore del patrimonio fondiario della famiglia (va ricordato che la zona di Avezzano rimase fino al secondo dopoguerra terra di latifondo, e assai ricca grazie alla bonifica effettuata). La modernizzazione della potenza economica dei Torlonia si radic\u00f2 quindi in questo territorio.\nIl principe fu deputato per il collegio di Avezzano per tre legislature consecutive, a partire dal 1904, e fu nominato senatore del Regno nel 1920.\nA supporto delle attivit\u00e0 economiche potenziate dalla bonifica, don Giovanni fond\u00f2 nel 1923 la Banca del Fucino. Nell'Italia fascista, politicamente ben appoggiato, Giovanni Torlonia ricopr\u00ec importanti cariche finanziarie: presidente della Banca del Fucino, presidente dell'Istituto italiano di credito fondiario, presidente dei Consorzi riuniti per la bonifica dell'Agro romano, presidente del Consorzio per la bonifica della palude di Porto e dello stagno di Maccarese (presso Fiumicino), e ministro nel 1937."}
{"id": "576102", "revid": "125705366", "url": "https://it.wikipedia.org/wiki?curid=576102", "title": "Planet X", "text": "I Planet X sono stati un supergruppo musicale progressive metal/fusion statunitense, attivo dal 2000 al 2010. \nStoria del gruppo.\nDopo aver registrato un album solista eponimo, Derek Sherinian (ex componente dei Dream Theater) espanse la formazione dell'album per un progetto a tempo pieno. Negli album registrati, la band lavora con diversi bassisti esterni. Tony MacAlpine \u00e8 il chitarrista dei primi due album registrati, nel terzo ed ultimo album si alternano alcuni chitarristi tra cui Allan Holdsworth. Nel 2004 ha lasciato per il tour con Steve Vai.\nIl sound dei Planet X \u00e8 decisamente lontano dagli standard delle canzoni radiofoniche. Donati una volta ha sottolineato, \"Il tempo meno comune che utilizziamo \u00e8 il 4/4\". In ognuna delle loro composizioni non \u00e8 raro ascoltare dozzine di cambi tempo. Le composizioni sono in gran parte strumentali, con rare parole pronunciate. Canzoni come \"Clonus\" (dall'album Universe) mostrano la competenza tecnica della band. Prendendo esempio dal jazz, la maggior parte delle canzoni sono lunghe sessioni soliste puntualizzate da improvvise interruzioni o cori.\nIl 2 gennaio 2016 Virgil Donati ha affermato, in risposta ad un commento su Facebook riguardante la band, che difficilmente verranno registrati futuri album.\nStile musicale.\nIl ritmo e le chitarre soliste tendono a svilupparsi e progredire in modo indipendente (di solito coinvolgendo lo shredding e altre tecniche avanzate di assolo), mentre altre volte lavorano insieme alle tastiere nel contrappunto e nei compromessi, oltre agli assoli di basso. Per tutto il tempo, il lavoro di batteria di Donati \u00e8 dinamico e fa uso frequente di poliritmi, modulazioni metriche e tempi mutevoli che fondono gli stili dell'heavy metal, della fusion e del rock progressivo."}
{"id": "576103", "revid": "1855146", "url": "https://it.wikipedia.org/wiki?curid=576103", "title": "Alessandro Raffaele Torlonia", "text": "Viene ricordato nella storia per aver trascorso gran parte della sua vita in Abruzzo ad Avezzano, dove bonific\u00f2 il territorio della Marsica, prosciugando il Fucino.\nBiografia.\nParentela.\nFu duca di Ceri, marchese di Romavecchia e principe di Civitella Cesi. \u00c8 famoso per aver fatto prosciugare il lago del Fucino, tra il 1853 e il 1876. Per questo nel 1875 fu nominato principe del Fucino. \nIl 16 luglio 1840 Alessandro Torlonia spos\u00f2 a Roma Teresa Colonna (1823-1875), figlia di Aspreno I Colonna (1787-1847) dei principi di Paliano e di Maria Giovanna Cattaneo della Volta (1790-1876).\nDal matrimonio nacquero due figlie: Anna Maria (1855-1901) e Giovanna Giacinta Carolina (1856-1875).\nLa maggiore spos\u00f2 nel 1872 Giulio Borghese, che in virt\u00f9 di questo matrimonio divenne il secondo principe del Fucino e nel 1873 assunse il cognome Torlonia. \nNello stesso anno, in cui morirono la moglie Teresa (17 marzo 1875) e la secondogenita Giovanna (22 novembre 1875), rinunci\u00f2 a tutti i suoi titoli in favore della figlia maggiore Anna Maria andata sposa nel 1872 a Giulio Borghese (1847 - 1914) fratello minore di Livio, principe di Sulmona.\nDa questo matrimonio nacquero Giovanni, Carlo, Teresa e Maria.\nMorte della seconda figlia.\nPer la seconda, morta in giovane et\u00e0, la sostanziale inesistenza di fonti circa la vita e i motivi della prematura scomparsa, portano ad ipotizzare che fosse affetta da qualche grave infermit\u00e0, forse collegata alla lunga malattia mentale della madre. Nata a Roma il 19 febbraio 1856, la giovane mor\u00ec a soli diciannove anni, il 22 novembre 1875 nel Conservatorio Torlonia di cui il padre era il benefattore e proprietario. Non si sa per quale motivo questa figlia del potentissimo principe si trovasse in quell'istituto di carit\u00e0 per fanciulle povere mentre la famiglia viveva nel lussuosissimo palazzo Bolognetti-Torlonia di piazza Venezia. L'ultima notizia di lei si ricava dall'atto di morte pochi mesi dopo sua madre.\nDi certo la morte prematura di Giovanna Carolina consent\u00ec a suo padre di poter trasmettere intatto alla figlia maggiore Anna Maria il colossale patrimonio da lui accumulato, consentendogli di soddisfare le sue ansie dinastiche con l'obbligo per l'illustre, ma impoverito, futuro genero Giulio Borghese di assumere il cognome Torlonia come previsto dalle clausole del contratto matrimoniale, secondo l'istituto della surrogazione.\nOpere di Alessandro Torlonia e dei primi eredi.\nTorlonia fu committente di numerose opere d'arte, tra cui la maggior parte degli edifici della Villa Torlonia di Roma e alcune opere del Canova.\nNella citt\u00e0 di Avezzano stabil\u00ec la casa Torlonia presso l'omonima villa per amministrare la vasta propriet\u00e0 terriera derivante dal prosciugamento del lago Fucino. Nella citt\u00e0 abruzzese e in altri comuni della Marsica favor\u00ec la realizzare numerose opere civili e avvi\u00f2 le prime infrastrutture di carattere industriale.\nGli eredi di Alessandro Torlonia, Anna Maria e Giulio, donarono alla citt\u00e0 di Avezzano la fontana monumentale di mostra realizzata dopo il completamento del primo acquedotto cittadino sulla quale \u00e8 riportata la seguente iscrizione: \"Ad ornamento della citt\u00e0 ed il pubblico bene. Anna Maria e Giulio Torlonia eressero e donarono - Compimento delle cittadine aspirazioni le acque defluirono il giorno XXIII-IX-MDCCCXCIX\" (23 settembre 1899)\".\nRiconoscimenti.\nDopo la sua morte un busto in bronzo raffigurante il principe \u00e8 stato realizzato nella piazza-giardino a lui dedicata ad Avezzano. \nA Roma, \u00e8 dedicata al principe una via nel Quartiere Nomentano, che costeggia la Villa Torlonia da lui voluta e arricchita. \nNel 1956, dopo il suo completamento, il Liceo Classico di Avezzano fu intitolato al principe Alessandro Torlonia."}
{"id": "576105", "revid": "287204", "url": "https://it.wikipedia.org/wiki?curid=576105", "title": "Alessandro Torlonia", "text": ""}
{"id": "576106", "revid": "599013", "url": "https://it.wikipedia.org/wiki?curid=576106", "title": "Julinho", "text": "Considerato, dopo Garrincha, la migliore ala destra del calcio brasiliano, ha legato indissolubilmente il proprio nome al primo storico scudetto conquistato dalla nel campionato 1955-1956.\nCarriera.\nMagro, longilineo, baffetti alla Clark Gable: Julinho, figlio di un droghiere di San Paolo, fece il suo esordio nel luglio del 1950 nella , una squadra minore di San Paolo, per poi passare, sette mesi dopo, alla pi\u00f9 blasonata , per circa 400\u00a0000 lire dell'epoca. In maglia rossoverde Julinho gioc\u00f2 stagioni di ottimo livello (191 partite e 101 gol, con due tornei Rio-San Paolo conquistati nel 1952 e 1955), mettendosi in luce non solo come giocatore di classe ma anche per la sua correttezza, tanto da ricevere un premio dalla lega arbitrale brasiliana per non aver subito in tre anni neanche un'ammonizione. Pezzi forti del suo repertorio erano una magistrale finta di corpo, capace di sbilanciare l'avversario diretto senza toccarlo, e la precisione del suo piede destro negli assist (famosi i suoi traversoni \"a pelo d'erba\"), doti che lo portarono a disputare con la Nazionale brasiliana i campionati del mondo di calcio del 1954. In maglia verde-oro Julinho conta complessivamente 31 presenze e 13 reti.\nIl calcio italiano not\u00f2 presto quel brasiliano dall'aria compassata, e gi\u00e0 nel 1951 l' tent\u00f2 di ingaggiarlo durante una tourn\u00e9e europea della Portuguesa. La sua affermazione definitiva avvenne al Mondiale 1954 disputato in Svizzera: Julinho realizz\u00f2 un gol-capolavoro contro la grande Ungheria nel quarto di finale perso dal Brasile e da allora attrasse l'attenzione dei grandi club italiani ed europei. Fu la , nel 1955, ad aggiudicarselo, per la somma allora altissima di 5.500 dollari. Il giocatore era stato notato dall'allenatore Fulvio Bernardini, il quale afferm\u00f2 che \u00abun'ala pu\u00f2 arrivare a Julinho, non oltre\u00bb. Provvidenziale per il tesseramento fu la discussa scoperta di un avo lucchese, tale Bottelli, nell'albero genealogico del campione brasiliano, che pot\u00e9 essere quindi acquistato come oriundo; in realt\u00e0, si scopr\u00ec successivamente che l'antenato, il quale avrebbe dovuto esserne il nonno, era un prete, e la Fiorentina sub\u00ec un processo penale per alterazione di stato civile. Julinho, attaccatissimo al proprio Paese, rifiut\u00f2 sempre di indossare i colori azzurri; non prese parte al Mondiale del 1958 perch\u00e9 il selezionatore Vicente Feola non intendeva convocare nessuno che non militasse in Brasile, sebbene per lui fosse disposto a fare un'eccezione, ma Julinho afferm\u00f2 tuttavia di non volere togliere il posto a chi se lo era conquistato giocando in patria.\nPrimo giocatore brasiliano della storia del club, in maglia viola Julinho disput\u00f2 98 incontri (89 in Serie A, 7 in Coppa Campioni e 2 in Coppa Grasshoppers) segnando 23 reti (22 in Serie A ed 1 in Coppa Campioni). Imprendibile sulla fascia, era capace di scardinare intere difese per poi servire cross forti e radenti al meno tecnico centravanti Virgili. Al termine della sua seconda stagione in Italia, con il contratto con la Fiorentina scaduto, torn\u00f2 in Brasile deciso a rimanervi, angustiato dalla morte del padre e dalla conseguente solitudine della madre, ma Bernardini lo convinse a far ritorno. Colpito definitivamente dalla \"saudade\", il campione lasci\u00f2 nel 1958 la maglia viola per fare ritorno in patria, al , con cui gioc\u00f2 fino al 1967 per complessive 266 partite (77 gol), conquistando i campionati paulisti del 1959, 1963 e 1966, il Torneo Rio-San Paolo del 1965 ed il campionato brasiliano del 1960. Ma non aveva nemmeno dimenticato Firenze e la Fiorentina: alla sua morte si \u00e8 appreso che aveva fatto dipingere di viola i muri della sua stanza e aveva disposto che sulla sua bara, insieme a quelli delle altre societ\u00e0 in cui aveva militato, fosse steso un labaro viola. Nel 2013 entra nella Hall of Fame Viola. Il 31 luglio 2014, si \u00e8 giocato in suo onore, il trofeo Julio Julinho Botelho, vinto dal Palmeiras contro la Fiorentina 2-1.\nStatistiche.\nCronologia presenze e reti in nazionale.\n\"Presenze e reti in partite ufficiali\"\n "}
{"id": "576109", "revid": "1543377", "url": "https://it.wikipedia.org/wiki?curid=576109", "title": "Nazionale di calcio del Kenya", "text": "La nazionale di calcio del Kenya \u00e8 la rappresentativa nazionale calcistica del Kenya ed \u00e8 posta sotto l'egida della Football Kenya Federation, fondata nel 1960 e affiliatasi alla FIFA nello stesso anno.\nHa partecipato a sei fasi finali della Coppa d'Africa (l'ultima volta nel 2019), non superando mai il primo turno. Vanta nel proprio palmar\u00e8s cinque vittorie e quattro secondi posti nella CECAFA Cup. Non si \u00e8 mai qualificata per la fase finale della Coppa del mondo FIFA.\nNella graduatoria FIFA in vigore da agosto 1993 il miglior posizionamento raggiunto dal Kenya \u00e8 il 68\u00ba posto del dicembre 1998, mentre il peggiore \u00e8 il 137\u00ba posto di luglio 2007; occupa il 102\u00ba posto della graduatoria.\nStoria.\nLa nazionale keniota debutt\u00f2 il 1\u00ba maggio 1926 a Nairobi, contro i vicini dell' (1-1). Al Nairobi Jamhuri Park, il 12 settembre 1965, conobbe la pi\u00f9 larga sconfitta della propria storia, perdendo per 2-13 contro il .\nAlla Coppa d'Africa 1972 usc\u00ec al primo turno dopo una sconfitta contro il e due pareggi, contro e .\nQualificatasi alla Coppa d'Africa 1988, la squadra fu eliminata al primo turno, dopo un pareggio contro il Camerun e due sconfitte, contro ed , mentre nel 1990 a causare l'eliminazione al primo turno furono il pareggio contro il e le sconfitte contro Camerun e . Alla Coppa d'Africa 1992 furono fatali le sconfitte contro Senegal e Nigeria.\nIl 15 agosto 1998 fece registrare la seconda vittoria pi\u00f9 larga della propria storia, battendo a Nairobi per 9-1.\nTornato a disputare la fase finale della Coppa d'Africa nel 2004, il Kenya vinse contro il , ma perse contro Mali e Senegal e fu eliminato al primo turno.\nNella Coppa Intercontinentale 2018, quadrangolare organizzato in India, perse in finale contro la nazionale padrona di casa.\nRosa attuale.\nLista dei giocatori convocati per la doppia sfida di qualificazione alla Coppa d'Africa 2021 contro e del 25 e 29 marzo 2021.\nPresenze e reti aggiornate al 24 marzo 2021\".\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "576111", "revid": "196390", "url": "https://it.wikipedia.org/wiki?curid=576111", "title": "Lyul'ka", "text": ""}
{"id": "576113", "revid": "1305772", "url": "https://it.wikipedia.org/wiki?curid=576113", "title": "Chiesa di Santa Maria della Croce", "text": ""}
{"id": "576114", "revid": "1305772", "url": "https://it.wikipedia.org/wiki?curid=576114", "title": "Falce", "text": ""}
{"id": "576115", "revid": "599013", "url": "https://it.wikipedia.org/wiki?curid=576115", "title": "PLZ", "text": ""}
{"id": "576116", "revid": "86599", "url": "https://it.wikipedia.org/wiki?curid=576116", "title": "Plz", "text": ""}
{"id": "576117", "revid": "1543377", "url": "https://it.wikipedia.org/wiki?curid=576117", "title": "John Montagu, IV conte di Sandwich", "text": "Biografia.\nEra il figlio di Edward Montagu, visconte Hinchingbrooke, figlio di Edward Montagu, III conte di Sandwich, e di sua moglie, Elizabeth Popham. All'et\u00e0 di quattro anni il padre mor\u00ec. Sua madre si rispos\u00f2 presto ed ebbe pochi contatti con lei.\nDopo aver compiuto gli studi ad Eton College e presso il Trinity College di Cambridge, e dopo aver viaggiato qualche anno, ritorn\u00f2 in Inghilterra nel 1739 per insediarsi alla Camera dei lord nel seguito del Duca di Bedford e venendo presto promosso \"commissioner\" dell'ammiragliato e colonnello dell'esercito britannico.\nNel 1746 venne inviato al congresso di Breda con pieni poteri, continuando in seguito a prendere parte ai negoziati di pace fino alla conclusione del trattato di Aix-la-Chapelle (18 ottobre 1748) che pose termine alla guerra di successione austriaca. Ricopr\u00ec numerose cariche dello stato fino a qualche anno prima della sua morte.\nLa politica.\nLe sue attivit\u00e0, in campo politico, sia come Primo Lord dell'Ammiragliato (carica ricoperta in 3 mandati per un totale di 15 anni), sia come \"segretario di stato per il dipartimento settentrionale\" (2 mandati, 4 anni) sono state oggetto di controversie. Sembra che la sua condotta fosse di grande scandalo alla morale pubblica, cos\u00ec come lo era stata la sua moralit\u00e0 privata.\nDurante tutta la sua lunga amministrazione, egli lasci\u00f2 che gli interessi dell'ammiragliato stesso passassero in secondo piano rispetto a quelli del suo partito, sfruttando la sua protezione come motore per corruzioni e prevaricazioni politiche. Venne ritenuto anche parzialmente responsabile per l'inadeguatezza della marina britannica nella guerra di indipendenza americana. Ebbe un grande interesse nel secondo e nel terzo viaggio di Cook nell'oceano Pacifico.\nMatrimonio.\nPer diversi anni Sandwich ebbe come amante Fanny Murray. Spos\u00f2 il 7 marzo 1740, Dorothy Fane, figlia del Charles Fane, I visconte Fane. Ebbero un figlio, John Montagu, V conte di Sandwich (26 gennaio 1743-6 giugno 1814).\nSuccessivamente Lord Sandwich spos\u00f2 in seconde nozze la talentuosa cantante d'opera Martha Ray, scandalizzando l'opinione pubblica. Da questa seconda relazione nacquero 5 figli, tra cui Basil Montagu, scrittore, giurista e filantropo. Sembra che il personaggio principale di \"Pigmalione\" di George Bernard Shaw, all'origine di \"My Fair Lady\", possa essere stato costruito proprio sulla base della personalit\u00e0 dell'amante di Sandwich. Nell'aprile 1779 l'artista venne uccisa da un corteggiatore geloso, James Hackman, e il conte non si riprese mai dal lutto.\nSandwich come panino.\nLord Sandwich era notoriamente un uomo molto impegnato e spesso lo si indica come l'inventore del panino (in inglese \"sandwich\"). S'\u00e8 sovente affermato che l'invenzione sarebbe stata fatta per permettere al conte di mangiare mentre giocava a carte o a golf, ma i suoi biografi affermano che non sarebbe corretto: \u00e8 per\u00f2 alquanto probabile che il panino fosse un modo per mangiare senza allontanarsi dalla scrivania, dato che in quel periodo, verso la met\u00e0 degli anni '60 del Settecento, Montagu era molto occupato.\nLa musica.\nDopo la sua carriera navale e politica, Sandwich si appassion\u00f2 alla musica, soprattutto quella che lui definiva \"musica antica\", cio\u00e8 pi\u00f9 vecchia di una ventina d'anni: fu il mecenate del violinista Felice Giardini e cre\u00f2 un club con cantanti professionisti che si esibivano in madrigali, canoni e glee, oltre a prestare la sua casa per numerosi e diversi spettacoli di Georg Friedrich H\u00e4ndel, la cui fama venne in questo modo rinvigorita. Fu anche il principale fautore del primo concerto pubblico con un repertorio classico."}
{"id": "576119", "revid": "320578", "url": "https://it.wikipedia.org/wiki?curid=576119", "title": "John Montagu, quarto Conte di Sandwich", "text": ""}
{"id": "576120", "revid": "110157", "url": "https://it.wikipedia.org/wiki?curid=576120", "title": "Longav\u00ed", "text": "Longav\u00ed (nel mapudungun: \"la testa del serpente\") \u00e8 un comune della Provincia di Linares, nella Regione del Maule, Cile. Il comune si estende per 1.454 chilometri quadrati.\nDati.\nIl borgo \u00e8 localizzato nel centro geografico del Cile, circa 320 chilometri a sud della capitale Santiago, con la quale \u00e8 collegata tramite la moderna autostrada \"Carretera Panamericana\" (\"Ruta 5 Sur\"). Il borgo conta 6.206 abitanti (2002) e il comune, 28.161 abitanti. Il 77% della popolazione abita in zone rurali. L'attivit\u00e0 agricola, in particolare la coltivazione dil riso ed altri cereali, costituisce la principale occupazione nel comune.\nStoria.\nIl comune di Longav\u00ed \u00e8 stato fondato il 27 dicembre 1937. Questo borgo agricolo \u00e8 il luogo natale del presidente Arturo Alessandri Palma, nato nel 1868 e morto nel 1950.\nAmministrazione comunale.\nSindaco: Mario Briones Araice (Partido por la Democracia), (PPD)"}
{"id": "576121", "revid": "111373", "url": "https://it.wikipedia.org/wiki?curid=576121", "title": "Vufflens-la-Ville", "text": "Vufflens-la-Ville (toponimo francese; in tedesco \"Wolflingen\", desueto) \u00e8 un comune svizzero di 1\u00a0252 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nVufflens-la-Ville \u00e8 servita dall'omonima stazione sulla ferrovia Losanna-Olten."}
{"id": "576122", "revid": "104458", "url": "https://it.wikipedia.org/wiki?curid=576122", "title": "Vufflens", "text": ""}
{"id": "576123", "revid": "2043648", "url": "https://it.wikipedia.org/wiki?curid=576123", "title": "Lakehurst", "text": "Lakehurst \u00e8 un comune degli Stati Uniti d'America, nella contea di Ocean, nello Stato del New Jersey. Nel \"borough\" di Lakehurst ha sede una base aeronavale della Marina militare americana.\nIl perimetro comunale \u00e8 tutto contenuto all'interno del territorio del comune di Manchester.\nNel periodo tra le due guerre mondiali fu il principale centro americano di ricerca, sviluppo e costruzione di dirigibili.\nI primi voli di linea transoceanici di dirigibili arrivavano qui, e da qui ebbe inizio, nel 1929, il primo - e finora unico- giro del mondo compiuto da un dirigibile, l'aeronave tedesca LZ 127 \"Graf Zeppelin\".\nLakehurst \u00e8 famosa perch\u00e9 qui vicino ebbe luogo, il 6 maggio 1937, l'incidente in cui, in fase di atterraggio, and\u00f2 distrutto il dirigibile tedesco LZ 129 \"Hindenburg\". Il disastro infatti avvenne nella Lakehurst Naval Air Station, una base militare che formalmente si trova nel territorio del vicino comune di Manchester Township."}
{"id": "576130", "revid": "767487", "url": "https://it.wikipedia.org/wiki?curid=576130", "title": "Aclens", "text": "Aclens (toponimo francese) \u00e8 un comune svizzero di 521 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "576131", "revid": "253269", "url": "https://it.wikipedia.org/wiki?curid=576131", "title": "Louis B. Mayer", "text": "\u00c8 celebre per essere stato l'incontrastato e dispotico capo della pi\u00f9 celebre casa cinematografica hollywoodiana, la Metro Goldwyn Mayer.\nFu tra i trentasei fondatori dell'Academy of Motion Picture Arts and Sciences (AMPAS), che nacque nel 1927, un'organizzazione per il miglioramento e la promozione mondiale del cinema. L'Academy nel 1929 cre\u00f2 il Premio Oscar.\nBiografia.\nNato in una famiglia ebrea a Minsk, in Bielorussia ma all'epoca parte dell'Impero Russo, si trasfer\u00ec in Canada poco pi\u00f9 che ragazzino. L\u00ec consegu\u00ec il diploma e, nel contempo, aiut\u00f2 il padre nel commercio di rottami meccanici.\nNel 1904, si trasfer\u00ec a Boston, nel Massachusetts, dove inizi\u00f2 a interessarsi di cinema; tre anni dopo, nella vicina cittadina di Haverhill, apr\u00ec la sua prima sala cinematografica. Con uno spiccato fiuto per gli affari e con un nuovo nome, Louis B. Mayer, cominci\u00f2 a espandere la propria attivit\u00e0: nel giro di pochi anni divent\u00f2 proprietario della pi\u00f9 grande catena di sale cinematografiche del New England.\nNel 1916, si associ\u00f2 a Richard A. Rowland per creare la societ\u00e0 \"Metro Pictures Corporation\", con sede a New York. Successivamente, si trasfer\u00ec a Hollywood per aprire una propria casa di produzione cinematografica, la \"Louis B. Mayer Pictures\". In seguito, si un\u00ec a B.P. Schulberg per creare la \"Mayer-Schulberg Studio\". Nel 1924 Marcus Loew, che intanto aveva stretto un accordo con Samuel Goldwyn (che si chiamava in realt\u00e0 Samuel Gelbfisz ed era un ebreo polacco), compr\u00f2 la \"Louis B. Mayer Pictures\" e, come membro della societ\u00e0, rese Mayer capo della Metro Goldwyn Mayer.\nDalla met\u00e0 degli anni venti e per tutti gli anni trenta, Louis B. Mayer regn\u00f2 incontrastato sulla \"Mecca del Cinema\" e, con l'aiuto del brillante produttore Irving Thalberg, promosse un cinema spettacolare quanto \"per famiglie\". Rese la vita difficile a registi provocatori, come ad esempio Erich von Stroheim col suo \"Rapacit\u00e0\" (\"Greed\", 1924), ma, col suo fiuto finanziario e commerciale, riusc\u00ec a intuire i gusti del pubblico e, grazie anche a lui, la MGM realizz\u00f2 film indimenticabili. Resta storico per\u00f2 anche il suo atteggiamento dispotico e le sue idee conservatrici: indimenticabili l'odio per John Gilbert, il distacco nei confronti di Greta Garbo, lo sfruttamento del talento di Judy Garland, ma anche la gentilezza verso Katharine Hepburn.\nDurante la Seconda guerra mondiale, promosse una serie di film propagandistici e affid\u00f2 al brillante musicista e produttore Arthur Freed il compito di rallegrare l'America con brillanti musical in technicolor. Ma, con la fine dello \"studio system\", la sua visione del cinema iniziava a diventare antiquata, e nel 1951 Mayer venne scalzato da Dore Schary, nuovo capo della produzione.\nNei primi mesi del 1957 scopr\u00ec di essere ammalato di leucemia e mor\u00ec nello stesso anno."}
{"id": "576133", "revid": "979604", "url": "https://it.wikipedia.org/wiki?curid=576133", "title": "Lingua mapudungun", "text": "Il mapudungun (\"mapu\" significa \"la terra\" e \"dungun\" significa \"parlare\") \u00e8 una lingua isolata parlata nel Cile centrale e meridionale e nell'Argentina ovest-centrale dai mapuce (\"mapu\" significa \"la terra\" e \"che\" significa \"la gente\"). Sotto il profilo tipologico \u00e8 classificata come lingua agglutinante.\nInoltre, la lingua \u00e8 conosciuta come mapudungu, araucano (nome dato alla gente mapuce dagli spagnoli) e mapuche/mapuce.\nDistribuzione geografica.\nI parlanti sono 440.000 circa, con 400.000 nella valle centrale del Cile e 40.000 nell'Argentina. \nCirca 200.000 persone usano regolarmente la lingua.\nAl mapudungun manca un sostegno e una promozione sostanziale, nonostante l'impegno del governo cileno per migliorare la situazione e per fornire l'accesso completo all'insegnamento ai Mapuche nel Cile meridionale.\nDialetti e lingue derivate.\nIl mapudungun ha un certo numero di dialetti. In Argentina, il dialetto pehuenche \u00e8 parlato maggiormente in Neuqu\u00e9n; il dialetto nguluche o moluche \u00e8 parlato da Limay al lago Nahuel Huapi; il dialetto veliche o huilliche \u00e8 parlato nella regione del lago Nahuel Huapi pure, come anche in Valdivia, Cile; ed il dialetto ranquenche \u00e8 parlato in Chalileo, General Acha e nella regione di R\u00edo Colorado.\nDue variet\u00e0 di mapudungun sono tuttora parlate. La pi\u00f9 ampiamente parlata \u00e8 \"mapudungun\" \"tipico\" (anche \"araucano\", \"mapuche\"), la lingua della gente Mapuche. Ci sono circa 275.000 parlanti attivi della lingua, 200.000 nel Cile e 75.000 in Argentina. \"Huillice\" (anche \"huilliche\", \"veliche\") ha parecchie migliaia di parlanti, la maggior parte dei quali parlano Spagnolo come prima lingua, e abitano a sud del Mapuche nella zona litorale di Valdivia del Cile e sull'isola di Chilo\u00e9. Gordon (2005) tratta questi come lingue separate.\nStoria.\nLa lingua mapudungun \u00e8 stata da alcuni autorevoli studiosi ritenuta legata alle lingue penuti dell'America del Nord. Altri linguisti la classificano fra le lingue andine (Greenberg 1987, Key 1978), e tuttavia, altri postulano un nesso mapudungun-maya (Stark 1970, Hamp 1971). Croese (1989, 1991) ha promosso l'ipotesi che il mapudungun sia collegato con l'arawak. Altri autori la considerano come una lingua isolata. C'\u00e8 stato un certo grado di influenza del lessico spagnolo e quechua nel Mapudungun.\nQuando gli Spagnoli sono arrivati nel Cile, hanno trovato tre gruppi di Mapuche, uno dei quali era il Picunche (dal \"pikum\" \"del nord\" e dal \"che\" \"la gente\") che \u00e8 stato conquistato piuttosto rapidamente. Dal secolo XVIII il gruppo meridionale o Huilliche (\"willi\" \"del sud\" e \"che\" \"la gente\") ha perso la sua identit\u00e0 specifica, ma il gruppo centrale, il Mapuche, la mantiene.\nIl termine \"Araucano\" \u00e8 oggigiorno evitato ugualmente dagli eruditi e dai Mapuche.\nAlfabeti.\nLe convenzioni ortografiche del mapudungun sono cambiate in pi\u00f9 occasioni nel corso del tempo. Negli anni sono stati elaborati diversi alfabeti, di cui almeno quattro sono ancora utilizzati diffusamente. Essi sono:\nDi seguito degli esempi con le parole \"mapudungun\" e \"mapuche\" nei vari alfabeti.\nFonologia.\nVocali.\nLa lingua Mapudungun prevede in tutto sei suoni vocalici, pronunciati in maniera pi\u00f9 o meno differente nei vari dialetti. La pronuncia delle vocali inoltre \u00e8 determinata in parte anche dalla pozione dell'accento: le vocali atone sono pi\u00f9 centralizzate rispetto alle corrispettive toniche.\nNell\"'alfabeto mapuche unificato\" queste vengono rese con le vocali gi\u00e0 presenti nell'alfabeto latino alle quali si aggiunge \u2039\"\u00fc\"\u203a per rappresentare .\nAlcuni esempi:\nIPA \u2039\"a\"\u203a:\nIPA \u2039\"e\"\u203a:\nIPA \u2039\"i\"\u203a:\nIPA \u2039\"o\"\u203a:\nIPA \u2039\"u\"\u203a:\nIPA \u2039\"\u00fc\"\u203a:\nConsonanti.\nI foni consonantici del mapudungun sono riportati nella tabella seguente:\nLa serie delle occlusive e delle affricate consta unicamente di consonanti sorde. Il suono \u00e8 di uso assai limitato. Spesso alterna liberamente con o con , come ad esempio \"sha\u00f1we\" \"maiale\", in alcuni dialetti, vs. \"sa\u00f1we\" , in altri, e \"kash\u00fc\" vs. \"kad\u00fc\" \"grigio\". Esso ricorre come fonema indipendente quasi solo nei prestiti dallo spagnolo. Le dentali , e tendono, in diversi dialetti, a confondersi con le alveolari corrispondenti, es. la parola per \"cadavere\" pu\u00f2 essere pronunciata sia (scritto \"\u1e3ba\") che (scritto \"la\"). Di seguito alcuni esempi:\nIPA \u2039\"p\"\u203a:\nIPA \u2039\"\u1e6f\"\u203a:\nIPA \u2039\"t\"\u203a:\nIPA \u2039\"k\"\u203a:\nIPA \u2039\"ch\"\u203a:\nIPA \u2039\"tr\"\u203a:\nIPA \u2039\"f\"\u203a:\nIPA \u2039\"d\"\u203a:\nIPA \u2039\"s\"\u203a:\nIPA \u2039\"sh\"\u203a:\nIPA \u2039\"r\"\u203a:\nIPA \u2039\"y\"\u203a:\nIPA \u2039\"g\"\u203a:\nIPA \u2039\"m\"\u203a:\nIPA \u2039\"\u1e49\"\u203a:\nIPA \u2039\"n\"\u203a:\nIPA \u2039\"\u00f1\"\u203a:\nIPA \u2039\"ng\"\u203a:\nIPA \u2039\"\u1e3b\"\u203a:\nIPA \u2039\"l\"\u203a:\nIPA \u2039\"ll\"\u203a:\nAccento.\nLe parole tendono ad essere accentate sulla penultima sillaba, specialmente quando sono bisillabiche o trisillabiche. Nelle parole con pi\u00f9 di tre sillabe l'accento primario, di maggiore intensit\u00e0, cade sulla seconda sillaba a partire da sinistra, e tutte le sillabe successive che si trovano in sedi pari ricevono un accento secondario, meno intenso. Ad esempio, \"ruka\" \"casa\"; \"ku\u00f1ifall\" \"orfano\"; \"kelluputukefun\" \"io spesso torno l\u00e0 per aiutare\". Ci\u00f2 vale anche per le parole composte, come \"ant\u00fck\u00fcdawkiawkerkefuy\" \"egli era solito lavorare come bracciante\".\nQuando intervengono delle sequenze di vocali, l'accento cade sempre sul secondo elemento, come in \"i\u00f1chiu\" (scritto anche \"i\u00f1chiw\" ) \"noi due\" e \"piuke\" \"cuore\".\nContrariamente alle regole appena enunciate, vi \u00e8 un consistente numero di parole che ha l'ultima sillaba accentata. A far parte di questa categoria sono per lo pi\u00f9 pronomi, aggettivi ed avverbi. Tra questi si possono annoverare: \"i\u00f1che\" \"io\"; \"t\u00fcfa\" \"questo\"; \"ngellu\" \"appena\"; \"epe\" \"quasi\" o \"f\u00fcre\" \"saporito\". Occasionalmente si possono anche incontrare dei sostantivi accentati sull'ultima sillaba, come per esempio \"\u00fclcha\" \"ragazza\" e \"p\u00fcle\" \"lato\".\nFonotassi.\nL'unit\u00e0 minima di significato \u00e8 la radice. Essa pu\u00f2 essere costituita da una, due o tre sillabe. All'interno di una radice \u00e8 ammesso un solo nesso consonantico. In mapudungun il primo elemento di un nesso consonantico non pu\u00f2 essere una consonante occlusiva.\nPronomi personali e dimostrativi.\nIl mapudungun distingue i pronomi personali in tre numeri (singolare, duale e plurale); manca invece del tutto una distinzione in base al genere.\nCome in italiano, non \u00e8 obbligatorio utilizzare i pronomi personali in una frase in quanto la persona e il numero sono espressi in modo non ambiguo dalle desinenze verbali. \"Fey\" e i suoi corrispettivi al duale e al plurale hanno in realt\u00e0 un valore anaforico. Al contrario degli altri pronomi, \"fey\" pu\u00f2 essere usato come pronome dimostrativo (che pu\u00f2 indicare al tempo stesso prossimit\u00e0 o distanza) e pu\u00f2 ricevere vari suffissi, come quello strumentale \"-mew\" e quello aggettivale \"-chi\":\nSe invece il parlante vuole essere pi\u00f9 preciso ed esplicito circa la distanza, pu\u00f2 decidere di utilizzare uno dei seguenti pronomi dimostrativi:\nPer formare gli aggettivi dimostrativi, basta aggiungere il suffisso aggettivale \"-chi\" al pronome corrispondente.\nNumerali.\nI numeri dallo zero a dieci sono i seguenti:\nI numeri cardinali dall'undici al diciannove si formano facendo seguire a \"mari\" una delle cifre dall'uno al nove. Ad esempio, \"quindici\" si dice \"mari kechu\" (10 + 5). Le decine invece si formano facendo precedere una cifra dall'uno al nove a \"mari\". \"Cinquanta\", ad esempio, \u00e8 \"kechu mari\" (5 \u00d7 10). Infine, per dire \"cento\" e \"mille\" si utilizzano rispettivamente \"pataka\" e \"warangka\".\nPer quanto riguarda i numeri ordinali, si aggiunge alla forma cardinale il suffisso verbalizzante \"-nge\" seguito dal suffisso aggettivale \"-chi\", se il numerale \u00e8 in funzione di aggettivo, oppure dal suffisso nominalizzante \"-lu\", se invece \u00e8 usato in funzione pronominale. Ad esempio, \"ki\u00f1engechi\" \u00e8 l'aggettivo \"primo\", mentre \"ki\u00f1engelu\" \u00e8 il pronome corrispondente, \"il primo\"."}
{"id": "576134", "revid": "1543377", "url": "https://it.wikipedia.org/wiki?curid=576134", "title": "Doulos SIL", "text": "Doulos SIL \u00e8 un tipo di caratteri con grazie prodotto da SIL International.\n\u00c8 molto simile al Times, ma non ha varianti corsive o grassetto. Il disegno dei caratteri \u00e8 molto simile a quello del font \"SIL Doulos\" del 1992, su cui \u00e8 basato, ma con i cambiamenti di scala necessari per assomigliare pi\u00f9 da vicino ai tipi di caratteri digitali contemporanei, come il Times New Roman .\nIl suo scopo \u00e8 di \u00abfornire una singola famiglia di caratteri basata su Unicode che contenga un esteso inventario dei glifi necessari per quasi tutti i sistemi di scrittura basati su caratteri latini i cirillici, usati sia per necessit\u00e0 fonetiche che ortografiche\u00bb.\nAssieme al Charis SIL, \u00e8 offerto sotto la licenza Open Font License [OFL] di SIL International.\nLa versione 4.0.14 del font include 1958 caratteri e 3083 glifi."}
{"id": "576137", "revid": "4106", "url": "https://it.wikipedia.org/wiki?curid=576137", "title": "Pierre Louis de Beauchamps", "text": ""}
{"id": "576141", "revid": "1543377", "url": "https://it.wikipedia.org/wiki?curid=576141", "title": "Charis SIL", "text": "Charis SIL \u00e8 un tipo di carattere con grazie prodotto da SIL International.\n\u00c8 basato sul carattere Bitstream Charter , uno dei primi tipi di carattere progettato per le stampanti laser.\nIl suo scopo \u00e8 di \u00abfornire una singola famiglia di caratteri basata su Unicode che contenga un esteso inventario dei glifi necessari per quasi tutti i sistemi di scrittura basati su caratteri latini i cirillici, usati sia per necessit\u00e0 fonetiche che ortografiche\u00bb.\n\u00c8 disponibile in quattro stili: \"roman\", grassetto, corsivo, e grassetto corsivo (a differenza del Doulos SIL, che \u00e8 disponibile solo in \"roman\").\n\"Charis SIL\" supporta le tecnologie Graphite, OpenType, e AAT per le funzioni di resa grafica avanzata.\nAssieme al \"Doulos SIL\", \u00e8 offerto sotto la licenza Open Font License [OFL] di SIL International, e pu\u00f2 essere scaricato gratuitamente .\nLa versione 4.0.02 del font include 1958 caratteri e 3084 glifi."}
{"id": "576143", "revid": "287204", "url": "https://it.wikipedia.org/wiki?curid=576143", "title": "Spezia Calcio 1906 2005-2006", "text": "Questa pagina raccoglie le informazioni riguardanti lo Spezia Calcio 1906 nelle competizioni ufficiali della stagione 2005-2006.\nStagione.\nCampionato.\nTotalizzando 63 punti, lo Spezia si \u00e8 classificato primo in classifica nel campionato di Serie C1 gir. A; sette i punti di vantaggio sulla seconda squadra classificata, il Genoa, che veniva considerato come il maggior candidato alla vittoria del torneo. Proprio il Genoa \u00e8 stato sconfitto dallo Spezia per la prima volta nella storia, nella gara di ritorno allo Stadio Alberto Picco grazie ad una doppietta di Massimiliano Guidetti.&lt;br&gt;\nLo Spezia ha pertanto conquistato la promozione in Serie B; evento da ricordarsi come straordinario per la storia del club che non partecipava al campionato cadetto da ben cinquantacinque anni e proprio nel 2006 ha festeggiato il centenario della propria fondazione.&lt;br&gt;\nPunto di forza della squadra aquilotta \u00e8 stato senza dubbio l'aver ottenuto 14 vittorie casalinghe, le ultime 11 delle quali consecutive, e le marcature degli attaccanti Guidetti (15 gol e capocannoniere del girone) e Varricchio (13 gol).\nCoppe.\nLo Spezia \u00e8 stato eliminato al primo turno di Coppa Italia dal , essendo stato sconfitto per 0-1 con un gol segnato da Ciaramitaro negli ultimi minuti dei tempi supplementari.&lt;br&gt;\nIn Coppa Italia Serie C, competizione a cui lo Spezia ha partecipato di diritto dopo essere stato eliminato dalla Coppa Italia maggiore, \u00e8 stato eliminato nei sedicesimi di finale dalla .&lt;br&gt;\nInfine lo Spezia si \u00e8 aggiudicato la Supercoppa di Lega Serie C1 imponendosi nella doppia finale sul Napoli."}
{"id": "576144", "revid": "76204", "url": "https://it.wikipedia.org/wiki?curid=576144", "title": "Mapudungun", "text": ""}
{"id": "576145", "revid": "111373", "url": "https://it.wikipedia.org/wiki?curid=576145", "title": "Bussigny", "text": "Bussigny (toponimo francese; fino al 1959 Bussigny-sur-Morges, fino al 2014 Bussigny-pr\u00e8s-Lausanne) \u00e8 un comune svizzero di 8\u00a0268 abitanti del Canton Vaud, nel distretto dell'Ouest lausannois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBussigny \u00e8 servito dall'omonima stazione sulla ferrovia Losanna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "576149", "revid": "74801", "url": "https://it.wikipedia.org/wiki?curid=576149", "title": "Antoine Gimenez", "text": "La sua singolare e complessa vicenda umana e politica \u00e8 legata indissolubilmente alla guerra civile spagnola. Vicenda che, grazie anche alle sue memorie, ampiamente commentate, ed uscite nel 2006 in Francia, con il titolo de \"Les fils de la nuit\", in Spagna, con il titolo de \"Los hijos de la noche\" e nel 2007 anche in lingua italiana con il titolo modificato di \"Amori e rivoluzione\", a cura di un gruppo di ricercatori e estimatori che si sono dati l'appellativo di \"Gim\u00e9nologues\", \u00e8 venuta soltanto tardivamente alla luce rivelando preziose testimonianze dirette sulla guerra di Spagna, soprattutto quella combattuta sul fronte d'Aragona, e sull'esperienza anarchica nella Catalogna e nella Barcellona di Buenaventura Durruti. L'edizione italiana delle memorie di Antoine Gimenez \u00e8 stata pubblicata dalle Edizioni La Baronata, di Lugano.\nL'uomo dai mille nomi.\nIl vero nome di Antoine Gimenez era Bruno Salvadori. Era nato a Chianni, in provincia di Pisa, il 14 dicembre 1910, figlio di Giuseppe Salvadori e Anna Montagnani. Il padre era un operaio impiegato nei lavori pubblici, mentre la madre \u00e8 un'insegnante elementare. Ha due sorelle: Brunetta e Luciana (Lucienne), che in seguito anch'esse emigreranno in Francia.\nAll'et\u00e0 di 9 anni, Bruno Salvadori, con la madre e le sorelle, vive a Livorno, mentre il padre \u00e8 impegnato in dei lavori a San Don\u00e0 di Piave. \u00c8 a Livorno che accade l'episodio che segner\u00e0 tutta la sua vita. Siamo nel 1922, l'anno in cui il fascismo sale al potere, Bruno ha 12 anni e un giorno, andando a scuola assieme ad altri ragazzi, vede una compagna di classe circondata da quattro individui che, secondo il suo racconto, urlano: \"La purga! Olio di ricino!\". La bambina era figlia di un noto esponente socialista livornese, mentre i suoi aggressori, ragazzi solo di poco pi\u00f9 grandi, sono evidentemente fascisti. Bruno Salvadori non ci sta a pensare un attimo, cava fuori una pesante riga da disegno lunga ottanta centimetri, in legno pieno, e interviene per difendere la compagna. Gli aggressori, sorpresi, lasciano la ragazza e si precipitano sul suo difensore, che scappa. Durante la fuga, si imbatte in un gruppo di altri fascisti e sta per avere la peggio, quando in sua difesa intervengono altre persone, degli adulti, che mettono in fuga gli assalitori. Bruno rimane ferito; viene trasportato in una casa, e al suo risveglio si trova accanto al letto una delle figure storiche dell'anarchismo italiano: Errico Malatesta.\n\u00c8 da quel momento che il giovanissimo Bruno Salvadori inizia a frequentare gli anarchici livornesi, diventando anarchico lui stesso. Scrive nelle sue memorie, in francese: \"Depuis ce jour-l\u00e0, ma vie changea\". Legge molto, le opere dello stesso Malatesta, di Pietro Gori, di Kropotkin, di R\u00e9clus e di Bakunin, ma anche ogni opuscolo che gli viene messo in mano.\nNel 1928 muore la madre, che sar\u00e0 per lui una grandissima perdita vista la perdurante assenza del padre. Nel 1929 ottiene un passaporto per la Francia ed emigra; si stabilisce a Marsiglia, da dove per\u00f2 viene espulso per attivit\u00e0 sovversiva il 7 ottobre 1930. Riesce per\u00f2 a tornare in Francia, ma deve rimpatriare per assolvere al servizio militare, a Mantova. Il 1\u00ba settembre 1933 ottiene di nuovo un passaporto per la Francia. Qui si perdono le tracce di Bruno Salvadori; \u00e8 pressoch\u00e9 certo che il giovane sia diventato contrabbandiere, passando numerose volte in Spagna\nAntonio Gim\u00e9nez.\nIl 22 dicembre 1934 Bruno Salvadori, ancora con il suo vero nome, viene arrestato in Francia, a Perpignano, per rissa e violenza; viene condannato a quattro mesi di carcere. Il 3 agosto 1935 viene arrestato di nuovo a Boulou per violazione del decreto di espulsione, e condannato a sei mesi. La polizia italiana lo segue, e si dichiara disertore e antifascista alle autorit\u00e0 francesi; in precedenza, il 25 maggio 1935, era stato arrestato anche in Spagna, a Barcellona, dove stava tentando di vendere clandestinamente il suo passaporto. Passa poi in Portogallo, tornando in segreto a Barcellona dove frequenta gli ambienti anarchici del periodo di poco precedente allo scoppio della guerra civile. Arrestato nuovamente, viene rinchiuso nel \"C\u00e1rcel Modelo\" il 22 febbraio 1936; al termine della pena viene di nuovo espulso in Francia. \u00c8 in questo periodo che appare il personaggio di \"Antonio Gim\u00e9nez\"; a questo nome \u00e8 intestata una tessera della Confederaci\u00f3n Nacional del Trabajo (CNT). La polizia italiana perde definitivamente le sue tracce e Gim\u00e9nez/Salvadori rientra in Spagna.\nIl 18 luglio 1936, giorno del \"pronunciamiento\" militare di Francisco Franco e degli altri generali che d\u00e0 inizio alla guerra civile, si trova a L\u00e9rida. Assieme a un giovanissimo compagno di lavoro catalano, Josep Llados , di soli 16 anni, raggiunge la localit\u00e0 di Vallmanya, dove si aggrega alla Colonna Durruti. Da questa passa al \"Grupo Internacional\" della medesima colonna, primo embrione delle Brigate Internazionali; si stabilisce assieme ai compagni del \"Grupo\" nella localit\u00e0 di Pina del Ebro, sul fronte aragonese, dove viene ospitato da un'anziana contadina, Pascuala Labarta, che sempre considerer\u00e0 come una seconda madre.\nI \"Figli della notte\".\n\u00c8 da questo punto che iniziano le vicende raccontate nelle memorie di Antoine Gimenez, i \"Figli della notte\" (cos\u00ec erano chiamati i combattenti dei gruppi di assalto, per la necessit\u00e0 di spostarsi con il buio); memorie vivissime, anche se spesso segnate da errori cronologici dovuti senz'altro al fatto che esse furono redatte quando era gi\u00e0 anziano, affidandosi esclusivamente alla memoria del proprio passato e senza documentazione. Ciononostante, le vicende narrate nel volume sono forse l'unica testimonianza diretta dei combattimenti sul fronte aragonese dalla parte anarchica, ed anche uno spaccato della vita, delle speranze, della \"costruzione di una nuova societ\u00e0\" applicata dai rivoluzionari nelle zone da essi controllate. Sono anche il resoconto drammatico degli accadimenti sul fronte aragonese, con l'impossibile tentativo della presa di Saragozza (caduta in mano franchista), della presa di Si\u00e9tamo e della disfatta di Perdiguera, che Gimenez attribuisce precisamente al tradimento di un personaggio ambiguo che occupava un posto di responsabilit\u00e0 nelle file anarchiche, l'argentino Julio Prina, pi\u00f9 noto come Lucio Ruano. Sfilano nomi noti e meno noti, dallo stesso Durruti a Francisco Ascaso, da Charles Carpentier al belga Louis Mercier Vega, alias Charles Ridel (ma il suo vero nome era Charles Cortvrint), da Georgette Kokoczinski, francese, fuggita da un matrimonio infelice per arruolarsi come combattente in Spagna con il nome di \"Mimosa\", e che trover\u00e0 un'orrenda fine, allo studente milanese Lorenzo Giua, da Justo Bueno P\u00e9rez al pacifista Carlo Scolari, fino ad arrivare alla singolare figura di \"Pablo\", alias Pietro Paolo Vagliasindi, da Bergamo, fascista della prima ora che aveva preso parte all'impresa di Fiume assieme a Gabriele D'Annunzio e che, in rotta personale con Benito Mussolini, era passato a combattere per gli anarchici spagnoli. Le vicende si snodano anche tra la vita quotidiana, comprese molte pagine in cui Gimenez narra copiosamente, e in maniera molto esplicita, le sue avventure amorose con varie paesane di Pina del Ebro e con alcune combattenti, tra le quali la stessa Mimosa. Pagine che, in Spagna, faranno rifiutare a molti editori la pubblicazione del volume prima che se ne trovi finalmente uno. Le vicende proseguono fino al termine della guerra civile, con il racconto della presa di Barcellona da parte delle milizie comuniste che misero fine all'esperienza anarchica catalana (5 maggio 1937), dell'uccisione di Camillo Berneri, della \"derrota de los anarquistas\", del prosieguo dei combattimenti e della vittoria definitiva del franchismo con la rovinosa fuga dei repubblicani in Francia. Un aspetto importante che percorre tutte le memorie di Gimenez \u00e8 il rifiuto degli anarchici di essere inquadrati in un qualsiasi esercito regolare; si consideravano combattenti per la libert\u00e0 rifiutando sia l'appellativo che le prerogative dei soldati, ivi compresa l'obbedienza a ordini provenienti dall'alto che non fossero stati discussi.\nAntoine Gimenez.\nIn Francia, Gimenez/Salvadori viene rinchiuso dapprima nel campo di Argel\u00e8s-sur-Mer, dove assieme ad altri fuoriusciti, in gran parte italiani, forma un gruppo denominatosi \"Libert\u00e0 o Morte\". In un rapporto del Ministero dell'Interno italiano dell'8 agosto 1939, che contiene tutti i nominativi individuati del gruppo, compare tale \"Antonio Gimene\" (sic) senza che la polizia italiana abbia il minimo sospetto che si tratti di Bruno Salvadori. Nel campo, Gimenez (che nel frattempo si \u00e8 \"francesizzato\" il nome in \"Antoine Gimenez\" e che parla perfettamente sia il francese che lo spagnolo), non smette di lottare e si impegna per la difesa dei prigionieri anarchici sia dalle brutalit\u00e0 dei guardiani francesi sia da quelle degli ostili comunisti. Parteciper\u00e0 in seguito alla Resistenza francese nella zona di Royan, con sabotaggi e azioni di disturbo. Nel frattempo si \u00e8 sposato e ha avuto dei figli, e la famiglia risiede a Uzerche. Curiosamente, pur non avendo mai pi\u00f9 rivisto il padre, finisce come lui a fare l'operaio edile, riuscendo a guadagnare a sufficienza per mantenere la famiglia. Finita la guerra, si stabilisce a Limoges; nel 1951 gli viene offerto un impiego ben retribuito a Marsiglia, la citt\u00e0 che lo aveva visto per la prima volta in Francia oltre vent'anni prima; non si muover\u00e0 mai pi\u00f9 di l\u00e0.\nNon torner\u00e0 mai pi\u00f9 in Italia, n\u00e9 manifester\u00e0 mai il desiderio di rivederla. Personaggio singolare e disinteressato, vive tranquillissimo in contrasto con la prima e incredibilmente avventurosa parte della sua vita. Nessuno sa chi sia in realt\u00e0; smesso il lavoro, nelle ore libere si dedica alla lettura e alla scrittura per puro piacere personale. Non fa assolutamente parte di nessuna organizzazione politica. I suoi ricordi, che formeranno poi l'ossatura de \"Les fils de la nuit\", sono redatti tra il 1974 e il 1976, senza nessuna forma di documentazione.\n\u00c8 esattamente nel 1976 che la nipote Viviane, impegnata politicamente nel movimento anarchico, gli chiede di riprendere contatto con gli ambienti libertari marsigliesi, che si trovano davanti, con grande stupore, questo personaggio quasi spuntato fuori dal nulla che parla in prima persona di Durruti, di Ascaso, della ritirata a Port-Bou e di altre mille episodi. \u00c8 in questo ambiente che si formano i \"Gim\u00e9nologues\". Le memorie cominciano a circolare quasi clandestinamente fino alla pubblicazione del libro che le \"sistemer\u00e0\" corredandole di note abbondantissime (occupano oltre la met\u00e0 del libro) e di profili biografici.\nAntoine Gimenez muore di cancro il 26 dicembre 1982, poco dopo aver compiuto i 72 anni. \u00c8 cittadino francese, e il suo decesso viene registrato allo stato civile sotto la sua falsa identit\u00e0 che aveva saputo mantenere alla perfezione."}
{"id": "576150", "revid": "1480390", "url": "https://it.wikipedia.org/wiki?curid=576150", "title": "Mex (Svizzera)", "text": "Mex (toponimo francese) \u00e8 un comune svizzero di 709 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "576157", "revid": "767487", "url": "https://it.wikipedia.org/wiki?curid=576157", "title": "Against the Grain (Bad Religion)", "text": "Against the Grain \u00e8 il quinto album del gruppo punk statunitense Bad Religion, pubblicato nel 1990.\nQuesto lavoro \u00e8 caratterizzato da pezzi brevi, veloci, molto potenti, con un drumming quasi ossessivo, ma meno grezzi rispetto a No Control; contiene molti di quelli che in seguito sono diventati pezzi classici della band, dalla struggente \"Anesthesia\", alla dura \"Against the Grain\", dalla ritmata \"21st Century Digital Boy\" alla furiosa \"Blenderhead\"."}
{"id": "576160", "revid": "1776051", "url": "https://it.wikipedia.org/wiki?curid=576160", "title": "Br\u00fcttelen", "text": "Br\u00fcttelen (toponimo tedesco; in francese \"Breti\u00e8ge\", desueto) \u00e8 un comune svizzero di 587 abitanti del Canton Berna, nella regione del Seeland (circondario del Seeland).\nStoria.\nNel 1917 ha inglobato il comune soppresso di G\u00e4serz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con G\u00e4serz):\nInfrastrutture e trasporti.\nBr\u00fcttelen \u00e8 servito dall'omonima stazione sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "576164", "revid": "125887282", "url": "https://it.wikipedia.org/wiki?curid=576164", "title": "Nazionale di calcio della Liberia", "text": "La nazionale di calcio della Liberia \u00e8 la rappresentativa calcistica della Liberia ed \u00e8 posta sotto l'egida della Liberia Football Association.\nNella nazionale liberiana ha giocato uno dei migliori calciatori di sempre, George Weah, il primo e unico africano ad essersi aggiudicato il Pallone d'oro (nel 1995), ambito premio assegnato dalla rivista francese \"France Football\". Nonostante abbia giocato, allenato ed investito in prima persona ingenti somme per la sua nazionale, Weah non \u00e8 mai riuscito a portare la Liberia a disputare la Coppa del mondo. La nazionale liberiana, infatti, non si \u00e8 mai qualificata alla fase finale del campionato del mondo, mentre ha partecipato a due fasi finali della Coppa d'Africa, uscendo sempre al primo turno. Nelle qualificazioni per il campionato del mondo 2002 la nazionale liberiana arriv\u00f2 ad un solo punto dalla qualificazione, avendo perso una partita casalinga fondamentale contro il e permettesso cos\u00ec alla diretta inseguitrice, la , di superarla in classifica.\nNella graduatoria FIFA, in vigore da agosto 1993, il miglior posizionamento raggiunto dalla Liberia \u00e8 stato il 66\u00ba posto nel luglio 2001, mentre il peggiore \u00e8 stato il 164\u00ba posto di ottobre 2010. Occupa il 144\u00ba posto della graduatoria.\nStoria.\nLa nazionale liberiana esord\u00ec l'11 aprile 1963 sconfiggendo per 2-1 il in Senegal.\nLa squadra ottenne i migliori risultati della propria storia tra l'ultimo decennio del XX secolo e i primi anni duemila, quando vi giocava George Weah, campione di calibro mondiale. In tale periodo si qualific\u00f2 per la Coppa d'Africa 1996 e per la Coppa d'Africa 2002 e sfior\u00f2 l'accesso alla fase finale della Coppa del mondo del 2002, a cui non si qualific\u00f2 per un solo punto, perdendo una fondamentale partita contro il e permettendo cos\u00ec alla diretta inseguitrice, la , di superarla in classifica.\nL'11 settembre 2018 George Weah ha giocato, a 15 anni dal suo ritiro, un'amichevole tra Liberia e , scendendo in campo dal primo minuto con la fascia di capitano prima di essere sostituito al 79\u00ba minuto di gioco. La partita \u00e8 stata l'occasione per ritirare la maglia numero 14, la preferita di Weah.\nRosa attuale.\n\"Presenze e reti aggiornate al 7 ottobre 2021\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "576171", "revid": "289247", "url": "https://it.wikipedia.org/wiki?curid=576171", "title": "Nicola di Compagnone", "text": ""}
{"id": "576172", "revid": "32936", "url": "https://it.wikipedia.org/wiki?curid=576172", "title": "Maisons Laffitte", "text": ""}
{"id": "576185", "revid": "124973455", "url": "https://it.wikipedia.org/wiki?curid=576185", "title": "Rina Morelli", "text": "Biografia.\nProveniente da una nota famiglia di attori, tra cui spiccava suo nonno Alamanno Morelli, calca le scene sin da piccola, per debuttare ufficialmente nel settembre 1924 nello spettacolo \"Liliom\" di Ferenc Moln\u00e1r con la compagnia di Annibale Betrone. Nel 1931 entra nella compagnia di Antonio Gandusio e Luigi Almirante, dove incontra l'attore Gastone Ciapini; i due si sposeranno l'anno dopo, ma il matrimonio avr\u00e0 vita breve; per questo periodo la Morelli user\u00e0 anche il cognome del marito.\nNel 1933 il suo debutto nel doppiaggio presso gli studi della Metro-Goldwyn-Mayer a Roma, divenendo voce abituale di Katharine Hepburn, Ginger Rogers, Simone Simon; uno dei suoi primi lavori fu il doppiaggio di Jackie Cooper nella pellicola Il campione. Nei decenni successivi lavorer\u00e0 al doppiaggio in varie imprese della capitale, tra cui la C.D.C.\nLa sua voce duttile ed espressiva si adattava perfettamente ai volti di Nina Foch in \"I dieci comandamenti\", Judy Holliday (di cui sarebbe diventata la doppiatrice ufficiale), di Carole Lombard in \"Vogliamo vivere!\", di Bette Davis in \"Che fine ha fatto Baby Jane?\" (1962), di Gene Tierney in \"Vertigine\" (1944), della fata Fauna ne \"La bella addormentata nel bosco\" (1959) e di molte altre ancora.\nDotata di un fisico minuto ma di una straordinaria forza espressiva, la Morelli si fece un nome dapprima come attrice dannunziana, per divenire, nella stagione 1938-39, membro della compagnia del Teatro Eliseo, insieme a Gino Cervi, Carlo Ninchi, Paolo Stoppa e Andreina Pagnani. Prest\u00f2 la sua sensibilit\u00e0 a personaggi di donne fragili ma al contempo risolute, in spettacoli come \"Giorni felici\" di Claude-Andr\u00e9 Puget, \"Fascino\" di Keith Winter e \"Le allegre comari di Windsor\" di William Shakespeare.\nNel 1945 inizi\u00f2 una lunga collaborazione col regista Luchino Visconti che, insieme a Paolo Stoppa, divenuto anche suo compagno di vita, la diresse in alcune riuscite rappresentazioni di \"Spirito allegro\" di No\u00ebl Coward, \"Antigone\" di Jean Anouilh, \"Zio Vanja\" di Anton \u010cechov, e di opere di Shakespeare e di Goldoni. Nel 1956 e nel 1961 le fu assegnato il Premio San Genesio come migliore attrice teatrale della stagione: solo Sarah Ferrati ottenne due volte questo riconoscimento.\nAttiva anche al cinema, la Morelli prest\u00f2 la sua sofferta sensibilit\u00e0 drammatica a numerosi film, soprattutto sotto l'attenta regia di Visconti, che ne esalt\u00f2 l'intenso temperamento interpretativo nei suoi \"Senso\" (1953), \"Il Gattopardo\" (1963) e \"L'innocente\" (1976).\nMor\u00ec il 17 luglio 1976 a 67 anni.\nLa radio e la televisione.\nNumerosi sono i lavori radiofonici EIAR e Rai, dalla met\u00e0 degli anni trenta sino agli anni settanta, nei quali la Morelli fu protagonista: commedie, radiodrammi e partecipazioni, tra il 1966 e il 1974, a \"Gran variet\u00e0\", dove duettava con Paolo Stoppa in \"Eleuterio e Sempre Tua\", rivisitazione in chiave ironica del lavoro teatrale \"Caro bugiardo\" di Jerome Kilty che loro recitarono in teatro nel 1961 e in televisione nel 1963.\nNegli ultimi anni la Morelli si \u00e8 dedicata, talvolta a fianco di Paolo Stoppa, all'interpretazione di una serie di sceneggiati, come \"Vita col padre e con la madre\" (1960), \"Antonio Meucci cittadino toscano contro il monopolio Bell\" (1970), e \"I Buddenbrook\" (1971).\nGrande consenso ottenne in particolare la sua interpretazione, insieme a Sarah Ferrati, Nora Ricci e Ave Ninchi, di \"Sorelle Materassi\" (1972), trasposizione televisiva del romanzo omonimo di Aldo Palazzeschi."}
{"id": "576188", "revid": "93556", "url": "https://it.wikipedia.org/wiki?curid=576188", "title": "Millosh Gjergj Nikolla", "text": "Suo padre, \"Gjergj Nikolla\" (1872-1924), proveniva da una famiglia ortodossa e possedeva un bar. Frequent\u00f2 la scuola elementare serbo ortodossa a Scutari e dal 1923 al 1925 una scuola secondaria ad Antivari, nel Montenegro, dove si era trasferita la sorella maggiore Lenka.\nNell'autunno del 1925, a 14 anni, vinse una borsa di studio per frequentare una scuola secondaria a Bitola, nella Macedonia del sud. A Bitola studi\u00f2 slavo, russo, greco, latino e francese. Laureatosi nel 1927 entr\u00f2 nel seminario Ortodosso di St. John il Teologo a Bitola dove, nonostante problemi di salute, continu\u00f2 il suo addestramento e gli studi fino a giugno 1932.\nIl 23 aprile 1933 fu assunto come maestro di albanese in una scuola nel villaggio di Vraka, a sette chilometri da Scutari. Fu durante questo periodo che cominci\u00f2 a scrivere descrizioni in prosa e versi.\nNel maggio 1934 scrisse il suo primo racconto, \"Sokrat i vuejtun apo derr i k\u00ebnaqun\", che fu pubblicato sul periodico \"Illyria\", firmandosi con lo pseudonimo di Migjeni, un acronimo di Millosh Gjergj Nikolla. Nell'estate 1935 il ventiquattrenne Migjeni si ammal\u00f2 di tubercolosi. Viaggi\u00f2 fino ad Atene nel luglio di quell'anno nella speranza di guarire dalla malattia ma ritorn\u00f2 a Scutari un mese dopo senza nessun miglioramento delle sue condizioni di salute. Nell'autunno 1935 si trasfer\u00ec per un anno in una scuola a Scutari e, sempre sul periodico \"Illyria\", inizi\u00f2 a pubblicare le sue prime poesie, che fecero epoca.\nNel 1936 and\u00f2 a vivere nel villaggio di montagna di Puka dove rest\u00f2 per 18 mesi. Le sue condizioni di salute migliorarono e lui rest\u00f2 colpito dalla povert\u00e0 della gente che viveva a Puka e nei dintorni. Dopo questi 18 mesi in montagna il poeta fu obbligato a porre fine alla sua carriera di maestro e di scrittore e, sempre nella speranza di guarire, and\u00f2 a Torino dove sua sorella Olga stava studiando matematica. Part\u00ec da Scutari il 20 dicembre 1937 e arriv\u00f2 a Torino prima del giorno di Natale. Qui aveva sperato, dopo la guarigione, di iscriversi e studiare alla Facolt\u00e0 d'Arte. Dopo cinque mesi di ricovero al sanatorio di San Luigi presso Torino Migjeni fu trasferito all'ospedale valdese a Torre Pellice dove mor\u00ec il 26 agosto 1938. La sua morte all'et\u00e0 di soli 27 anni fu una tragica perdita per la letteratura albanese moderna.\nA Migjeni \u00e8 intitolato il teatro di Scutari, riaperto nel 2002 grazie a un progetto della Regione Emilia-Romagna."}
{"id": "576190", "revid": "6923", "url": "https://it.wikipedia.org/wiki?curid=576190", "title": "Banco Santander", "text": "Il Banco Santander (BI SANT)\n(LSE: BNC) (NYSE: STD) \u00e8 un gruppo di istituti di credito prevalentemente europei e americani. Alcuni di essi operano sotto il marchio del \"Banco Santander\", per esempio la filiale \"Santander Consumer Bank\" in Germania. Altri sono societ\u00e0 acquistate dal gruppo, di cui l'esempio \u00e8 l'acquisizione della banca inglese \"Abbey National PLC\" avvenuta nel settembre 2004, e poi rinominata Santander UK plc nel 2010.\nStoria.\nIl \"Banco de Santander\" fu fondato nel 1857 per decreto della regina Isabella II di Spagna per favorire gli scambi del porto di Santander con l'America del Sud. Fino al 1874 fu banco di emissione. Il \"Banco de Santander\" \u00e8 stato uno dei poli della concentrazione delle banche spagnole negli anni 1990. Nel 1994 il \"Banco de Santander\" rilev\u00f2 il \"Banesto\".\nNel 1991 le banche spagnole \"Banco Central\" e \"Banco Hispanoamericano\" si fusero per dar vita al \"Banco Central Hispano\". Quest'ultimo fu a sua volta acquisito dal \"Banco Santander\" nel 1999 per formare il \"Banco Santander Central Hispano\". BSCH fu subito la pi\u00f9 grande banca spagnola. Il \"Banco Santander\" riprender\u00e0 il suo nome originale nel 2007.\nNel 2004 il \"Santander\" ha acquisito la banca britannica Abbey National Bank, mentre nel 2017 il Santander ha acquisito il Banco Popular.\nNel settembre 2018 viene annunciato che il CEO Jos\u00e9 Antonio Alvarez sar\u00e0 sostituito nel gennaio 2019 da Andrea Orcel, italiano di Roma che da tempo vive a Londra e dal 2012 \u00e8 alla guida dell'investment banking della svizzera UBS. A met\u00e0 gennaio 2019 passo indietro dei vertici bancari: salta la nomina di Orcel (resta cos\u00ec in carica Alvarez) perch\u00e9 considerate \"inaccettabili\" le richieste economiche presentate per il mancato pagamento da parte degli svizzeri di UBS del bonus relativo ai sette anni di incarico del banchiere italiano (si parla di 40-50 milioni di euro).\nDescrizione.\nLe aziende del marchio Santander occupano 188\u00a0492 persone, hanno 125 milioni di clienti e 3,3 milioni di azionisti. Il servizio di banca al dettaglio, settore che occupa la maggior parte delle attivit\u00e0 del gruppo. \u00c8 la prima banca spagnola, la prima della zona euro per capitalizzazione e la 15\u00aa a livello mondiale con 71,16 miliardi di euro. Il Banco Santander era uno degli azionisti di riferimento di \"Sanpaolo IMI\", uscito poi dal capitale dopo la fusione con \"Banca Intesa\" e la nascita di \"Intesa Sanpaolo\". Ha poi venduto nel 2007 \"Banca Antonveneta\" (dopo l'OPA su \"ABN AMRO\") a \"MPS\", ma non \"Interbanca\" (che era controllata da Antonveneta), la quale verr\u00e0 ceduta pi\u00f9 avanti alla \"General Electric\". Possiede quote in numerose altre banche del mondo.\nIl 10 giugno 2010 il \"Banco Santander\" ha annunciato un investimento di circa 270 milioni di dollari (200\u00a0000\u00a0000 \u20ac) nella citt\u00e0 di Campinas, in Brasile per un centro di tecnologia, ricerca ed elaborazione dati, che comprender\u00e0 un centro di prossima generazione. Il progetto si propone di espandere la propria rete di filiali e base clienti. Questo centro si riunir\u00e0 l'unit\u00e0 operativa in Nord America, Centro America e Sud America, dal centro elaborazione dati per la ricerca e l'area tecnica. \u00c8 uno dei cinque centri che \"Banco Santander Central Hispano\" ha nel mondo, ma certamente il pi\u00f9 importante e moderno. Basato su un terreno di 1 milione di metri quadrati, il nuovo centro sar\u00e0 istituito presso il Parco tecnologico CIATEC (\"Development Company\" per l'alta tecnologia Cluster di Campinas), che \u00e8 frequentato da pi\u00f9 di 20 altre societ\u00e0. La zona ha cominciato a essere costruita e ampliata nel gennaio 2011, in modo che entro due anni, sia pienamente operativa. Ci saranno oltre 8\u00a0000 posti di lavoro diretti e indiretti.\nSponsorizzazioni.\nDal 2007 il Banco Santander comincia ad essere a pi\u00f9 riprese sponsor in Formula 1, inizialmente con il team britannico e poi, dal 2010, anche con la scuderia italiana ; quest'ultima sponsorizzazione, conclusasi una prima volta nel 2017, \u00e8 poi ripresa a partire dal 2022.\nDal 2008 al 2012 \u00e8 stato lo sponsor principale della Coppa Libertadores, la massima competizione sudamericana di calcio per club. Sponsorizza inoltre vari eventi podistici, come ad esempio \"La Mezza di Torino\", una mezza maratona internazionale che si corre nel capoluogo piemontese, svolta a finalit\u00e0 di solidariet\u00e0.\nDal 2016 \u00e8 inoltre sponsor de La Liga."}
{"id": "576197", "revid": "56620", "url": "https://it.wikipedia.org/wiki?curid=576197", "title": "Iacopo Negretti", "text": ""}
{"id": "576198", "revid": "465169", "url": "https://it.wikipedia.org/wiki?curid=576198", "title": "Sonata per pianoforte n. 3 (Beethoven)", "text": "La Sonata per pianoforte n. 3, Op. 2 n. 3, in do maggiore, composta da Ludwig van Beethoven nel 1795, chiude il ciclo dell'op. 2.\nStruttura.\nLe prime quattro sonate per pianoforte di Beethoven sono tutte articolate in quattro movimenti.\nI tempi estremi (primo e quarto) permettono all'esecutore di sfoggiare il proprio virtuosismo.\nNell\"'Allegro con brio\" Beethoven inser\u00ec anche una cadenza (battuta 232), inoltre ha lo stile tipico di una cadenza anche l'ultimo ritorno del tema principale del \"Rond\u00f2\" (\"Allegro assai\", formato da una serie di accordi staccati). Si tratta di un pianismo che tende a superare la dimensione solista, tendendo a quella del cosiddetto \"pianismo sinfonico\".\nDi notevoli proporzioni anche l\"'Adagio\" in mi maggiore, il cui carattere soave non \u00e8 esente da momenti di tensione, quasi tenebrosi. Come nella precedente sonata n. 2, il terzo movimento \u00e8 uno \"Scherzo\" (in luogo del pi\u00f9 classico minuetto tipico delle sonate pre-romantiche). Il brano \u2013 dal piglio ironico, vivace \u2013 si presenta nella relativa tonalit\u00e0 minore del do maggiore (ossia la minore) e presenta al suo interno un \"Trio\" formato principalmente da terzine arpeggiate.\nAnalisi del primo movimento.\nLa struttura formale \u00e8 quella della forma-sonata (esposizione dei temi, sviluppo, e ripresa) con un'esposizione ricca di materiali tematici (i temi esposti sono tre). Il tempo indicato \u00e8 \"Allegro con brio\" in quattro quarti nella tonalit\u00e0 di base di do maggiore. Una delle caratteristiche pi\u00f9 evidenti di questo primo tempo \u00e8 la quantit\u00e0 di materiale connettivo, ossia di idee secondarie di collegamento a quelle principali o alle varie sezioni del movimento.\nEsposizione: primo tema.\nIl primo tema si compone di due frasi (domanda e risposta) la prima alla tonica (do maggiore) e la seconda alla dominante sol maggiore \u2013 in realt\u00e0 tutta la frase \u00e8 trasportata una seconda sopra) - e una codetta che partendo dalla tonica conclude sulla settima di dominante (sol maggiore settima). L'elemento pi\u00f9 in vista di questo tema \u00e8 un breve inciso di quattro semicrome (quartina), seguito da due crome. L'atmosfera che questo tema propone \u00e8 quello di una toccata brillante [bb. 1-12]\nAlla battuta 13 inizia il ponte di collegamento (o ponte modulante) per il secondo tema. Sono quattordici battute caratterizzate dal movimento incessante di quartine di semicrome che ricordano l'inciso del primo tema, ma che nel contempo smentiscono un po' l'atmosfera intima dell'attacco. Questa codetta si compone di due parti: nella prima le quartine sono alla voce acuta, mentre il basso suona un nuovo tema (primo tema di collegamento) esposto due volte; nella seconda parte (battuta 21) le quartine passano al basso, mentre la mano sinistra disegna per due volte un secondo tema di collegamento, dal carattere trionfante, che si conclude sulla dominante. [bb. 13-26]\nEsposizione: secondo tema.\nIl secondo tema (preso da un precedente quartetto del 1785) \u00e8 esposto nella dominante minore (sol minore) e si compone di una delicata figura di crome. Anche questo tema viene presentato due volte con lievi differenze (la prima volta inizia sul re, mentre la seconda inizia sul sol). [bb. 27-38]\nL'utilizzo della dominante minore (sol minore) per questo secondo tema \u00e8 uno dei primi tentativi fatti da Beethoven per allargare l'ambiente armonico all'interno del classico rapporto tonica-dominante.\nEsposizione: terzo tema.\nAlla battuta 39 inizia un secondo ponte di collegamento, con alcune figure tradizionali del concerto solistico che si concludono con una semicadenza sulla dominante di dominante (re maggiore, battuta 45). Il tutto porta ad un nuovo tema \u201ddolce\u201d (che pu\u00f2 essere considerato un terzo tema) esposto alla dominante (sol maggiore). [bb. 46-59]\nLa coda seguente non \u00e8 nient'altro che la coda dell'esposizione. In essa viene ripresa (in modo variato) prima la figurazione relativa al primo tema di collegamento tra il primo e il secondo tema (battute 13-21) e di seguito la seconda figurazione (battute 21-26). Del secondo tema di collegamento Beethoven riprende per\u00f2 solamente l'inciso iniziale dal quale, dopo averlo insistentemente riproposto in una modulazione verso la sopratonica (re maggiore settima), si lancia in un virtuosistico passaggio di quartine di semicrome in ottave (battute 84-87) per concludere con una cadenza sospesa: sopratonica \u2192 dominante (re maggiore settima \u2192 sol maggiore). Si conclude cos\u00ec questa esposizione veramente ricca di temi. [bb. 60-89]\nSviluppo.\nIl segno di ritornello indica che si deve ripetere l'intera esposizione. Lo sviluppo inizia subito con l'inciso iniziale (quello della battuta 21) della seconda idea del ponte di collegamento tra il primo tema ed il secondo tema [bb. 91-96]. Segue un'altra fase virtuosistica di arpeggi (\"vigoroso e senza affrettare\") di 12 battute di quartine di semicrome: inizia in si\u266d maggiore e termina in la maggiore, preparando cos\u00ec l'entrata del primo tema in re maggiore. Alla battuta 109 inizia cos\u00ec l'elaborazione vera e propria del primo tema come previsto nella forma-sonata. Dopo l'enunciazione del tema seguono una serie di progressioni (per quarte: do \u2013 fa \u2013 si\u266d) basate sull'inciso iniziale del tema e alcune ottave di semiminime in \"forzando\" e in \"fortissimo\" [bb. 113-128]:\nUna \u201cstretta\u201d finale sempre sull'inciso del primo tema chiude lo sviluppo su un lungo pedale sulla sensibile (si) con l'accordo di si minore quinta diminuita.\nRipresa.\nLa ripresa inizia con la ripetizione (senza variazioni) alla tonica (do maggiore) delle prime otto battute del tema principale. Segue una breve codetta di altre otto battute dove, modulando alla sottodominante (fa) Beethoven introduce alcune misure di contrappunto sincopato a due voci [bb. 147-154]\nQuindi viene presentata la prima delle due idee (battute 21-26 dell'esposizione, ora battute 155-160) del ponte di collegamento al secondo tema. Segue la seconda idea (battute 27-38 dell'esposizione, ora battute 161-166), questa volta alla tonica minore (la prima volta era esposta alla dominante minore). Un altro ponte di collegamento (simile all'esposizione) apre l'entrata del terzo tema alla tonica maggiore, nell'esposizione era alla dominante (battute 47-59 dell'esposizione, ora battute 181-187). Dopo alcune battute di codetta del terzo tema appare il ponte di collegamento alla coda (nell'esposizione era alle battute 60-83, ora battute 195-217). Alla fine di questa fase, nell'esposizione, c'era il virtuosistico passaggio di quartine di semicrome in ottave (battute 84-87), qui Beethoven ci presenta una cadenza finale tipicamente concertistica, basata su un lungo pedale di sopradominante (la\u266d maggiore \u2013 battuta 218) [bb. 218-231]:\nLa cadenza si conclude modulando sulla tonica (do maggiore) alla quale seguono alcune battute \"ad libitum\" [bb. 232-235]. Il ritorno conclusivo del tema principale con una breve codetta, quindi quattro battute simili al passaggio virtuosistico della coda finale dell'esposizione (battute 84-87 dell'esposizione) e la consueta cadenza perfetta (settima di dominante \u2013 tonica), concludono questo primo movimento.\nAnalisi del Secondo movimento.\nIl secondo movimento ha una semplice forma del tipo ABABA, che potrebbe essere assimilata al rond\u00f2, ossia si compone di una prima esposizione del tema (prima parte), di un episodio in minore (seconda parte), di una seconda esposizione del tema (terza parte), del ritorno dell'episodio ma nel modo maggiore (quarta parte) e di una ripresa finale del tema (quinta parte). La tonica \u00e8 mi maggiore ed il tempo indicato in partitura \u00e8 \"Adagio\" in due quarti.\nPrima parte: esposizione del tema.\nIl tema si presenta con due frasi ed una codetta. La prima frase \u00e8 simile ad una domanda, mentre la seconda frase potrebbe rappresentare la risposta. \u00c8 significativa in tal senso la conclusione armonica (sospesa) dei due incisi della prima frase: iniziano ovviamente alla tonica (mi maggiore), ma terminano con la settima di dominante (si maggiore settima) [bb. 1-10]:\nLa codetta del tema alla fine conclude sulla dominante.\nSeconda parte: episodio in minore.\nCambia la tonalit\u00e0 in armatura di chiave (da quattro diesis si passa ad un solo diesis): mi minore (tonica minore). Appare un nuovo tema o episodio \"Poco pi\u00f9 animato\" in forma di cavatina (esposizione con ripresa senza viluppo) lungo appena tre misure [bb. 11-13]:\nLa parte conclusiva di questo tema modula alla dominante (sol maggiore), ed \u00e8 in questa tonalit\u00e0 che viene sviluppata la codetta del tema [bb.14-18]. Sempre in questa tonalit\u00e0 alla battuta 19 appare una nuova linea melodica: \u00e8 un nuovo tema con appoggiature scritte per esteso [bb. 19-24]:\nQuesto tema chiude anche l'esposizione di questo primo episodio. La ricapitolazione \u00e8 abbastanza simmetrica rispetto all'esposizione: si ritorna alla tonalit\u00e0 iniziale (mi minore) ma qui Beethoven cambia la dinamica ed indica \u201cff\u201d. Il passaggio dal piano al fortissimo \u00e8 scioccante, si accentua cos\u00ec al massimo la drammaticit\u00e0 di questo episodio. La ricapitolazione di questo tema per il compositore \u00e8 anche un'occasione per un certo sviluppo armonico: infatti il tema di tre battute appare per tre volte nella tonalit\u00e0 della tonica minore (mi minore), sottodominante minore (la minore) e dominante minore (si minore) [bb. 26-34]:\nCome nell'esposizione anche nella coda finale di questo episodio ritorna la seconda idea con le appoggiature (battuta 19 e seguenti), ma ora questo tema \u00e8 sostenuto da un pedale di dominante (si), modificando cos\u00ec la sua funzionalit\u00e0 iniziale: se nell'esposizione dell'episodio intermedio aveva una funzione di sviluppo, ora in questa ricapitolazione funge da preparazione alla seconda entrata del tema principale [bb. 35-42].\nTerza parte: seconda esposizione del tema.\nAlla battuta 43 ritorna il tema principale con la stessa impostazione armonica dell'esposizione (mi maggiore) e con l'aggiunta di due battute finali in fortissimo (\"pesante\") [bb. 43-54]. Queste due battute rappresentano il momento pi\u00f9 impressionante dell'intero movimento, oltre che per la dinamica anche per la modulazione alla sopratonica diminuita (do maggiore).\nQuarta parte: episodio in maggiore.\nLo scopo delle ultime due battute della sezione precedente \u00e8 quello di preparare la nuova ambientazione armonica della quarta parte, nella quale si riprende il tema dell'episodio centrale nel modo maggiore (do maggiore) della sopratonica [bb. 55-58]. Questa sezione ben presto modula alla tonica (mi maggiore) ed il tema seguente (quello con le appoggiature) viene eseguito in questa tonalit\u00e0 [bb. 59-66]. Le tensioni armoniche della parte centrale sono cos\u00ec neutralizzate ed il ritorno alla tonica (mi maggiore) fa ben presto dimenticare gli episodi dissonanti precedenti.\nQuinta parte: esposizione finale del tema.\nAlla battuta 67 inizia la quinta ed ultima parte di questo movimento. \u00c8 ancora il tema principale che viene proposto per primo, ma ora molto variato [bb. 67-82]:\nUn pedale di dominante di semicrome (battute 77-79), alla fine rinforzato in ottava, prepara la chiusa finale sulla tonica con una cadenza di un accordo dissonante (una quinta giusta [la-mi] pi\u00f9 una terza minore [re#-fa#]). Da notare ancora un passaggio: alle battute 80-81 appare, preparato da un trillo, un salto dal registro pi\u00f9 acuto a quello pi\u00f9 grave (effetto espressivo per un recitativo d'opera) per rimarcare ulteriormente la chiusura del movimento.\nAnalisi del terzo movimento.\nIl terzo movimento \u00e8 in forma di scherzo: esposizione e sviluppo dello scherzo con ritornelli, esposizione e sviluppo del trio con ritornelli e ripresa variata dello scherzo. L'ambiente tonale \u00e8 do maggiore e il tempo indicato \u00e8 \"Allegro\" in tre quarti.\nScherzo (esposizione e sviluppo).\nIl tema, esposto nella tonica (do maggiore), \u00e8 un fugato a tre voci con strette finali. Come al solito nel finale una modulazione sposta l'armonia sulla dominante (sol maggiore) [bb. 1-17]:\nLo sviluppo dello scherzo (a battuta 18) sfrutta l'inciso iniziale del tema (la terzina di crome) in continue domande/risposte. Nel finale di questo breve sviluppo per undici battute (30\u201340) un'insistente sospensione sulla dominante prepara la ripresa del tema dello scherzo (battute 41-57):\nUna breve codetta conclude lo Scherzo nella tonica (do). Il segno di ritornello fa ripetere tutto il materiale fin qui esposto.\nTrio (esposizione e sviluppo).\nA una certa complessit\u00e0 polifonica dello scherzo, si contrappone un trio decisamente monofonico: una serie continua di arpeggi di terzine di crome con un semplice accompagnamento di ottave. L'ambiente tonale \u00e8 la relativa minore (la minore) [bb. 68-75]:\nUna modulazione alla tonica (do maggiore) prepara lo sviluppo di questo tema per ben 33 battute. Nella parte finale si riconosce il tema ritornato al la minore, ma che poi conclude sulla dominante (sol) [bb. 76-108].\nRipresa dello scherzo.\nRitorna il tema dello scherzo alla tonica (battute 109-125) con lo sviluppo (battute 125-137), con le undici battute di insistenza sulla dominante (battute 137-148) e con la ripresa dello scherzo (battute 148-173). Fin qui il materiale presentato, rispetto all'esposizione iniziale, ha subito ben poche modifiche. La coda finale invece riserva un notevole effetto orchestrale: alcune ottave in fortissimo preparano due pedali ostinati entrambi di otto battute, prima sulla dominante e poi sulla tonica che \u201cmorendo\u201d fanno terminare il movimento [bb. 174-196]:\nAnalisi del quarto movimento.\nIl quarto movimento ha una forma a mezza via tra il rond\u00f2, per l'insistente ripetizione dei vari temi, e la forma-sonata, per il trattamento delle parti compresa la ripresa. Questa forma intermedia viene chiamata \"Rond\u00f2-sonata\". Il tempo indicato in partitura \u00e8 \"Allegro assai\" in sei ottavi.\nEsposizione.\nIl tema viene subito esposto alla tonica (do maggiore) e si compone, come al solito, di due frasi (una alla tonica e l'altra alla dominante) pi\u00f9 una codetta di chiusura [bb.1-20]:\nAlla battuta 21 ritorna brevemente il tema alla tonica per far subito spazio ad un breve ponte modulante (battute 26-31), preparazione al secondo tema. Questo viene espresso nella sopratonica (re maggiore), ma la cui armonia oscilla continuamente tra la sopratonica e la dominante [bb.32-36]:\nUna figurazione di terzine di crome fa da codetta a questo tema, ma anche da coda all'esposizione (battute 47-70).\nSviluppo e ripresa.\nLo sviluppo inizia con il tema principale alla tonica, che viene elaborato immediatamente (battute 71-97). Questo sviluppo si aggancia ad un nuovo ponte modulante con andamento sincopato, che ha la funzione di preparare l'entrata di un nuovo tema alla sottodominante (fa maggiore). In realt\u00e0 si tratta di un nuovo episodio impostato su due temi: un corale [bb. 105-111]:\ned un secondo tema cantabile di natura agreste [bb. 121-127]:\nL'inserimento di un nuovo tema nello sviluppo non \u00e8 un'innovazione di Beethoven: gi\u00e0 Mozart aveva usato spesso questa formula (ABA \u2013 sviluppo \u2013 CBA); Beethoven amplia questo modulo aggiungendo un'ulteriore presentazione del tema principale (ABA \u2013 sviluppo \u2013 CABA). Questi due temi si alternano lungamente per 71 battute. Una brevissima coda porta alla ripresa (battuta 183). Con qualche lieve modifica viene riproposto tutto il materiale dell'esposizione. Cambia solamente l'ambiente armonico del secondo tema che ora (giustamente secondo le norme della forma-sonata) oscilla tra la dominante e la tonica. Le figurazioni che nell'esposizione facevano parte della sua coda, ora servono alla coda finale del movimento e di tutta la sonata. Questa fase inizia alla battuta 236. La parte pi\u00f9 notevole di questa coda sono i trilli usati a mo' di cadenza. Il primo trillo inizia alla battuta 261, ma \u00e8 alla battuta 286 che il meglio dello stile esecutivo di Beethoven si sprigiona con un triplo trillo sull'accordo di settima di dominante:\nA chiusura del movimento le ultime due battute presentano la cadenza perfetta: dominante \u2013 tonica. In questo caso c'\u00e8 un accordo di settima di dominante."}
{"id": "576211", "revid": "1610933", "url": "https://it.wikipedia.org/wiki?curid=576211", "title": "Fringuello alpino", "text": ""}
{"id": "576214", "revid": "6066", "url": "https://it.wikipedia.org/wiki?curid=576214", "title": "Gatti mannari", "text": ""}
{"id": "576219", "revid": "767487", "url": "https://it.wikipedia.org/wiki?curid=576219", "title": "KPhone", "text": "KPhone \u00e8 un software libero per il VoIP che utilizza il protocollo SIP.\n\u00c8 scritto in C++, usa le librerie Qt e fa parte del desktop environment KDE.\nKPhone \u00e8 distribuito sotto i termini della \"GNU General Public License v2\"."}
{"id": "576231", "revid": "260676", "url": "https://it.wikipedia.org/wiki?curid=576231", "title": "San Marzanotto", "text": "San Marzanotto (\"San Marsan\u00f2t\" in dialetto astigiano) \u00e8 una frazione del comune di Asti e uno dei Borghi che partecipa al Palio della citt\u00e0 la terza domenica di settembre. Si trova a sud, alla periferia della citt\u00e0 di Asti. Si divide in due frazioni: San Marzanotto Piana, situata lungo la strada della valle Tanaro che collega Asti ad Isola d'Asti e Alba, fiancheggiata dalla ferrovia Asti-Alba (chiusa al traffico nel 2012) e San Marzanotto Paese, con il nucleo storico, pi\u00f9 in alto in collina.\nStoria.\nLe origini.\nIl primo insediamento di San Marzanotto (Sanctum Marcianum de Rupe Sclavina) risale circa al XII secolo. In precedenza (875), l'area apparteneva al territorio di \"Nante\", che comprendeva anche \"Rocca Schiavina \" ed il \"Castrum Berengarii\" (Belangero).\nLa localit\u00e0 di San Marzanotto appare per la prima volta in un documento ufficiale, col nome di \"S. Marcianum de Rocha Sclavina\" (1159), nel diploma con cui Federico Barbarossa concesse al Comune di Asti il dominio di varie localit\u00e0.\nQuesti possedimenti, concessi dall'imperatore germanico, erano compresi nel raggio di 10 chilometri dalla citt\u00e0 di Asti e facevano parte delle \"ville veteres Comunis Ast\", quaranta localit\u00e0 che rappresentavano il primo territorio \"annesso\" dal Comune di Asti nella sua politica espansionistica.\nGli abitanti di questi territori erano considerati cittadini Astigiani a tutti gli effetti, e come tali, pagavano un'imposta annua. Nella prima area, situata oltre il Tanaro, era compreso S. Marzanotto, con Azzano, Montemarzo, Nante (localit\u00e0 scomparsa, localizzabile nei pressi della cascina S. Secondo, presso il Torrazzo), Mongardino e Belangero.\nSotto il dominio Orleanese.\nTra la fine del Trecento e gli inizi del Quattrocento, gli Orleans modificano la denominazione del Borgo con il nome in \"Sanctus Macianotus\".\nNel 1364 San Marzanotto ritorna sotto il dominio astigiano e nel 1378 \u00e8 tra i territori della Contea di Asti in dote a Valentina Visconti, in occasione del matrimonio con Luigi d'Orl\u00e9ans.\nI Savoia.\nNel 1576 S. Marzanotto giur\u00f2 fedelt\u00e0 ai Savoia.\nIn questo periodo, il Borgo venne accorpato nelle \"ventine\", termine sopravvissuto fino ai giorni nostri per indicare le frazioni di cui \u00e8 composto il territorio municipale.\nDagli ordinati comunali di San Marzanotto, che abbracciano il periodo dal 1621 al 1929, si evince che la popolazione di San Marzanotto fu sempre una comunit\u00e0 molto unita, stretta intorno alla chiesa di \"Sanctum Marcianum\".\nIn una relazione dell'intendente regio nel 1753 (manoscritto presso la Biblioteca civica), San Marzanotto \u00e8 descritto come un piccolo luogo, di propriet\u00e0 di \"Francesco Amedeo Roero di San Severino\", residente a Torino. Il Borgo si presentava con campi coltivati, vigne, alberi da frutto, boschi. Le principali attivit\u00e0 erano la vendita del vino e l'allevamento dei bachi da seta.\nPer quanto riguarda le chiese e le congregazioni religiose, nel borgo erano presenti, oltre alla chiesa parrocchiale, la confraternita della \"SS. Trinit\u00e0\" e tre compagnie: del \"Corpo del Signore\", del \"Rosario\" e di \"San Martino\".\nNapoleone Bonaparte.\nCon il trattato di Cherasco del 17 aprile 1796 e con la pace di Parigi del 15 maggio, le truppe di Bonaparte occuparono gran parte del Piemonte, ma non la capitale in cui entravano il 6 dicembre 1798.Il 21 settembre 1802 il Piemonte fu annesso alla Francia, con la suddivisione in sei dipartimenti: Po, Dora, Stura, Sesia, Marengo e Tanaro.\nSan Marzanotto fece parte di quello di Marengo, Circoscrizione di Asti, Mandamento di Rocca d'Arazzo.Caduto Napoleone, Vittorio Emanuele re di Sardegna ritorn\u00f2 sul trono (10 maggio 1814).\nSan Marzanotto divent\u00f2 comune con un proprio sindaco e propri consiglieri e nel 1853 fu aggregato al Mandamento di Asti. Nel 1929 il comune cess\u00f2 di esistere per essere accorpato alle frazioni (ventine) del comune di Asti. Dal 1980, con l'aggregazione della localit\u00e0 \"Valle Tanaro\", venne istituita la \"Circoscrizione S. Marzanotto - Valle Tanaro\".\nSimboli.\nLo stemma di San Marzanotto \u00e8 costituito da uno scudo azzurro, con al centro un maschio merlato d'oro. Il maschio \u00e8 sormontato da una stella a otto punte d'argento.\nLo scudo presenta la bordura composta d'argento e di rosso.\nLo stemma riprende (con la sola aggiunta della stella) il blasone della famiglia Asinari e fu anche utilizzato come simbolo comunale ai tempi dell'indipendenza municipale di San Marzanotto, l'unica differenza era la torre, posta su di un monte verde composto da tre cime \"all'italiana\".\nMonumenti e luoghi d'interesse.\nIl castello di Belangero.\nSorge sulle colline della riva destra del Tanaro, tra Isola d'Asti, Mongardino e San Marzanotto.La data di costruzione \u00e8 incerta e la leggenda vuole che la sua fondazione si debba a Berengario I, sul principio del X secolo.\nUlteriori ricerche spostano la data alla met\u00e0 del secolo X. Il Gabiani lo descrive come un edificio tozzo a tre piani.Al suo interno il castello ha subito nel tempo molti rimaneggiamenti.\nSi ricorda, tra gli ospiti illustri, anche il conte Camillo Benso di Cavour.\nCultura.\nIl Palio di Asti.\nLa partecipazione al Palio di Asti del Borgo di San Marzanotto \u00e8 recente, essendo l'ultimo partecipante iscritto alla corsa dei ventuno attuali. Per esso solamente alcuni piazzamenti nella finale, ma per ora \u00e8 ancora a digiuno di vittorie. Il miglior risultato ottenuto finora \u00e8 stato il terzo posto del 2005, col fantino Claudio Bandini detto \"Batticuore\".\nIl gruppo Musici e Sbandieratori di San Marzanotto \u00e8 dal 7 marzo 2009 affiliato alla Federazione Italiana Sbandieratori. \u00c8 il quarto rione di Asti dopo San Lazzaro, Santa Caterina e San Paolo ad essersi affiliato.\nInfrastrutture e trasporti.\nFerrovie.\nIn passato San Marzanotto era dotata di due stazioni ferroviarie: la stazione di San Marzanotto, situata nella frazione Piana, lungo la ferrovia Asti-Castagnole e chiusa nel 2003, e la stazione di San Marzanotto Rivi, situata nella frazione Rivi, lungo la linea Asti-Genova, che risultava gi\u00e0 chiusa negli anni settanta."}
{"id": "576232", "revid": "921573", "url": "https://it.wikipedia.org/wiki?curid=576232", "title": "Stephen Gyllenhaal", "text": "Biografia.\nNasce a Cleveland, in Ohio, da Virginia Lowrie e Hugh Anders Gyllenhaal. La sua famiglia discende dalla famiglia aristocratica Gyllenhaal, resa nobile nel 1652 quando la regina Cristina di Svezia confer\u00ec all'ufficiale della cavalleria Nils Gunnenson Haal il titolo e il nome di Gyllenhaal. Cresciuto in Pennsylvania, frequenta il Trinity College a Hartford, laureandosi in Inglese. Il suo mentore al college era il poeta Hugh Odgen. \u00c8 stato sposato per 32 anni con la sceneggiatrice Naomi Foner Gyllenhaal, ma nel 2008 hanno ufficializzato il loro divorzio.\nNel 1991 ha diretto la versione televisiva del romanzo \"Il cuore nero di Paris Trout\", candidata a 5 premi Emmy. Ha poi diretto numerosi episodi di serie televisive tra cui \"Numb3rs\", \"The Mentalist\" e \"Blue Bloods\".\n\u00c8 anche un poeta e alcune sue creazioni sono state inserite in giornali letterari come \"Prairie Schooner\" e \"Nimrod\". La sua prima collezione di poesie, \"Claptrap: Notes from Hollywood\", \u00e8 stata pubblicata nel giugno 2006. Scrive, anche, articoli per l\"'Huffington Post\".\n\u00c8 padre degli attori Jake e Maggie Gyllenhaal, oltrech\u00e9 fratello di Anders Gyllenhaal, editore del \"Miami Herald\"."}
{"id": "576237", "revid": "1851848", "url": "https://it.wikipedia.org/wiki?curid=576237", "title": "Charles Albright", "text": "Crimini.\nCharles Albright \u00e8 stato riconosciuto colpevole di aver ucciso Shirley Williams, una prostituta, nel 1991, inoltre \u00e8 anche sospettato dell'uccisione di altre due prostitute, Mary Pratt nel 1990 e Susan Peterson nel 1991 . Non avendo prove certe su queste ultime morti, Albright fu condannato a soli 5 anni di carcere.\n\u00c8 anche conosciuto per avere un'enorme ossessione per gli occhi, tanto che il killer rimuoveva gli occhi da ogni tipo di bambola o fotografia, oltre che da ogni sua vittima."}
{"id": "576239", "revid": "287204", "url": "https://it.wikipedia.org/wiki?curid=576239", "title": "Sulle ali delle aquile (romanzo)", "text": "Sulle ali delle aquile (\"On Wings of Eagles\") \u00e8 un romanzo del 1983 dell'autore britannico Ken Follett e narra un episodio realmente accaduto durante la rivoluzione iraniana che vide coinvolto l'imprenditore americano Ross Perot e la sua societ\u00e0 Electronic Data Systems (EDS).\nNel 1986 il libro \u00e8 stato trasposto in un'omonima miniserie televisiva, diretta da Andrew V. McLaglen e interpretata da Burt Lancaster e Richard Crenna.\nTrama.\nL'EDS (Electronic Data Systems) \u00e8 un'azienda di software, specializzata in database organizzativi. Fondata dal magnate statunitense Ross Perot, a Dallas nel Texas, ha sedi sparse in tutto il mondo. La filiale iraniana \u00e8 diretta da Paul Chiapparone, coadiuvato dal suo vice Bill Gaylord. A Teheran l'azienda si occupa dell'organizzazione del sistema di previdenza sociale e collabora con il ministero della sanit\u00e0.\nNel dicembre del 1978, l'Iran \u00e8 sempre di pi\u00f9 in subbuglio per il malcontento generale causato dal regime oppressivo dello Sci\u00e0 Mohammad Reza Pahlavi e un gruppo di ribelli inneggia al rientro in patria dell'\u0101yatoll\u0101h Khomeyni. Le agitazioni si fanno sempre pi\u00f9 frequenti e si sviluppa un crescente sentimento anti-americano tra le popolazioni locali. I dirigenti dell'EDS si mettono quindi in allarme e Perot ordina l'evacuazione immediata. Ma proprio quando sono tutti pronti a tornare a casa, Paul Chiapparone e Bill Gaylord vengono a sapere dalla polizia iraniana che non possono lasciare il paese. L'ambasciata statunitense rassicura i due dirigenti affermando che vengono trattenuti solo in qualit\u00e0 di testimoni in un'indagine che vede coinvolto l'ex ministro della sanit\u00e0. L'EDS per\u00f2 \u00e8 convinta che si tratti di una strategia per evitare che l'azienda (in credito di diversi milioni di dollari con il governo iraniano) lasci il paese, smantellando di fatto l'intero sistema di previdenza sociale.\nL'interrogatorio con il magistrato inquirente Hosahin Dadgar si trasforma in un vero e proprio incubo per Paul e Bill, i quali vengono arrestati e condotti nel carcere di Teheran senza una precisa accusa.\nFallito ogni tentativo di mediazione politica, Ross Perot, che si occupa personalmente del tentativo di scarcerazione dei suoi dipendenti, chiede l'appoggio dell'ex segretario di stato americano Henry Kissinger. Anch'egli non ottiene per\u00f2 alcun risultato, e Perot, resosi conto dell'impossibilit\u00e0 di agire per vie diplomatiche, organizza una squadra di salvataggio, comandata dal colonnello Arthur \"Bull\" Simons, e composta da dirigenti dell'EDS con esperienza militare: Jay Coburn, Ron Davis, Ralph Boulware, Joe Poch\u00e8, Glenn Jackson, Pat Sculley e Jim Schwebach.\nLa squadra di salvataggio organizza un piano per la fuga dei due dirigenti incarcerati, che prevede l'assalto al carcere dove essi sono rinchiusi. Ma dopo l'abbandono dello Sci\u00e0, che lascia il governo nelle mani di Shapur Bakhtiar, e il rientro in Iran di Khomeyni, le sommosse popolari portano il governo transitorio a decidere lo spostamento di tutti i prigionieri stranieri in un nuovo carcere meno accessibile. I programmi organizzati dal colonnello Simons vengono stravolti.\nRashid \u00e8 un impiegato dell'EDS in Iran. Fervente filoamericano, affabulatore e uomo di pronta intelligenza, organizza un piano a Teheran che prevede l'assalto da parte dei rivoltosi del carcere di massima sicurezza. Riuscito nell'intento, Paul e Bill fuggono, unendosi a parte della squadra trasferitasi nella capitale. Il nome Rashid \u00e8 un nome di fantasia; all'interno del libro viene specificato che \u00e8 stato necessario non rivelare il vero nome dell'impiegato coinvolto, al fine di evitare ripercussioni per lui e per la sua famiglia.\nIl gruppo, guidato da Rashid e dal colonnello Simons, affronta un lungo e pericoloso viaggio via terra che li porter\u00e0 in Turchia e, successivamente, grazie ad un volo privato con lo stesso Perot presente, raggiunge la Germania e la libert\u00e0."}
{"id": "576242", "revid": "599013", "url": "https://it.wikipedia.org/wiki?curid=576242", "title": "Isu", "text": ""}
{"id": "576243", "revid": "2455", "url": "https://it.wikipedia.org/wiki?curid=576243", "title": "Filone d'Alessandria", "text": ""}
{"id": "576249", "revid": "1851848", "url": "https://it.wikipedia.org/wiki?curid=576249", "title": "Joe Ball", "text": "Talvolta soprannominato come The Alligator Man, il Butcher of Elmendorf e il Bluebeard of South Texas, Joe \u00e8 ricordato per aver ucciso venti donne negli anni Trenta.\nStoria.\nDopo aver servito il Paese durante la Prima guerra mondiale sul fronte europeo, Ball inizi\u00f2 la sua carriera come rivenditore clandestino di liquori. Dopo la fine del bando degli alcolici, apr\u00ec un saloon chiamato \"Sociable Inn\" a Elmendorf, Texas. Ball costru\u00ec un laghetto contenente 5 alligatori, attraverso il quale racimol\u00f2 denaro facendo pagare le persone per vedere le bestie, che nutriva con gatti e cani vivi.\nCon il passare del tempo le donne della zona iniziarono a scomparire, incluse le ragazze del suo bar, la sua fidanzata e sua moglie. Quando due poliziotti lo vennero ad interrogare nel 1938, Joe si bevve una birra, mise il cartello \"CHIUSO\" sulla porta della taverna e, estratta una pistola dal registratore di cassa, si suicid\u00f2 con un colpo al cuore o, secondo un'altra versione, alla testa. Un uomo della zona, Clifford Wheeler, ammise di aver aiutato Ball a gettare due donne che il killer aveva ucciso nel recinto degli alligatori. Wheeler condusse i poliziotti ai resti di due donne, Hazel Brown e Minnie Gotthard e dichiar\u00f2 che Ball aveva ucciso altre venti donne, di cui per\u00f2 gli alligatori non avevano lasciato traccia.\nTutta la storia resta per\u00f2 avvolta in un velo leggendario visto che ci sono pochissime notizie nei giornali dell'epoca riguardo a questo fatto. Il film \"Eaten Alive\" di Tobe Hooper (\"Quel motel vicino alla palude\" in Italia) \u00e8 ispirato ai crimini di Joe Ball."}
{"id": "576250", "revid": "1610933", "url": "https://it.wikipedia.org/wiki?curid=576250", "title": "Ovino", "text": ""}
{"id": "576251", "revid": "1516566", "url": "https://it.wikipedia.org/wiki?curid=576251", "title": "La rosa del farmacista", "text": "La rosa del farmacista (\"The Apothecary Rose\") \u00e8 un romanzo del 1993 della scrittrice statunitense Candace Robb, primo della saga di gialli storici di ambientazione medievale che hanno come protagonista Owen Archer.\nTrama.\nAnno del Signore 1363.\nNella tranquilla citt\u00e0 di York un pellegrino, dall'identit\u00e0 sconosciuta, si reca presso l'abbazia di Santa Maria. La sua morte improvvisa e violenta e quella di un altro paziente, tale Fitzwilliam vengono a turbare l'apparente calma del posto. L'unico legame fra le due morti sembra essere la somministrazione di un farmaco preparato per il frate Wulfstan dal brillante farmacista della cittadina, Nicholas Wilton.\nA far luce sull'accaduto sar\u00e0 il gallese Owen Archer, gi\u00e0 capitano degli arcieri del duca di Lancaster, che cieco da un occhio vede compromessa ogni possibilit\u00e0 di carriera militare. Owen viene chiamato dall'arcivescovo di York ad investigare sulla morte del suo pupillo Oswald Fitzwilliam.\nNel frattempo il farmacista Wilton si ammala gravemente e rimane in fin di vita, sempre accudito dalla giovane e graziosa moglie Lucie Wilton che tra mille sforzi continua da sola a portare avanti la bottega farmaceutica. Owen Archer inizia ad indagare e come copertura del suo ruolo di spia lavora proprio come apprendista presso la farmacia dei Wilton, dove viene istruito dalla bella Lucie.\nIn un crescendo di omicidi e tensione Owen, distratto dall'amore per Lucie, vede davanti a s\u00e9 un groviglio di segreti e vendette. Ora tocca a lui valutare se ci sia stato qualche crimine o se \u00e8 tutto da attribuire alla volont\u00e0 di Dio."}
{"id": "576254", "revid": "438678", "url": "https://it.wikipedia.org/wiki?curid=576254", "title": "I figli del deserto", "text": "I figli del deserto \u00e8 un film del 1933 diretto da William A. Seiter, e interpretato da Stan Laurel e Oliver Hardy.\nTrama.\nLa sezione di Los Angeles \"California 13\", dell'associazione massonica dei \"Figli del deserto\", di cui i due protagonisti del film sono membri, sta attraversando un periodo di crisi e bisogna rinvigorirla con la partecipazione di tutti i suoi associati al congresso nazionale di Chicago: tutti devono giurare che vi parteciperanno. Stanlio &amp; Ollio giungono in ritardo nella sede dell'associazione, a seduta gi\u00e0 iniziata, seminando il caos tra i delegati assiepati in platea, che tentano in qualche modo di fare loro spazio per consentirgli di raggiungere i loro posti in prima fila. Al momento di giurare la promessa, Stanlio si mostra riluttante, poich\u00e9 non fa nulla senza il consenso della moglie, ma Ollio lo costringe a giurare a sua volta.\nTornando a casa Ollio rimprovera Stanlio di non essere capace d'imporsi alla propria moglie, affermando che le mogli vanno tenute all'oscuro di tutto. Giunti a casa, i due sbagliano pi\u00f9 volte la porta di ingresso della loro dimora, chiudendosi reciprocamente fuori. Alla fine Ollio decide di far aspettare in casa sua Stanlio fino al ritorno di sua moglie, uscita a caccia. Stanlio, seduto in poltrona a leggere il giornale, inganna il tempo divorando della frutta di cera posta su un tavolino vicino, scatenando l'ira della moglie di Ollio. Poco dopo la stessa signora Hardy, venuta a conoscenza della faccenda del Congresso a causa della incapacit\u00e0 di Stanlio di tenere il segreto, ingiunge al marito di andare invece in vacanza in montagna con lei. Ollio, che vuol conservare la sua dignit\u00e0 di fronte a Stanlio, dopo aver sub\u00ecto la sfuriata della donna, promette a Stanlio che partiranno lo stesso per il congresso, ma viene colpito a ripetizione dalla moglie, che gli infrange una buona quantit\u00e0 di stoviglie in testa. \nOllio escogita allora un piano, con la complicit\u00e0 di Stanlio. Si finge improvvisamente malato e bisognoso di distrazioni, mentre l'amico dovr\u00e0 corrompere un dottore, che gli consiglier\u00e0 di respirare aria di mare andando sulle spiagge di Honolulu, complice il fatto che la moglie di Ollio non sopporta le onde del mare, che la fanno star male. Stanlio, in attesa del dottore, si prodiga intanto nell'assistere l'amico con il prevedibile risultato di farlo star male davvero. In realt\u00e0 Stanlio non ha trovato un dottore ma ha ingaggiato un veterinario che, per adeguarsi alla sua parte, far\u00e0 per prima cosa ingoiare a Ollio una grossa pillola da cavallo. Il piano comunque riesce e la moglie di Ollio consente che il marito parta per Honolulu assistito dall'amico. Cos\u00ec i due compagnoni se ne vanno invece a gozzovigliare alla riunione dei \"Figli del deserto\" a Chicago, all'insaputa delle mogli. Qui incontrano anche Charlie, il cognato di Ollio, rischiando di farsi scoprire quando questi telefona alla sorella.\nTornati a Los Angeles, per sostenere la finzione improvvisano sull'uscio di casa un balletto con tanto di ananas e ukulele, sulle note di \"Honolulu baby\". Ma in casa non c'\u00e8 nessuno e una volta entrati, i due scoprono casualmente da un giornale la notizia del naufragio della nave passeggeri da Honolulu per l'America, con la precisazione che i superstiti sarebbero sbarcati a Los Angeles solo l'indomani. Constatato il rischio di essere scoperti, i due tentano di tagliare la corda per andare a passare la notte in albergo, ma proprio mentre stanno per varcare la soglia della porta intravedono le rispettive mogli arrivare da lontano e cos\u00ec si nascondono nella soffitta di casa. Le mogli disperate, che avevano appresa a loro volta la notizia, vanno al cinema per distrarsi, in attesa di sapere se i loro mariti fossero sopravvissuti. Nell'intervallo del film assistono cos\u00ec a un cinegiornale, dove si proietta la parata a Chicago dei partecipanti al congresso dei \"Figli del deserto\". In primo piano vengono filmati i due amiconi felici e pimpanti; le mogli inviperite tornano a casa per punirli della bugia.\nNel frattempo, mentre fuori infuria un temporale, Stanlio e Ollio si ingegnano a passare la notte in soffitta allestendo un letto dove, come dice Stanlio, staranno comodi \u00ab\"come due piselli in un guscio\"\u00bb.\u00ab\"No guscio, baccello\"\u00bb \u2013 ribatte, quasi disgustato dell'ignoranza dell'amico, Ollio ed emettendo la voce accompagnandola con il gesto della mano, ripete\u2013 \u00ab\"baa-ccel-loo\"\u00bb. Ma il letto appeso al soffitto crolla colpito da un fulmine e le mogli, temendo un'intrusione da parte di ladri, chiamano la polizia. I due vengono scoperti da un poliziotto mentre si calano dal tetto lungo le condutture dell'acqua e consegnati alle mogli, che si fingono all'oscuro di tutto.\nTentando di giustificarsi, raccontano un sacco di bugie, inventando storie assurde di un salvataggio in mare. Ollio si tiene fermo sulla sua versione ma Stanlio non resiste all'invito della moglie a dire la verit\u00e0 e, pur disperandosi per le peggiori conseguenze che dovr\u00e0 subire, confessa. \u00c8 la fine per Ollio: subisce l'ira della moglie che lo colpisce con tutte le stoviglie di casa, mentre Stanlio viene premiato per la sua sincerit\u00e0 dalla consorte, ricevendo da lei coccole e premure. Anche lui per\u00f2, non evita di venir colpito da una pentola in testa lanciata da Ollio, dopo avergli detto che \"la sincerit\u00e0 \u00e8 la miglior virt\u00f9\".\nProduzione.\nParte delle scene vennero realizzate presso gli Hal Roach Studios di Culver City. Altre scene invece, quelli inerenti alle case dei protagonisti, vennero girate presso il 3676 di Clarington Street, poco distante gli studi; lo stesso edificio di Clarington Street venne in seguito abbattuto e poi ricostruito.\nDistribuzione.\nEdizione italiana.\nIl primo doppiaggio italiano del film fu eseguito negli stabilimenti della MGM di Roma e diretto da Augusto Galli. Nel 1946 il film fu redistribuito nei cinema con un nuovo doppiaggio eseguito presso la Fono Roma con la collaborazione della C.D.C. Non essendo stata registrata una colonna internazionale, in entrambi i casi fu sostituita la musica presente durante i dialoghi, e nella prima edizione furono anche sostituite le canzoni con brani in italiano.\nSul mercato italiano sono uscite diverse edizioni Home-Video del film in Dvd. Le prime, nel formato originale 1.33:1, distribuite da Elle U Multimedia, STORMOVIE, Serendipity Srl (Terminal Video) e BIBAX. Attualmente \u00e8 disponibile anche un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, anche un altro film con Laurel &amp; Hardy: I DUE LEGIONARI (Legione straniera).\nAccoglienza.\n\u00c8 il film a tema \u201cfamiliare\u201d pi\u00f9 conosciuto della coppia e forse quello pi\u00f9 rappresentativo della loro cosiddetta \u201cmisoginia\u201d: l'imperscrutabile mondo femminile \u00e8 visto come ostacolo da aggirare in quanto limitativo della loro poetica e infantile anarchia.\nRiconoscimenti.\nNel 2000 l'American Film Institute ha inserito il film al 96\u00ba posto della classifica delle cento migliori commedie americane di tutti i tempi. Nel 2005 ha inserito la battuta \u00abVedi che altro pasticcio sciocco mi hai combinato?\u00bb (\u00ab\"Well, here's another nice mess you've gotten me into!\"\u00bb in lingua originale) al 60\u00ba posto della classifica delle cento migliori citazioni.\nNel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nL'organizzazione I figli del deserto.\nIl titolo originale di questo film \u00e8 anche il nome dell'associazione internazionale \"Sons of the Desert\" (\"Figli del deserto\") fondata nel 1965 dal biografo ufficiale della coppia, John McCabe. L'organizzazione nata con il benestare di Stan Laurel che ne sugger\u00ec anche il motto (\"Two minds without a single thought\", \"due menti senza un singolo pensiero\": il che vuol dire spensierati, senza pensieri o preoccupazioni ma anche cos\u00ec stupidi che in due menti non era possibile ritrovare neppure un solo pensiero), raccoglie gli appassionati del duo comico sparsi nel mondo, e ne conserva e promuove la memoria della vita e dell'opera."}
{"id": "576256", "revid": "117064605", "url": "https://it.wikipedia.org/wiki?curid=576256", "title": "Foresta di Montes", "text": "La foresta demaniale di Montes \u00e8 un'area di grande interesse naturalistico in gestione all'agenzia regionale Forestas e compresa nel perimetro del costituendo parco nazionale del Golfo di Orosei e del Gennargentu. L'elemento principale d'interesse legato a quest'area protetta \u00e8 la presenza di una delle ultime leccete primarie, probabilmente la pi\u00f9 estesa in Europa.\nStoria.\nL'area \u00e8 stata acquisita dall'Azienda del demanio forestale dello Stato nel 1914 dalla Cassa ademprivile della provincia di Sassari. In precedenza era un bene ademprivile. L'ademprivio, una peculiare consuetudine delle popolazioni della Sardegna, consisteva nell'uso civico di un bene naturale, generalmente di propriet\u00e0 della collettivit\u00e0, sul quale vantava diritti di sfruttamento (pascolo e legnatico) l'intera comunit\u00e0.\nAll'epoca le formazioni boschive occupavano un'estensione di circa 1.200 ettari pari a circa un quarto dell'intera area. Nel 1931 un incendio distrusse una parte della foresta. Attualmente la copertura forestale ammonta a quasi 3.000 ettari su un totale di 4.586 ettari, di cui poco pi\u00f9 di 1.000 sono riconducibili alla fustaia primaria.\nUbicazione geografica.\nLa foresta demaniale \u00e8 ubicata sul versante nordorientale del Gennargentu, all'interno del territorio comunale di Orgosolo ed \u00e8 parte integrante del Supramonte, un'area di grande interesse geologico, botanico, faunistico e paesaggistico. Vi si accede attraverso la Strada provinciale 48 da Orgosolo dopo aver percorso un tratto di circa 15 chilometri.\nGeomorfologia.\nTutta l'area del Supramonte \u00e8 costituita da un altopiano formato da una formazione calcarea del Mesozoico che poggia su un grande basamento di scisto del Paleozoico. L'inclinazione della formazione calcarea e i fenomeni carsici fanno di questa regione un sito di grande interesse paesaggistico, geologico e speleologico per la presenza di doline, gole, grotte, risorgive. I fenomeni carsici sono responsabili dell'esistenza di numerose risorgive, fra cui va citata, all'interno della foresta demaniale, la sorgente di \"Funtana Bona\", che d\u00e0 origine al corso del fiume Cedrino.\nNel complesso l'altopiano si estende ad un'altezza variabile dai 1.000 ai 1.200 metri.\nVegetazione.\nL'aspetto geomorfologico \u00e8 l'oggetto principale d'interesse nel complesso del Supramonte, ma nell'ambito della foresta demaniale di Montes \u00e8 la vegetazione a catalizzare l'attenzione. L'intera area rientra nell'areale del \"Quercetum ilicis\", estendendosi dalla sottozona fredda del \"Lauretum\" alla sottozona calda del \"Castanetum\", ad altitudini medie di 1000 metri.\nOltre tre quarti dell'area ospita una vegetazione diversificata riconducibile a fitocenosi per lo pi\u00f9 secondarie (macchia mediterranea, gariga montana, foresta mediterranea sempreverde secondaria, sotto i diversi aspetti di macchia-foresta e di bosco ceduo) e ad oltre 1.000 ettari di formazioni forestali di natura \"artificiale\" (piantumate dall'uomo, pineta e soprattutto lecceta). Il restante quarto, per una superficie complessiva di 1.050 ettari, \u00e8 costituito da una foresta mediterranea sempreverde primaria (allo stadio di climax), una degli ultimi residui ancestrale delle antiche leccete che occupavano vaste aree del Mediterraneo. In gran parte la lecceta si concentra nella foresta di \"Sas Baddes\".\nQuesta formazione boschiva si presenta come una foresta colonnare a volta chiusa, alta intorno ai 20-25 metri, composta per lo pi\u00f9 da lecci plurisecolari ai quali si associano le filliree, il tasso, l'agrifoglio, l'acero trilobo e nei siti pi\u00f9 degradati il corbezzolo. Fra le specie del sottobosco, alquanto povero, \u00e8 di particolare interesse la presenza diffusa della peonia, comunemente chiamata \"Rosa del Gennargentu\". \nSintomo di degrado di questa lecceta \u00e8 una certa difficolt\u00e0 di rinnovazione in molti tratti a causa del pascolamento. La pressione degli animali si manifesta a carico delle ghiande (suini allevati allo stato brado) e delle giovani piante di leccio (ruminanti). Le giovani piante che sopravvivono tendono a difendersi dal pascolamento assumendo un portamento cespuglioso a pulvino rallentando notevolmente l'accrescimento in altezza e, quindi, la naturale rinnovazione della fustaia.\nAll'esterno della lecceta primaria sono evidenti i processi di degrado causati da un lato dal sovrapascolamento, da un altro dall'incendio che nel 1931 distrusse una parte consistente dei 1200 ettari di lecceta primaria."}
{"id": "576257", "revid": "486946", "url": "https://it.wikipedia.org/wiki?curid=576257", "title": "Equino", "text": ""}
{"id": "576260", "revid": "158913", "url": "https://it.wikipedia.org/wiki?curid=576260", "title": "Daniel Barbosa", "text": "Storia.\nBarbosa, a partire dal 24 maggio 1958, collezion\u00f2 una serie di arresti per vari crimini (furto, stupri con una complicit\u00e0 di una donna, mancato possesso di carta d'identit\u00e0).\nBarbosa fin\u00ec in prigione il 3 maggio 1974, pochi minuti dopo aver violentato e ucciso una bambina di 9 anni, Elizabeth Telpes, a Barranquilla; era stato identificato da Mar\u00eda Alexandra V\u00e9lez, sopravvissuta ad un tentato omicidio. Barbosa riusc\u00ec a fuggire dal carcere colombiano nel novembre 1984 e ad andare in Ecuador, dove inizi\u00f2 la sua serie di violenze e uccisioni ai danni di ragazze vergini. Una delle zone pi\u00f9 colpite fu Guayaquil (almeno 54 stupri e omicidi). Ricominci\u00f2 a uccidere a partire dal 18 dicembre.\nIl 22 febbraio 1986 Barbosa fu arrestato a Quito per l'assassinio di un'altra bambina di 9 anni; possedeva una borsa con i suoi abiti macchiati di sangue. Egli confess\u00f2 di aver ucciso 71 ragazze dopo la fuga dalla prigione due anni prima e diede le indicazioni per il ritrovamento dei cadaveri, che per\u00f2 a tutt'oggi non sono stati ancora rinvenuti. Le attirava fingendosi un pastore Protestante che doveva andare a spedire dei soldi ma non conosceva la strada; in cambio avrebbe dato loro una piccola ricompensa. Portate in zone boschive e molto lontane, le stuprava e strangolava; se opponevano troppa resistenza le accoltellava con un machete. Barbosa aveva un Q.I. di 116, era misogino e soffriva di sadismo.\nBarbosa fu condannato nel 1989 a soli 16 anni di carcere (il massimo della pena disponibile nell'Ecuador) e incarcerato con Pedro Alonso L\u00f3pez (scarcerato nel 1998 dopo avere commesso tra i 110 e gli oltre 350 omicidi). La Bestia delle Ande fu uccisa nel 1994 in carcere dal cugino di una delle vittime, Giovanny Arcesio Noguera Jaramillo."}
{"id": "576261", "revid": "1522738", "url": "https://it.wikipedia.org/wiki?curid=576261", "title": "Patty (Peanuts)", "text": ""}
{"id": "576263", "revid": "767487", "url": "https://it.wikipedia.org/wiki?curid=576263", "title": "Generator (Bad Religion)", "text": "Generator \u00e8 il sesto album dei Bad Religion.\nQuesto lavoro segna una svolta importante nella musica della band californiana, che inizia ad allontanarsi da quelle sonorit\u00e0 prettamente punk dei lavori precedenti per creare un proprio stile originale e inconfondibile, con una trasformazione che sar\u00e0 ancora pi\u00f9 evidente nel successivo Recipe for Hate.\nL'album viene considerato da buona parte della critica e dei fan inferiore ai precedenti, principalmente a causa dell'eccessiva lunghezza e ridondanza di alcuni pezzi rispetto a quello che era lo stile della band.\nDall'album \u00e8 stato estratto il video di \"Atomic Garden\", primo video ufficiale realizzato dal gruppo."}
{"id": "576264", "revid": "1543377", "url": "https://it.wikipedia.org/wiki?curid=576264", "title": "La maschera di Dimitrios", "text": "La maschera di Dimitrios (in inglese, \"The Mask of Dimitrios\") \u00e8 un romanzo spionistico scritto da Eric Ambler e pubblicato nel 1939.\nIl romanzo fu pubblicato negli Stati Uniti d'America nello stesso anno, col titolo \"A Coffin for Dimitrios\", mentre in Italia \u00e8 stato tradotto per la prima volta nel 1949, col titolo \"A caccia di un'ombra\".\nTrama.\nAnni Trenta del XX secolo, Charles Latimer \u00e8 un ex-professore inglese d'economia politica, di idee abbastanza progressiste, che dopo una grave malattia ha deciso di interrompere la carriera accademica per dedicarsi completamente alla scrittura di romanzi gialli, che aveva intrapreso per hobby e nella quale aveva incontrato un inaspettato quanto lusinghiero successo.\nDopo aver concluso la stesura di un nuovo libro si concede una vacanza tra Grecia e Turchia e a Costantinopoli fa la conoscenza di un istrionico ma interessante personaggio, il Colonnello Haki della polizia segreta di Ataturk. Questi, rivelandosi un suo fervente ammiratore, lo invita a cena e gli offre \"in dono\" una trama per un romanzo giallo; essa \u00e8 terribile (e l'educato Latimer deve abbozzare, ritenendo scortese rifiutare il regalo) ma, mentre l'ufficiale la fa battere a macchina, riceve la convocazione a un obitorio per identificare la salma di un assassino, spia e trafficante di droga di nome Dimitrios Makropoulos, ripescata quella notte dalle acque del Bosforo.\nLatimer, incuriosito, chiede e ottiene di assistere alla procedura, pensando di poter usare la scena in un suo prossimo lavoro e ascolta dalle parole di Haki la ricostruzione parziale della biografia del morto. Inizialmente piccolo delinquente di Smirne, Makropoulos assassin\u00f2 con la complicit\u00e0 di un operaio negro un usuraio 'deunmeh' (cio\u00e8 un Ebreo divenuto musulmano) e fugg\u00ec dalla citt\u00e0 approfittando del caos sanguinoso seguito alla cacciata delle truppe di occupazione greche (si era nella fase immediata del Primo Dopoguerra). Facendosi passare per profugo greco pass\u00f2 l'Egeo e si rifugi\u00f2 prima in Bulgaria, quindi in Jugoslavia, dove divenne una spia; traditi i suoi datori di lavoro si trasfer\u00ec a Parigi dove si impegn\u00f2 nel traffico di eroina facendo valere i suoi contatti nei Balcani e in Asia Minore. Diventato a sua volta dipendente dalla droga Makropoulos denunci\u00f2 tutti i membri della sua organizzazione per garantirsi l'immunit\u00e0 da parte delle autorit\u00e0 francesi mentre si disintossicava, quindi si spost\u00f2 in Italia e riprese il lavoro di agente segreto e assassino, per poi finire cadavere a galla nelle acque di Istanbul.\nAffascinato dalla sua storia, e incuriosito dai 'buchi neri' presenti nella ricostruzione di Haki (i periodi in Bulgaria, in Jugoslavia, a Parigi non erano molto chiari o ricchi di dettagli) Latimer decide, per dimostrarsi di potere essere un buon 'detective' quanto quelli che inventa per lavoro, di \"riempire\" i punti oscuri del dossier su Dimitrios iniziando dagli archivi della commissione umanitaria che accolse in Grecia i profughi dalla Turchia. Attraverso una serie di peripezie lo scrittore inglese ricostruisce sempre pi\u00f9 dettagli sulla vita di Dimitrios, scoprendo che la sua 'fortuna' criminale, che lo elev\u00f2 da piccolo malfattore a grande trafficante e spia, \u00e8 dovuta all'associazione con una misteriosa Banca di Credito, ansiosa di usare ogni mezzo per proteggere i suoi interessi, persino ricorrendo al terrorismo, allo spionaggio e all'assassinio.\nTrovandosi di fronte un ex-complice di Dimitrios, un corpulento danese di nome Peters, Latimer rimane scioccato di fronte alla rivelazione che il cadavere ripescato in Turchia era in effetti quello di un altro ex-membro della sua banda parigina, un Olandese, che ne aveva scoperto la nuova identit\u00e0 e lo stava ricattando. Latimer acconsente di aiutare Peters a rintracciare ed identificare Dimitrios Makropoulos, ordendogli un tranello che avr\u00e0 una soluzione tragica...\nStile.\nAmbler trasform\u00f2 la spy story depurandola dai vanagloriosi eroismi della Belle \u00c9poque e l'ha riportata nel fango, le ha donato il cinismo fatalista di chi aveva conosciuto gli orrori delle trincee della Grande Guerra. Ambler ha saputo creare la tragica figura letteraria della spia \"normale\", perennemente in bilico tra la vita e la morte, tra la lealt\u00e0 ed il tradimento, e ne ha tratteggiato con indiscutibile vigore piccole meschinit\u00e0 e insospettabili virt\u00f9.\nTrasposizioni cinematografiche.\nGioco di specchi tra l'autore e il personaggio, e indiscutibile capolavoro di Ambler, dal romanzo fu tratto nel 1944 un celebre film noir di Jean Negulesco, \"La maschera di Dimitrios\"."}
{"id": "576273", "revid": "466539", "url": "https://it.wikipedia.org/wiki?curid=576273", "title": "Ray Milland", "text": "Biografia.\nDiplomato alla Monkton House di Cardiff, ufficiale della Household Cavalry, tiratore scelto vincitore di competizioni, venne convinto a tentare la carriera da attore dall'attrice e ballerina Estelle Brody, conosciuta a una festa a Londra attraverso la ballerina Margot St. Leger, che Ray frequentava.\nEsord\u00ec quindi in alcune piccole parti nei primi film sonori inglesi, tra cui \"The Informer\" (1929), prima versione del romanzo \"Il traditore\", di Liam O'Flaherty, fino al primo ruolo da protagonista maschile in \"The Lady from the Sea\" (1929), dopo il quale si trasfer\u00ec a Hollywood, sotto contratto con la M.G.M. che gli affid\u00f2 parti di secondo piano in numerosi film, tra i quali \"Payement Deferred\" (1932).\nDopo una nuova parentesi in Gran Bretagna, ritorn\u00f2 a Hollywood nel 1934 e firm\u00f2 un contratto con la Paramount, la casa di produzione per cui avrebbe lavorato per quasi 20 anni. Seguirono parti di comprimario in film di routine, e di attor giovane in commedie, fino al definitivo successo in \"Che bella vita\" (1937), diretto da Mitchell Leisen e interpretato al fianco di Jean Arthur. Nel 1938 interpret\u00f2 uno dei tre eroici fratelli che si arruolano nella Legione Straniera in \"Beau Geste\" (1939), con Gary Cooper e Robert Preston.\nNel 1939 torn\u00f2 brevemente in Gran Bretagna per interpretare \"Il francese senza lacrime\" (1940), versione cinematografica della commedia \"Scuola di perfezionamento\" di Terence Rattigan, che gli procur\u00f2 lusinghieri consensi anche da parte della critica. Rientrato a Hollywood, fu il protagonista di \"Arrivederci in Francia\" (1940), commedia romantica a fianco di Claudette Colbert, e di \"Vento selvaggio\" (1942), kolossal di Cecil B. De Mille.\nSempre nel 1942, interpret\u00f2 il primo film interamente diretto da Billy Wilder, la commedia brillante \"Frutto proibito\" (1942), una vivace commedia con Ginger Rogers. Fu questa sua felice esperienza di lavoro con Wilder a far s\u00ec che in seguito il regista lo scegliesse come interprete principale di \"Giorni perduti\" (1945), e gli affidasse il ruolo di uno scrittore alcolizzato in piena crisi esistenziale. Nonostante l'argomento del film fosse scabroso e poco commerciale secondo i canoni della Hollywood del tempo, la pellicola fu un enorme successo di pubblico e di critica, e Milland forn\u00ec una solida interpretazione, imponendosi di non concedere alcuno spazio al talento comico con cui fino ad allora il pubblico lo aveva conosciuto.\nDopo \"Giorni perduti\" (che gli valse il premio Oscar al miglior attore, il premio di miglior attore alla prima edizione del Festival di Cannes nel 1946 e il premio dei critici newyorkesi), Milland acquist\u00f2 pi\u00f9 prestigio e considerazione, anche se i film che gli venivano offerti non erano spesso di livello eccelso, n\u00e9 diretti da registi di calibro. Notevole eccezione fu \"Il tempo si \u00e8 fermato\" (1948) di John Farrow, accanto a Charles Laughton, in cui interpret\u00f2 un reporter accusato di omicidio e in corsa contro il tempo per smascherare il vero assassino.\nRisolto il contratto con la Paramount nel 1953, trov\u00f2 parti pi\u00f9 interessanti in eccellenti film quali \"Il delitto perfetto\" (1954) di Alfred Hitchcock, in cui interpret\u00f2 un ex campione di tennis che progetta l'assassinio della moglie (Grace Kelly), mentre in \"L'altalena di velluto rosso\" (1955) interpret\u00f2 l'architetto Stanford White, su soggetto tratto da un famoso caso di omicidio realmente accaduto.\nMilland riusc\u00ec anche a soddisfare l'antica ambizione di passare dietro la macchina da presa, dirigendo - e talvolta interpretando - alcuni interessanti film a basso costo, tra cui il western \"Gli ostaggi\" (1955) e il fantascientifico \"Il giorno dopo la fine del mondo\" (1962), continuando a lavorare anche per il teatro e la televisione. Dagli anni settanta interpret\u00f2 spesso ruoli cinematografici di caratterista, come in \"Love Story\" (1970), dove imperson\u00f2 il padre di Ryan O'Neal. Nel 1971 recit\u00f2 nella serie televisiva \"Colombo\", come marito della vittima nell'episodio \"Una trappola di Colombo\", mentre nella stagione successiva ottenne l'ambito ruolo dell'assassino nell'episodio \"Il terzo proiettile\". Nel 1975 prese parte all'episodio-pilota della nota serie televisiva \"Ellery Queen\", intitolato \"Too Many Suspects\" (\"Delitto nei quartieri alti\"), ispirato al romanzo \"Il quarto lato del triangolo\".\nNel 1974 pubblic\u00f2 la propria autobiografia, intitolata \"Wide-Eyed in Babylon\". Sposato dal 1932 con Muriel Webber, detta \"Mal\", da lei ebbe due figli, Daniel (1941-1981, il cui suicidio lo spinse a ritornare sulle scene dopo il ritiro, per allontanare il dolore) e Victoria, nata nel 1944. Mor\u00ec per un carcinoma del polmone al Torrance Memorial Medical Center, a Torrance, lasciando come disposizione la cremazione e lo spargimento delle ceneri nell'Oceano Pacifico, al largo di Redondo Beach, senza alcun funerale."}
{"id": "576274", "revid": "287204", "url": "https://it.wikipedia.org/wiki?curid=576274", "title": "Proscenio", "text": "Il proscenio \u00e8 la parte del palcoscenico teatrale protesa verso la platea, leggermente a curva, \u00e8 compresa fra l'arco scenico e la ribalta.\nIl termine entr\u00f2 in uso nel XIX secolo per evitare il francesismo \"avanscena\" (\"avant-sc\u00e8ne\").\nIl bordo esterno del proscenio \u00e8 occupato dalla ribalta elettrica che un tempo ospitava la buca del suggeritore.\nIl proscenio \u00e8 parte integrante dello spazio scenico, pu\u00f2 ospitare la scenografia ed essere usato dagli attori durante la recita, mentre la ribalta non ha riferimento alcuno con essa, ma rappresenta il limitare del palcoscenico, prima del golfo mistico o della platea.\nPossiamo trovare un proscenio nei primi teatri greci, dove questo veniva utilizzato dai cantori per raccontare la storia precedente agli eventi narrati e molto spesso le azioni principali si svolgevano proprio qui.\nMa per la prima volta il proscenio diviene parte della struttura narrativa di un'opera e quindi della vita teatrale stessa con la riforma teatrale di Carlo Goldoni."}
{"id": "576278", "revid": "1632387", "url": "https://it.wikipedia.org/wiki?curid=576278", "title": "Codice internazionale di nomenclatura zoologica", "text": "Il Codice internazionale di nomenclatura zoologica o International Code of Zoological Nomenclature (denominazione ufficiale, in inglese), familiarmente detto \"The Code\" (\"Il Codice\") fra gli zoologi, \u00e8 un insieme di regole nella zoologia che hanno l'intento fondamentale di provvedere alla massima universalit\u00e0 e continuit\u00e0 nella classificazione di tutti gli animali, secondo giudizio tassonomico.\nIl Codice \u00e8 considerato una guida per la nomenclatura degli animali, ma lascia agli zoologi un certo margine di libert\u00e0 nel denominare e descrivere nuove specie.\nLe regole all'interno del Codice determinano quali nomi sono potenzialmente validi, per qualunque \"taxon\", inclusi i livelli di sottospecie e di superfamiglia. Le sue misure possono essere modificate o adattate a un particolare caso quando l'aderenza stretta ad esse potrebbe causare confusione. Eccezioni di questo tipo non possono mai essere svolte ad opera di un singolo scienziato (per quanto bravo e rispettato possa essere nel suo campo), ma solo dalla Commissione internazionale di nomenclatura zoologica (ICZN), che agisce al di sopra di tutti gli zoologi. La Commissione prende provvedimenti in conseguenza a questioni che le vengono proposte.\nIl Codice regolamenta i nomi dei taxa di animali (regno Animalia) e di altri cladi di eucarioti tradizionalmente considerati \"protozooi\" e consta di Articoli (che sono obbligatori) e Raccomandazioni. Gli Articoli vennero progettati con lo scopo di permettere agli zoologi di poter far s\u00ec che i nomi dei taxa siano corretti in circostanze tassonomiche concrete. L'uso del Codice permette a uno zoologo di determinare il nome valido di qualsiasi taxon al quale un animale appartenga in qualunque categoria delle gerarchie specie, genere e famiglia (includendo sottospecie, sottogenere e categorie del livello famiglia tali come sottofamiglia e trib\u00f9). Il Codice non regola interamente i nomi dei taxa in alto al livello famiglia (ordine, classe, phylum) e non fornisce regole per l'uso sotto la categoria di sottospecie (variet\u00e0, aberrazione, \"natio\", ecc.), poich\u00e9 mancano di entit\u00e0 tassonomica.\nAntecedenti storici.\nLa necessit\u00e0 dell'esistenza di un Codice Internazionale di Nomenclatura Zoologica accettato internazionalmente \u00e8 una conseguenza della confusione di nomi che presero posto nella letteratura zoologica a partire da Carlo Linneo e durante il secolo XIX, in parte dovuto al principio di autorit\u00e0, per il quale il nome valido di una specie era quello che le attribuiva il massimo specialista del tempo.\nIl caos nella nomenclatura raggiunse tale dimensione che, nel 1842 il paleontologo inglese Hugh Strickland promosse la formazione di un comitato di esperti per creare un codice di norme che regolassero la nomenclatura zoologica, con membri illustri come Charles Darwin o Richard Owen. Questo primo embrione del Codice Internazionale di Nomenclatura Zoologica, apparso nel 1843, si conosce come Codice di Strickland.\nA questo primo codice seguirono altri, dentro e fuori della Gran Bretagna. Al momento della celebrazione del Terzo Congresso Internazionale di Zoologia (Leida, 1895) esistevano tre complessi di regole nomenclaturali in uso, parzialmente incompatibili. In questo congresso si prospett\u00f2 la necessit\u00e0 di un consenso e nacque la Commissione Internazionale di Nomenclatura Zoologica con lo scopo di riunire in un unico codice trilingue delle regole di nomenclatura accettabili da tutti gli zoologi. Il risultato dei lavori di questa venne pubblicato, dopo numerose vicissitudini, nel 1905 con il titolo di Regole Internazionali, essendo il primo Codice Internazionale di Nomenclatura Zoologica.\nNel 1961 venne pubblicata la seconda edizione del Codice e nel 1985 la terza edizione. Attualmente la nomenclatura zoologica si dirige verso la quarta edizione del Codice Internazionale di Nomenclatura Zoologica, pubblicata nel 1999 ed entrata in vigore il 1\u00ba gennaio del 2000, del quale si ha, per la prima volta, una versione in spagnolo autorizzata ufficialmente dalla Commissione.\nNomenclatura e tassonomia.\nLa parte della sistematica che si occupa dell'ordinamento degli organismi in differenti gruppi chiamati taxa \u00e8 la tassonomia. La parte della tassonomia nella quale viene regolata l'aggiudicazione precisa e inequivocabile dei nomi assegnati ai differenti taxa \u00e8 quella che si chiama nomenclatura.\nL'unit\u00e0 di base della classificazione \u00e8 la specie. L'insieme delle specie con certe caratteristiche comuni si raggruppano in una categoria tassonomica di maggior gerarchia denominata genere. L'insieme di generi con caratteristiche similari si raggruppano in una categoria tassonomica di rango superiore denominata trib\u00f9. L'insieme di trib\u00f9 somiglianti si raggruppano in una stessa famiglia. A loro volta, le famiglie si raggruppano in ordini, questi in classi e, a loro volta, le classi in fili, tronchi o tipi di organizzazione.\nSecondo le necessit\u00e0 di classificazione possono intercalarsi altre categorie che usano i prefissi super- (superfamiglia, superclasse), sotto- (sottordine, sottospecie) o infra- (infraclasse, infraordine).\nNomi scientifici.\nIl Codice Internazionale di Nomenclatura Zoologica stabilisce norme che riguardano i livelli specie, genere e famiglia. Il livello specie include tutti i taxa nominali delle categorie specie e sottospecie (Art. 45.1); il livello genere abbraccia tutti i taxa nominali delle categorie genere e sottogenere (Art. 42.1); il livello famiglia include tutti i taxa nominali delle categorie superfamiglia, famiglia, trib\u00f9, sottotrib\u00f9, e qualunque altra categoria sotto la superfamiglia e sopra il genere che si desidera (Art. 35.1).\nPer i livelli superiori esistono differenze secondo le diverse scuole o nazioni. I livelli sotto la sottospecie non sono contemplati dal Codice, dato che fornire nomi scientifici a qualunque variazione fenotipica, pratica frequente in alcuni gruppi (lepidotteri, coleotteri, ecc.), viene considerata di nessuna utilit\u00e0 scientifica.\nLe norme stabilite dal Codice devono essere assunte e rispettate da tutti gli zoologi, costituendo qualcosa di simile a una grammatica che permetta a tutti di parlare uno stesso idioma scientifico universale.\nLa nomenclatura zoologica richiede che ad ognuno dei nomi scientifici, indipendentemente dalla loro origine linguistica, venga assegnato un nome in latino, per cui si usano le 26 lettere dell'alfabeto latino (incluse \"j, k, w, y\") e le norme grammaticali di questa lingua. Non possono usarsi segni diacritici (accenti, dieresi, tildi, ecc.)..\nNomi uninominali.\nI nomi dei livelli famiglia e genere sono uninominali, vale a dire, constano di un'unica parola.\nNomi di livello famiglia.\nI nomi di livello famiglia sono plurali, devono iniziare sempre con maiuscola e devono presentare terminazioni concrete per ogni categoria, che sono obbligatorie e specifiche di essa, affinch\u00e9 risulti facile riconoscere a quale categoria tassonomica appartengano. Le terminazioni delle categorie del livello famiglia sono:\nSe un autore utilizza altra categoria intercalata per convenienza, \u00e8 libero di utilizzare la terminazione latina che desidera, differente dalle obbligatorie. \u00c8 frequente utilizzare, per esempio la terminazione -itae per le supertrib\u00f9.\nI nomi del livello famiglia debbono formarsi obbligatoriamente sopra la radice del genitivo di un nome di livello genere considerato valido e contenuto nel taxon che si nomina. Cos\u00ec, se prendiamo il genere \"Homo\", il cui genitivo \u00e8 \"Hominis\", la cui radice \u00e8 \"Homin-\", si formano tutti i nomi del livello famiglia visti anteriormente (\"Homin\"-idae, \"Homin\"-inae, ecc.). I nomi Homidae, Hominae, ecc., formati sopra il nominativo sarebbero sbagliati.\nNomi di livello genere.\nI nomi di livello genere sono sostantivi singolari di due o pi\u00f9 lettere, nel caso nominativo. Devono essere riferiti a uno dei generi grammaticali latini (maschile, femminile o neutro) e scritti sempre con un tipo di carattere differente dal testo normale nel quale si trovano, in corsivo quando il testo \u00e8 scritto normale e normale quando il testo \u00e8 scritto in corsivo.\nIl genere deve avere associato almeno una specie, il nome della quale dovr\u00e0 concordare con il suo genere grammaticale. Il genere grammaticale \u00e8 quello fornito dai dizionari usuali di latino e greco classico. Conviene consultare tali dizionari e non fidarsi delle apparenze; cos\u00ec, \"Felis\" \u00e8 femminile (e da qui il nome \"Felis marginata\" - non \"marginatus\", che sarebbe maschile), \"Lepisma\" \u00e8 neutro e \"Sitona\" \u00e8 maschile.\nI nomi sottogenerici si scrivono tra parentesi intercalate fra il nome del genere e quello della specie. Cos\u00ec, in Buprestis (Yamina) sanguinea, \"Buprestis\" \u00e8 il genere, \"Yamina\" \u00e8 il sottogenere e \"sanguinea\" \u00e8 la specie (notate che viene usato il corsivo sempre quando si scrive un nome scientifico).\nNomi binomiali e trinomiali.\nI nomi dei taxa di livello specie sono binomiali per la specie e trinomiali per la sottospecie, vale a dire, formati da due e tre parole rispettivamente.\nPer i nomi delle specie, delle due parole citate, la prima corrisponde al nome del genere al quale appartiene e si scrive sempre con l'iniziale maiuscola; la seconda parola \u00e8 il nome specifico e deve scriversi interamente in minuscolo e concordare grammaticalmente con il nome generico. Cos\u00ec, in \"Mantis religiosa\", \"Mantis\" \u00e8 il nome generico, \"religiosa\" il nome specifico e il binomio \"Mantis religiosa\" \u00e8 il \"nome scientifico\", conferito a una certa specie di insetto dell'ordine Mantodea.\nNel nome scientifico assegnato alle specie, il nome specifico non deve mai andare isolato dal generico poich\u00e9 manca di identit\u00e0 propria e pu\u00f2 coincidere con specie differenti. Se si \u00e8 citato precedentemente il nome completo e non vi \u00e8 alcun dubbio a quale genere ci si riferisce, il nome del genere pu\u00f2 abbreviarsi con la sua iniziale (\"M. religiosa\").\nSe una specie presenta due o pi\u00f9 sottospecie, si former\u00e1 un trinomio. Per esempio, \"Felis silvestris\" presenta numerose sottospecie, tra esse \"Felis silvestris silvestris\", il gatto selvatico europeo e \"Felis silvestris catus\", il gatto domestico. Notate che se ci riferiamo in concreto al gatto selvatico, dobbiamo utilizzare la forma trinomiale \"Felis silvestris silvestris\", che significa \"Felis silvestris\" sottospecie \"silvestris\", per cui ripetere la parola \"silvestris\" non \u00e8 ridondanza.\nQuando si fa riferimento a un taxon del livello specie si raccomanda di indicare, dopo il binomio o il trinomio, il nome dell'autore (senza abbreviazione) che lo descrisse, e l'anno della sua pubblicazione, separati da una virgola. Per esempio, \"Sparedrus lencinae\" V\u00e1zquez, 1988.\nSe il descrittore di una specie la colloc\u00f2 in un genere differente da quello che le viene assegnato attualmente, il suo nome e la data devono andare fra parentesi. Cos\u00ec, il nome scientifico della tortora comune deve scriversi \"Streptopelia turtur\" (Linnaeus, 1758); con questa parentesi si indica che la specie citata non fu originalmente descritta dentro al genere \"Streptopelia\", nella quale attualmente si trova; in effetti, Carlo Linneo colloc\u00f2 questa specie nel genere \"Columba\".\nPrincipio di priorit\u00e0 e sinonimia.\nFrequentemente uno stesso taxon possiede pi\u00f9 di un nome, il che pu\u00f2 creare molta confusione tra la comunit\u00e0 scientifica. Il Principio di autorit\u00e0 utilizzato prima dell'apparizione del Codice Internazionale di Nomenclatura Zoologica contribu\u00ec alla proliferazione di nomi e all'uso interessato degli stessi dai sostenitori di questo o quell'altro zoologo.\nDopo l'apparizione del Codice, tutti i nomi scientifici vigono con il principio di priorit\u00e0, ovvero, il nome valido di un taxon \u00e8 il nome pi\u00f9 antico. Tutti gli altri nomi che gli sono attribuiti si considerano sinonimi.\nOmonimia.\nSe due taxa dello stesso livello hanno lo stesso nome, sono omonimi. In tutti gli altri casi deve applicarsi il principio di priorit\u00e0 che concede validit\u00e0 al nome descritto per prima rispetto a quelli descritti posteriormente. La differenza in una lettera \u00e8 sufficiente per disfare la omonimia (\"calidus\" che significa caldo in latino e \"callidus\" che significa abile, non sono omonimi).\nPer il livello genere, bisogna considerare che in esso vi sono incluse le categorie tassonomiche genere e sottogenere e per tanto i nomi di entrambe le categorie possono cadere nell'omonimia.\nPer esempio, Linneo (1758) denomin\u00f2 \"Bubo\" un genere di Uccelli della famiglia Strigidae; pi\u00f9 tardi, Rambur (1842) descrisse il genere \"Bubo\", genere di Insetti della famiglia Ascalaphidae. Entrambi i nomi sono del livello genere ed entrano in omonimia. McLachlan (1898) scopr\u00ec l'omonimia e cre\u00f2 il genere \"Bubopsis\" per sostituire il nome pi\u00f9 recente (quello di Rambur); per tanto, il nome valido per questo genere di insetti \u00e8 \"Bubopsis\" McLachlan, 1898. In definitiva, non possono esistere due nomi generici uguali in tutto il regno animale. Perci\u00f2, uno zoologo che descriva un genere nuovo per la scienza deve assicurarsi che il nome che sceglie non esista gi\u00e0. \u00c8, dunque, relativamente facile cadere nella omonimia. Uno strumento utile a questo proposito \u00e8 il Nomenclatore Zoologico on line, che raccoglie pi\u00f9 di 340.000 nomi di livello genere (generi e sottogeneri) del Regno Animale. Inoltre, \u00e8 di consultazione obbligata Zoobank.\nPer ci\u00f2 che si riferisce al livello specie, il sistema \u00e8 lo stesso, ma possono aversi casi pi\u00f9 complessi, in cui si d\u00e0 omonimia e sinonimia contemporaneamente. Per esempio:\nLa mosca azzurra comune si \u00e8 chiamata per lungo tempo \"Calliphora erytrocephala\" (Meigen, 1826) e sotto questo nome sono stati pubblicati la maggioranza dei lavori sopra la fisiologia di questa specie e specialmente alcuni molto importanti sopra la sua metamorfosi.\nIn realt\u00e0, Meigen descrisse la sua specie sotto il nome generico di \"Musca\", usato in un significato ampio, linneano. Ma De Geer aveva descritto precedentemente (1776) una \"Musca erytrocephala\" distinta dalla mosca azzurra comune. Due specie differenti avevano, dunque, lo stesso nome (omonimi) e il principio di priorit\u00e0 obbligava che il nome pi\u00f9 recente fosse cambiato. Il nome di Meigen, sebbene oggi sia riferito ad altro genere distinto di \"Musca\", doveva essere perci\u00f2 scartato. In tali casi, o si crea un nome nuovo o si utilizza il sinonimo pi\u00f9 antico della specie in questione.\nSe la \"Calliphora erytrocephala\" (Meigen, 1826) non avesse avuto sinonimi pi\u00f9 recenti, il primo tassonomo che avesse constatato la omonimia avrebbe potuto ribattezzarla con un nome appositamente selezionato, per esempio, \"Calliphora meigeni\" o \"Calliphora rubrocapitata\". Ma Robineau-Desvoidy aveva descritto nel 1830 una \"Musca vicina\" che realmente era la stessa specie di quella di Meigen (la mosca azzurra comune). Per cui la situazione era la seguente:\nIl nome di Meigen doveva, secondo il Codice, essere rifiutato e rimpiazzato con il primo sinonimo valido, quello di Robineau-Desvoidy:\nTipi.\nSecondo il Codice Internazionale di Nomenclatura Zoologica tutto il taxon di livello specie deve avere almeno un esemplare dello stesso che serva come elemento di riferimento e confronto per altri zoologi, che sar\u00e0 il tipo o esemplare tipico della specie o sottospecie. L'insieme di esemplari sopra i quali si basa la descrizione originale del tax\u00f3n si chiama serie tipo o serie t\u00edpica. I tipi possono essere esemplari di qualunque sesso o fase di sviluppo (uovo, larva, adulto), completi o parziali, fossili o no e, fino al 1930 una esibizione dell'opera di un animale (fossile o no), come una branchia o un resto (icnofossile).\nIl Codice riconosce i seguenti tipi:\nTutti i tipi devono essere intitolati adeguatamente con un'etichetta cospicua e sorvegliati in modo speciale dalle persone o istituzioni che li sostengono, permettendo il loro studio a tutti gli zoologi, poich\u00e9 sono patrimonio della zoologia."}
{"id": "576279", "revid": "339392", "url": "https://it.wikipedia.org/wiki?curid=576279", "title": "ICZN", "text": ""}
{"id": "576282", "revid": "77358", "url": "https://it.wikipedia.org/wiki?curid=576282", "title": "Tigre con i denti a sciabola", "text": ""}
{"id": "576283", "revid": "1318658", "url": "https://it.wikipedia.org/wiki?curid=576283", "title": "Arrondissement di Saint-Beno\u00eet", "text": "L\"arrondissement\" di Saint-Beno\u00eet \u00e8 un \"arrondissement\" dipartimentale della Francia situato nel dipartimento d'oltremare della Riunione.\nComposizione.\nL\"arrondissement\" comprende 6 comuni in 9 cantoni:"}
{"id": "576285", "revid": "287204", "url": "https://it.wikipedia.org/wiki?curid=576285", "title": "Aviadvigatel' Solov'\u00ebv D-30", "text": "L'Aviadvigatel' Solov'\u00ebv D-30 \u00e8 un motore turboventola a doppio albero a basso rapporto di diluizione progettato dall'OKB 19 diretto da Pavel Aleksandrovi\u010d Solov'\u00ebv e sviluppato in Unione Sovietica negli anni sessanta e anni settanta."}
{"id": "576287", "revid": "44200", "url": "https://it.wikipedia.org/wiki?curid=576287", "title": "Neo", "text": "Il nevo (in lingua latina \"naevus\", nel linguaggio popolare neo) indica un tumore benigno dell'epidermide, che si presenta come una lesione cutanea elementare piatta (macula) o leggermente elevata (papula).\nDisambiguazione del termine.\nIl termine nevo viene impiegato per indicare anche specifiche lesioni o neoformazioni cutanee. Vengono perci\u00f2 impropriamente indicate con tale termine oltre ai nevi veri anche le pi\u00f9 svariate lesioni cutanee, dagli angiomi ai fibromi, dalle melanosi alle cheratosi.\nIn generale il termine pu\u00f2 essere utilizzato anche in senso lato, intendendo come tale qualsiasi alterazione cromatica o morfologica, localizzata e persistente, presente sulla superficie cutanea.\nTutte queste motivazioni spiegano perch\u00e9, nella terminologia scientifica, la parola \"nevo\" \u00e8 seguita da un aggettivo che meglio la definisce.\nAd esempio:\nI nevi congeniti (cio\u00e8 gi\u00e0 presenti alla nascita) sono considerati degli amartomi; i nevi acquisiti sono invece considerati delle neoplasie benigne.\nNevo melanocitico.\nAlterazioni cutanee localizzate, congenite o acquisite, costituite da cellule neviche che derivano dai melanociti . Nella maggior parte dei casi appaiono come macchie della pelle di colore variabile dal marrone chiaro al nero, ma esistono nevi melanocitici di colore rosso oppure dello stesso colorito roseo della pelle circostante. Possono essere piani o rilevati.\nNevo melanocitico e concetto di benignit\u00e0.\nLa prova dei nevi melanocitici intesi come neoplasmi deriva da studi sulla via di segnalazione di RAS. Nello specifico, grazie all'utilizzo di animali modello come il pesce zebra \u00e8 stato possibile studiare da un punto di vista molecolare:\nLe mutazioni acquisite che possono interessare un nevo melanocitico acquisito possono essere:\nLa caratteristica quasi unica del nevo melanocitico \u00e8 che, pur essendo un tumore benigno, nella maggior parte dei casi cessa di proliferare. In questo si distingue, ad esempio, da un leiomioma dell'utero che nonostante la benignit\u00e0 pu\u00f2 raggiungere dimensioni tali da creare serie complicazioni alla donna.\nAnche in questo caso la biologia molecolare ha rivelato parzialmente i meccanismi molecolari alla base di questa \"inibizione da contatto\" in vivo. Sono coinvolte le seguenti proteine:\nI nei melanocitici possono essere classificati in 9 tipi clinici:\nMelanoma e senescenza oncogene-indotta.\nDato il meccanismo che limita la proliferazione cellulare dei melanociti, basato su p16/INK4, \u00e8 stato possibile tracciare un eziopatogenesi per molti melanomi acquisiti. Una prima spiegazione si basa sul concetto di \"senescenza oncogene-indotta\", in cui una mutazione dei geni chiave che regolano il ciclo cellulare \u00e8 acquisita semplicemente col progredire dell'et\u00e0. Altre spiegazioni ritrovano come fattore causale le radiazioni UV. Per maggiori informazioni consultare le pagine melanoma e fotolisi del DNA.\nRegole diagnostiche per l'individuazione di un melanoma sospetto.\nPer l'individuazione di possibili melanomi, viene consigliato di utilizzare la cosiddetta \"Regola ABCDE\" che prevede di sottoporre all'attenzione del medico un presunto neo che per\u00f2 dovesse presentare le seguenti caratteristiche (non necessariamente tutte presenti):\nNel caso del \"melanoma nodulare\", il pi\u00f9 aggressivo, viene modificata nella \"regola ABCDEFG\" aggiungendo le caratteristiche:\nAltro elemento che da solo dovrebbe indurre a una visita di controllo \u00e8 la presenza di un neo di colore visibilmente pi\u00f9 scuro della zona circostante o degli altri nei (regola della \"black sheep\").\nNevo vascolare.\nComprendono gli angiomi ed emangiomi, si presentano generalmente come macchie, papule o placche rilevate di colore rosso o violaceo dovuto alla presenza di sangue nelle proliferazioni vasali che li costituiscono.\nNevo dermico.\nSono lesioni cutanee complesse di tipo malformativo, che originano da cellule embrionali dell'ectoderma. Comprendono i nevi sebacei, nevi verrucosi, nevi follicolari."}
{"id": "576289", "revid": "124123", "url": "https://it.wikipedia.org/wiki?curid=576289", "title": "J\u00fcrgen Bartsch", "text": "Storia.\nKarl-Heinz Sadrozinski nacque nel 1946 figlio illegittimo di una vedova di guerra e di un lavoratore stagionale olandese. Sua madre lo abbandon\u00f2 all'ospedale dal quale si allontan\u00f2 segretamente e mor\u00ec di tubercolosi poche settimane pi\u00f9 tardi. Karl visse i primi mesi di vita accudito dalle infermiere dell'ospedale fino a quando, all'undicesimo mese d'et\u00e0, fu adottato da un facoltoso macellaio di Essen, Gerhard Bartsch, e da sua moglie, Gertrud Bartsch, allora ricoverata nello stesso ospedale. Da allora si chiam\u00f2 J\u00fcrgen Bartsch. Sua madre adottiva soffriva di disordini psicologici, era fissata con la pulizia e usava picchiare molto spesso il piccolo J\u00fcrgen anche per questi motivi. Il bambino fu educato da entrambi i genitori con molta severit\u00e0, tenendolo completamente isolato perch\u00e9 non venisse a sapere di essere un figlio adottivo. All'et\u00e0 di 10 anni J\u00fcrgen venne portato in un istituto di Rheinbach per poi approdare, all'et\u00e0 di 12 anni, in una scuola cattolica, Marienhausen, dove i ragazzi venivano tenuti in un regime di rigida disciplina militare, in cui spesso si ricorreva all'uso della violenza; quando era a letto con la febbre, veniva sessualmente molestato dal preside, Padre P\u00fctz .\nBartsch inizi\u00f2 a uccidere da adolescente. Egli obbligava le vittime a seguirlo in zone abbandonate dove le obbligava a spogliarsi e poi le violentava. Jurgen sventr\u00f2 le prime quattro vittime. Cerc\u00f2 di uccidere la quinta vittima, l'undicenne Peter Freese che riusc\u00ec per\u00f2 a sfuggirgli.\nBartsch fu arrestato nel 1966.\nDopo l'arresto, Bartsch confess\u00f2 i suoi crimini e fu condannato all'ergastolo il 15 dicembre 1967. Comunque nel 1971 la sentenza, dopo un ricorso, fu ridotta a 10 anni di carcere giovanile con supporto psichiatrico a Eickelborn. J\u00fcrgen spos\u00f2 Gisela Deike di Hannover nel 1974.\nBartsch accett\u00f2 a sottoporsi alla castrazione volontaria nel 1976, la quale gli avrebbe assicurato la libert\u00e0 vigilata, ma mor\u00ec nell'operazione intossicato da overdose di alotano per errore di un'infermiera. Esiste ancora il sospetto che il dottore abbia obbligato l'infermiera a sbagliare la dose rendendola letale.\nFilm e letteratura.\nNel 2002 \u00e8 stato pubblicato il film \"Ein Leben lang kurze Hosen tragen\" (pubblicato negli Stati Uniti nel 2004 con il titolo \"The Child I Never Was\") che tratta della storia di J\u00fcrgen."}
{"id": "576297", "revid": "6340", "url": "https://it.wikipedia.org/wiki?curid=576297", "title": "Castel Del Monte", "text": ""}
{"id": "576299", "revid": "1226", "url": "https://it.wikipedia.org/wiki?curid=576299", "title": "The Passionate Adventure", "text": ""}
{"id": "576307", "revid": "599013", "url": "https://it.wikipedia.org/wiki?curid=576307", "title": "Thug Behram", "text": "Biografia.\nAppartenente al culto indiano Thuggee, \u00e8 stato a lungo considerato il serial killer con il maggior numero di omicidi perpetrati. Secondo numerose fonti, egli avrebbe ucciso 931 vittime attraverso lo strangolamento con il suo vestito cerimoniale (detto \"rumal\") tra il 1790 e il 1830.\nL'attribuzione di molte uccisioni a questo killer sono per\u00f2 dovute alla confusione o ad errori dei giornalisti dell'epoca. L'originale manoscritto della confessione di Behram scritto da James Paton conclude che l'uomo ha ucciso tra i 25 e i 50 uomini. \u00c8 probabile per\u00f2 che Thug non avesse confessato tutti i crimini commessi. Infatti in un manoscritto trovato pi\u00f9 di recente Behram confessa l'uccisione per strangolamento di 125 persone e la partecipazione visiva all'uccisione di altre 150. Un numero enorme se si pensa che tra la prima e l'ultima vittima \u00e8 intercorso un arco di tempo di 40 anni. \nFu giustiziato nel 1840 mediante impiccagione.\nBibliografia.\nManoscritti.\nPaton, James. \"Collections on Thuggee and Dacoitee\". British Library Add.Mss. 41300 fol. 118, 202-03."}
{"id": "576309", "revid": "964734", "url": "https://it.wikipedia.org/wiki?curid=576309", "title": "Saint-Denis (Riunione)", "text": "Saint-Denis \u00e8 un comune francese di 146.708 abitanti, prefettura del dipartimento e della regione d'oltremare della Riunione, nell'oceano Indiano.\nStoria.\n\u00c8 stata fondata da \u00c9tienne R\u00e9gnault nel 1669 e dal 1738 \u00e8 capoluogo del dipartimento d'oltremare della Riunione, sotto il governatore Bertrand-Fran\u00e7ois Mah\u00e9 de La Bourdonnais. Nel 1790, Saint-Denis \u00e8 un comune. Jean Baptiste Delestrac divenne il primo sindaco di Saint-Denis.\nQuartieri.\nLa citt\u00e0 ha molti quartieri:\nLe Barachois, Bellepierre, Bois-de-N\u00e8fles, La Bretagne (Le Cerf), Le Br\u00fbl\u00e9, Les Cam\u00e9lias, Centre-ville, Champ-Fleuri, La Montagne (Le Colorado, Ruisseau Blanc, Saint-Bernard), Montgaillard, La Providence, La Rivi\u00e8re Saint-Denis (La Redoute), Ruisseau des Noirs, Saint-Fran\u00e7ois, Saint-Jacques, Sainte-Clotilde (Le Butor, Le Chaudron, Commune Prima, Domenjod, Le Moufia), La Source, La Trinit\u00e9, Vauban\nInfrastrutture e trasporti.\nL'aeroporto pi\u00f9 vicino \u00e8 l'Aeroporto di R\u00e9union-Roland-Garros, che \u00e8 anche l'aeroporto internazionale pi\u00f9 importante dell'arcipelago. Il R\u00e9union Tram Train, di cui l'inizio della costruzione era programmato entro il 2008, ma il cui concreto inizio \u00e8 slittato di almeno due anni, collegher\u00e0 la citt\u00e0 all'aeroporto e alla seconda citt\u00e0 principale dell'arcipelago, Saint-Paul.\nAmministrazione.\nGemellaggi.\nSaint-Denis \u00e8 gemellata con:"}
{"id": "576310", "revid": "78273", "url": "https://it.wikipedia.org/wiki?curid=576310", "title": "Strage di Kindu", "text": ""}
{"id": "576314", "revid": "1123126", "url": "https://it.wikipedia.org/wiki?curid=576314", "title": "Johannes de Klerk", "text": "Biografia.\nNato a Burghersdorp, egli era il primogenito del Reverendo Willem de Klerk e di Aletta Johannes van Rooy. Studi\u00f2 a Potchefstroom, poi dal 1923 al 1926 studi\u00f2 alla Potchefstroom University College dove ottenne la bachelor of Arts (BA) e il diploma di Higher Education. In questi anni fu attivamente coinvolto nella politica studentesca: infatti dal 1925 al 1926 fu presidente del Consiglio Rappresentativo Studentesco. L'11 aprile 1927 spos\u00f2 Hendrina Cornelia Coetzer, dalla quale ebbe due figli: Willem (Wimpie) Johannes, giornalista di tendenze liberali, analista politico e uno dei fondatori del Democratic Party e il ben pi\u00f9 famoso F.W. de Klerk, ultimo presidente dell\u2019\"apartheid\".\nFra il 1927 e il 1945 insegn\u00f2 a Nylstroom e di seguito fu nominato preside alla scuola media Afrikaans di Primose East. Egli fu poi nominato segretario dell'unione per la protezione dei lavoratori bianchi con lo scopo di combattere il comunismo negli ambienti proletari del Witwatersrand. Nel gennaio 1947 divenne Segretario Organizzativo del National Party per la provincia del Rand. Nell'agosto 1948 raggiunse la carica di Primo segretario del National Party del Transvaal ed ottenne il compito di organizzare una efficace campagna elettorale per le elezioni provinciali del 1949.\nNel 1954 fu nominato ministro del Lavoro e dei Lavori Pubblici, ma obiezioni furono sollevate su questa sua rapida ascesa nei ranghi politici per il fatto che ebbe tali cariche dal Primo Ministro, l'avvocato Johannes Gerhardus Strijdom che era suo cognato. Lo stesso anno fu nominato Senatore. Negli anni a seguire fece continuamente parte dell'esecutivo ottenendo i seguenti ministeri:\nDe Klerk dette un forte contributo nella fondazione della Rand Afrikaans University e della Universit\u00e0 di Port Elizabeth. Per molti anni fu il rettore della Potchefstroom University for Higher Education. Le Universit\u00e0 di Potchefstroom e di Port Elizabeth gli conferirono dottorati per il suo enorme contributo all'istruzione.\nNel 1967 si fece seriamente il suo nome come Presidente del Sudafrica ma ci\u00f2 non avvenne. L'anno seguente gli fu proposto di presentarsi come candidato a tale carica ma rifiut\u00f2 e offr\u00ec il suo sostegno all'elezione di Jacobus Johannes Fouch\u00e9. Nel giugno 1969 ottenne la carica di Presidente del Senato, carica che abbandon\u00f2 nel 1976 trascorrendo i suoi ultimi anni in una fattoria a Krugersdorp, dove mor\u00ec il 24 gennaio 1979.\nRiconoscimenti.\nUna scuola a Krugersdorp porta il suo nome per il suo enorme contributo offerto all'istruzione in quella parte del Paese."}
{"id": "576318", "revid": "810736", "url": "https://it.wikipedia.org/wiki?curid=576318", "title": "Ti uccider\u00f2", "text": "Ti uccider\u00f2 (\"I, the Jury\") \u00e8 il primo romanzo scritto da Mickey Spillane: venne pubblicato nel 1947.\nEccessivo in ogni suo aspetto, \"Ti uccider\u00f2\" \u00e8 stato un enorme successo, ispirando una serie di personaggi letterari e cinematografici simili al protagonista del romanzo, l'investigatore privato Mike Hammer.\nTrama.\nIl detective privato Mike Hammer viene chiamato dal capitano della polizia di New York, l'amico Pat Chambers, nell'appartamento dell'investigatore assicurativo Jack Williams, brutalmente ucciso con un colpo di pistola. Jack era stato un fraterno amico di Mike e gli aveva salvato la vita durante il conflitto del Pacifico, nella seconda guerra mondiale, perdendo il braccio a causa di ci\u00f2. Congedato dalla polizia a causa della mutilazione, Jack aveva messo a frutto la sua esperienza indagando su frodi assicurative. Jack \u00e8 stato assassinato in modo particolarmente crudele, volutamente colpito da un proiettile .45 allo stomaco per rendere la morte lenta e dolorosa. Mike giura vendetta, promettendo pubblicamente di scovare l'assassino per ucciderlo allo stesso modo di Jack, \"risparmiandogli\" cos\u00ec la lunga ed incerta trafila della giustizia. Hammer intraprende cos\u00ec una vera e propria gara contro la giustizia, intenzionato a uccidere il colpevole prima che la polizia riesca ad arrestarlo.\nPrima della sua morte, Jack si era innamorato di Myrna Devlin conosciuta quando le aveva impedito di suicidarsi lanciandosi da un ponte. Jack aveva chiesto alla dottoressa Charlotte Manning, una giovane, bella, bionda e benestante psichiatra, di ricoverare Myrna nella sua clinica per curarla. Dopo che Myrna si era disintossicata, lei e Jack si erano fidanzati, mantenendo contatti di amicizia con Manning. Nel corso del tempo, Jack arriva a sospettare che Hal Kines, uno degli studenti universitari di Manning e che ha frequentato la sua clinica per gli studi, sia in realt\u00e0 un criminale.\nIl sentiero percorso dall'investigatore si affolla di cadaveri: le persone legate in qualche modo a Jack vengono sistematicamente uccise, sempre dalla stessa pistola, un'automatica calibro .45 munita di silenziatore. Mike scopre che Hal Kines era implicato nel racket della prostituzione ma, mentre lo sta per arrestare, il misterioso assassino lo precede, uccidendo lui e una giovane donna, avviata alla prostituzione da Hal. Nel corso della sua indagine, Mike interroga pi\u00f9 volte Charlotte Manning, innamorandosi di lei e promettendole di sposarla.\nDurante una festa a casa di amiche di Charlotte, l'assassino uccide Myrna Devlin. Anche il complice di Hal Kines viene ucciso. Mike, frustrato, teme di non riuscire a trovare l'assassino ma, grazie a un'intuizione, realizza che il colpevole \u00e8 Charlotte Manning, che copriva dietro alla sua professione di psichiatra un traffico di droga. Scoperta da Jack lo aveva brutalmente ucciso, eliminando successivamente tutti i testimoni della sua attivit\u00e0 criminosa.\nNonostante fosse innamorato di Charlotte, Mike Hammer mantiene la sua promessa, sparando alla donna nel ventre nello stesso atroce modo con quale ella aveva ucciso l'amico Jack, guardandola morire dolorosamente.\nOpere derivate.\nDal romanzo sono stati tratti due film:\nInfluenza culturale.\nIl romanzo \u00e8 usato da Richie, per conquistare Mary-Lou Milligan nel primissimo episodio di Happy Days, e Potsie lo indica come appena pubblicato (espediente usato per datare la serie)."}
{"id": "576319", "revid": "124123", "url": "https://it.wikipedia.org/wiki?curid=576319", "title": "Agatino San Martino Pardo", "text": "Biografia.\nAgatino Sammartino o San Martino nacque figlio secondogenito di una nobile famiglia catanese (il padre era principe dei San Martino Pardo e la madre dei Patern\u00f2), fu allievo di Giuseppe Zahra e dal 1816 divenne professore di \"Matematica sublime\" (antico nome dell\"'Analisi matematica\") nell'Universit\u00e0 degli Studi di Catania; qui venne giubilato con la nomina di Professore emerito nel 1841, succedendogli Giuseppe Zurria. Studioso di analisi e strenuo divulgatore delle teorie di Lagrange, scrisse molte opere pregiatissime, tra le quali spiccano i \"Principi fondamentali delle teorie delle funzioni analitiche di Lagrange\". Al tempo, fu celebre per stile e per dottrina la sua opera in tre tomi \"Lezioni alla cattedra di matematica sublime\", edita dalla Tipografia della Regia Universit\u00e0 di Catania nel 1833. La sua opera fu meritoriamente continuata dall'allievo Giuseppe Zurria (1810-1896).\nCollabor\u00f2 con l'astronomo Giuseppe Piazzi, che aveva scoperto il pianeta nano \"Cerere Ferdinandea\". Contribu\u00ec a calcolarne l'orbita con alcune pubblicazioni contemporanee a quelle di Carl Friedrich Gauss.\nInoltre fu tra i soci pi\u00f9 attivi dell'Accademia Gioenia, importante circolo scientifico del capoluogo etneo, e socio corrispondente dell'Accademia dei Georgofili, dell'Accademia Labronica e l'Accademia Reale delle Scienze di Parigi.\nSi interess\u00f2 anche al progetto del molo del porto di Catania, alla portata dei fiumi e anche alla realizzazione di mulini idraulici da grano. Fu sostenitore della scuola pubblica, a favore della quale scrisse un discorso al re Ferdinando I delle Due Sicilie. Don\u00f2 tutti i suoi libri alla biblioteca dell'universit\u00e0, malgrado gli avessero negato una pensione per il lavoro svolto.\nFu senatore di Catania negli anni 1812-1813.\nAlla sua memoria, tanto di uomo di scienza quanto di persona nota come pia e generosa, i catanesi dedicarono un busto nella villa Bellini, nel viale degli uomini illustri della citt\u00e0, e una scuola tecnica, poi trasformata in scuola media."}
{"id": "576321", "revid": "26891", "url": "https://it.wikipedia.org/wiki?curid=576321", "title": "Northrop B-49", "text": ""}
{"id": "576322", "revid": "83983", "url": "https://it.wikipedia.org/wiki?curid=576322", "title": "Moto oscillatorio", "text": ""}
{"id": "576325", "revid": "83983", "url": "https://it.wikipedia.org/wiki?curid=576325", "title": "Forze nucleari", "text": ""}
{"id": "576326", "revid": "26891", "url": "https://it.wikipedia.org/wiki?curid=576326", "title": "Douglas A-26", "text": ""}
{"id": "576328", "revid": "158913", "url": "https://it.wikipedia.org/wiki?curid=576328", "title": "Hyssopus officinalis", "text": "L'issopo officinale (\"Hyssopus officinalis\" L.) \u00e8 una pianta aromatica appartenente alla famiglia delle Lamiaceae e al genere Hyssopus.\n\u00c8 una pianta erbacea molto antica coltivata per le sue propriet\u00e0 terapeutiche (espettoranti, digestive) e per gli usi in cucina.\nDescrizione.\nL\u2019issopo \u00e8 una pianta erbacea perenne. L\u2019antesi si verifica in giugno-luglio e i suoi fiori sono frequentati dalle api poich\u00e9 sono ricchi di nettare.\nSi tratta di una specie che vive spontanea e solo raramente viene coltivata.\nLa pianta \u00e8 cespugliosa, legnosa alla base e molto aromatica; il fusto e le numerose ramificazioni a sezione quadrangolare possono raggiungere un'altezza di 30\u00a0cm.\nLe foglie sono opposte e glandulose.\nI fiori sono piccoli, ermafroditi e sono raggruppati in verticilli che formano delle spighe laterali.\nPresentano un calice tuboloso.\nIl frutto \u00e8 un achenio molto piccolo.\nTutte le parti della pianta sono caratterizzate da un aroma intenso e piccante e destinate all'estrazione dell\u2019essenza di issopo che viene utilizzata dai produttori di cosmetici e liquori e dalle officine erboristiche.\nColtivazione.\nLa coltivazione pu\u00f2 essere remunerativa dove c'\u00e8 molta richiesta di essenza e la raccolta delle piante spontanee \u00e8 troppo costosa.\nLa pianta si propaga per seme (per via gamica) o per via agamica.\nLa semina si esegue in giugno-luglio in semenzaio a terra oppure in contenitori.\nLa propagazione agamica si effettua per divisione di cespi o per talea.\nLa pianta cresce bene sui terreni calcarei, sciolti, preferibilmente in collina.\nQuesta pianta \u00e8 molto resistente al freddo e al secco.\nIn fatto di fertilit\u00e0 non richiede molte attenzioni, in casi particolari si pu\u00f2 effettuare una concimazione a base di letame o di zolfo.\nMediamente queste piante hanno un ciclo produttivo che dura 4-5 anni.\nRaccolta.\nLa raccolta per l'estrazione dell'essenza avviene quando la pianta \u00e8 in piena fioritura, cio\u00e8 a giugno.\nI rametti si tagliano alla base nel punto in cui finisce la parte legnosa cos\u00ec che la pianta possa ricrescere.\nDistribuzione e habitat.\n\u00c8 originaria dell'Europa del sud e dell'Asia occidentale e cresce spontaneamente in prevalenza nelle zone montane dell'Italia del nord fino ai 1200 m s.l.m.\nUsi.\nQuesta erbacea contiene una piccola quantit\u00e0 di tujone, quindi non si deve usare in dosi eccessive. L'issopo \u00e8 un'erba officinale e un'erba medicinale.\nL'issopo \u00e8 un'ottima pianta mellifera, le api vi bottinano sopra i fiori; si pu\u00f2 produrre del miele, ma la diffusione di quest'erba \u00e8 scarsa ed \u00e8 impossibile ottenere del monoflorale."}
{"id": "576330", "revid": "41275", "url": "https://it.wikipedia.org/wiki?curid=576330", "title": "Marte ASM", "text": ""}
{"id": "576335", "revid": "709406", "url": "https://it.wikipedia.org/wiki?curid=576335", "title": "Orbitali", "text": ""}
{"id": "576336", "revid": "26891", "url": "https://it.wikipedia.org/wiki?curid=576336", "title": "Douglas B-42 Mixmaster", "text": ""}
{"id": "576337", "revid": "26891", "url": "https://it.wikipedia.org/wiki?curid=576337", "title": "Convair B-36 Peacemaker", "text": ""}
{"id": "576338", "revid": "17351", "url": "https://it.wikipedia.org/wiki?curid=576338", "title": "Aeritalia C-27A Spartan", "text": ""}
{"id": "576339", "revid": "1848118", "url": "https://it.wikipedia.org/wiki?curid=576339", "title": "Lavieri edizioni", "text": "Lavieri \u00e8 una casa editrice italiana fondata nel 2004.\nSi qualifica come medio editore ai sensi ISTAT, avendo pubblicato 10 volumi l'anno o poco pi\u00f9 quasi ogni anno dal 2005 al 2016, ma \u00e8 nota per \"scelte commercialmente ardimentose\".\nStoria.\nLa casa editrice Lavieri \u00e8 nata nel 2004 a opera di Marcello Buonomo e Rosa Lavieri. Ha inizialmente avuto sede in Sant'Angelo in Formis (Caserta), per poi trasferire la sede operativa in Villa d'Agri (Potenza) in Basilicata.\nLavieri si occupa in prevalenza di tre settori: la ricerca e riproposta di testi di letteratura italiana e straniera (collana \"Arno\" e Sud); il fumetto; e il libro illustrato per bambini, con la collana/marchio denominata inizialmente \"Il Gatto e la Civetta editori\" per poi mutare logo e denominazione diventando \"Lavieri Piccole Pesti\".\nPubblicazioni.\nPer la collana di letteratura denominata \"Arno\" (a cura di Domenico Pinto) sono stati pubblicati i libri di Arno Schmidt \"Dalla vita di un Fauno\" ISBN 978-88-89312-09-4; \"Brand's Haide\" e Specchi Neri (compresi nella trilogia \"Nobodaddy's Kinder\"). Altri libri della collana sono \"Tadelloser &amp; Wolff. Un romanzo borghese\" ISBN 978-88-89312-33-9 di Walter Kempowski, \"13 storie inospitali\" di Hans Henny Jahnn; e \"Le Georgiche\" di Claude Simon.\nNel settore fumetto, ha pubblicato sia traduzioni sia opere italiane: alcune serie del fumettista greco Arkas, tra cui le serie \"Kamiles Ptisis\", in italiano \"Voli Radenti\"; \"O Isovitis\", in italiano \"Montecristo\"; e \"Kastrato\". Ha inoltre pubblicato \"Zero or One\" e \"Bye bye jazz\" del duo Alessandro Rak e Andrea Scoppetta, e \"La storia di Mara\" di Paolo Cossi. Nel 2008 inaugura la collana \"Olio\", iniziando la collaborazione anche con Davide Pascutti - con un volume intitolato \"Pioggia\" - e con Gianluca Maconi, di cui pubblica \"Yggdrasill. L'albero della vita\" e \"Monkey Business\" ISBN 978-88-89312-56-8, primo di due volumi dedicati a una trasposizione fedele del romanzo cinese del 1570 ca. \"Viaggio verso Occidente\".\nRiconoscimenti.\nPremio Italo-tedesco per la traduzione letteraria.\n2008 - \"Dalla vita di un Fauno\" di Arno Schmidt, vince il primo premio per la traduzione (di Domenico Pinto). Riconoscimento bandito dal Ministero degli Esteri tedesco in collaborazione con il \"Goethe Institut\"."}
{"id": "576340", "revid": "287204", "url": "https://it.wikipedia.org/wiki?curid=576340", "title": "Difetto di massa", "text": ""}
{"id": "576341", "revid": "1048993", "url": "https://it.wikipedia.org/wiki?curid=576341", "title": "Peter O'Toole", "text": "O'Toole \u00e8 ampiamente considerato uno dei pi\u00f9 grandi attori britannici del Novecento, sia in campo teatrale sia cinematografico.\nBiografia.\nNato in Irlanda, O'Toole crebbe in Inghilterra nella citt\u00e0 di Leeds. Proprio al Teatro Civico di Leeds debutt\u00f2 nel 1949 come attore, per poi entrare, con una borsa di studio, alla Royal Academy of Dramatic Art. Nel 1955 si un\u00ec alla prestigiosa compagnia dell'Old Vic di Bristol, con la quale reciter\u00e0 una sessantina di lavori celebri, per lo pi\u00f9 del repertorio shakespeariano.\nEsord\u00ec nel cinema nel 1960 con \"Il ragazzo rapito\" di Robert Stevenson, cui seguirono, nello stesso anno, \"Ombre bianche\" di Nicholas Ray e \"Furto alla banca d'Inghilterra\" di John Guillermin. Nel 1962 divenne una stella internazionale di prima grandezza grazie all'interpretazione di Thomas Edward Lawrence nel film \"Lawrence d'Arabia\", diretto da David Lean. Divenuto molto popolare e ricercato da registi e produttori, da quel momento O'Toole intensific\u00f2 il suo lavoro in televisione (dove aveva lavorato sin dal 1956) e soprattutto sul grande schermo, prendendo parte a numerosi film, tra i quali \"Becket e il suo re\" (1964) di Peter Glenville, accanto a Richard Burton, \"Lord Jim\" (1965) di Richard Brooks, \"Ciao Pussycat\" (1965) di Clive Donner, \"Come rubare un milione di dollari e vivere felici\" (1966) di William Wyler, con coprotagonista Audrey Hepburn, \"La Bibbia\" (1966) di John Huston, \"Il leone d'inverno\" (1968) di Anthony Harvey, ove affianc\u00f2 Katharine Hepburn, \"Goodbye Mr. Chips\" (1969) di Herbert Ross.\nTra gli anni settanta e duemila prosegu\u00ec la carriera sul grande schermo, oltre che in televisione, recitando in \"Lo strano triangolo\" (1970) di J. Lee Thompson, \"La classe dirigente\" (1972) di Peter Medak, \"L'uomo della Mancha\" (1972) di Arthur Hiller, \"Operazione Rosebud\" (1975) di Otto Preminger, \"Zulu Dawn\" (1979) di Douglas Hickox, \"Caligola\" (1979) di Tinto Brass, \"L'ospite d'onore\" (1982) di Richard Benjamin, \"Supergirl - La ragazza d'acciaio\" (1984) di Jeannot Szwarc, \"L'ultimo imperatore\" (1987) di Bernardo Bertolucci, \"In una notte di chiaro di luna\" (1989) di Lina Wertm\u00fcller, \"Sua maest\u00e0 viene da Las Vegas\" (1991) di David S. Ward, \"Phantoms\" (1998) di Joe Chappelle, \"Venus\" (2006) di Roger Michell ed altri ancora. Fu il doppiatore del critico gastronomico Anton Ego nella versione originale di \"Ratatouille\" (2007) di Brad Bird e Jan Pinkava, il film animato della Pixar che narra la storia di un topo con la passione per la cucina. La sua ultima apparizione al cinema risale al 2008. Il 12 luglio 2012 l'attore, afflitto da gravi problemi di salute, decise di abbandonare la carriera cinematografica.\nVita privata.\nMentre studiava alla Royal Academy of Dramatic Art nei primi anni 1950, O'Toole fu attivista contro il coinvolgimento britannico nella guerra di Corea. Pi\u00f9 tardi, nel 1960, fu attivo oppositore della guerra del Vietnam. \nNel 1959 si spos\u00f2 con l'attrice gallese Si\u00e2n Phillips (sua partner nel 1964 in \"Becket e il suo re\" di Peter Glenville e nel 1971 in \"L'uomo che venne dal nord\" di Peter Yates), dalla quale ebbe due figlie: Kate (divenuta attrice) e Patricia. La coppia divorzi\u00f2 nel 1979. La Phillips in due autobiografie scrisse che O'Toole l'aveva sottoposta a crudelt\u00e0 mentale, in gran parte alimentata dall'alcolismo e da attacchi di estrema gelosia. In seguito O'Toole si fidanz\u00f2 con la modella Karen Brown, da cui ebbe un figlio, Lorcan Patrick O'Toole, divenuto anch'egli attore.\nAlla fine del 1970 gli venne diagnosticato un cancro allo stomaco causato dall'eccessivo consumo di alcool. L'attore fu sottoposto subito ad un intervento chirurgico e successivamente, nel 1976, gli fu rimossa una gran parte dello stomaco, cosa che lo port\u00f2 in seguito a soffrire di diabete. O'Toole fu anche un appassionato di rugby e di cricket, e visse per molto tempo a Clifden, County Galway, Irlanda fino dal 1963, per poi spostarsi a Dublino, Londra e Parigi (al Ritz), e infine a Londra. In un'intervista radiofonica con la BBC, rilasciata nel dicembre 2006, O'Toole rivel\u00f2 di conoscere a memoria tutti i 154 sonetti di Shakespeare. \nMor\u00ec il 14 dicembre 2013, all'et\u00e0 di 81 anni, al Wellington Hospital a Londra, dopo una lunga malattia. Il suo funerale si tenne presso il \"Golders Green Crematorium\" di Londra, dove il 21 dicembre il suo corpo fu cremato in una bara di vimini. Le ceneri sono conservate presso la residenza di Michael D. Higgins, attuale Presidente della Repubblica d'Irlanda e vecchio amico dell'attore.\nRiconoscimenti.\nO'Toole detiene lo sfortunato record del maggior numero di candidature al Premio Oscar come miglior attore protagonista senza averlo mai vinto, essendo stato candidato ben otto volte. L'ultima di queste candidature la ottenne nel 2007 per la sua interpretazione in \"Venus\".\nNel 2003 L'Academy confer\u00ec all'attore l'Oscar alla carriera. O'Toole inizialmente avrebbe voluto rifiutare il premio, scrivendo all'Academy una lettera nella quale diceva di \"sentirsi ancora in gioco\" e voleva meritare qualcosa di pi\u00f9 che \"mendicare un premio simbolico\". In seguito i suoi figli lo convinsero, dicendogli che quello era il pi\u00f9 grande onore che si potesse ricevere nell'industria del cinema. O'Toole quindi accett\u00f2 di apparire alla cerimonia, dove ricevette il premio dalle mani di Meryl Streep.\nFurono inoltre nove le candidature di O'Toole al Golden Globe, con tre vittorie complessive.\nDoppiatori italiani.\nNelle versioni in italiano delle opere in cui ha recitato, Peter O'Toole \u00e8 stato doppiato da:\nDa doppiatore \u00e8 sostituito da:\nNella cultura popolare.\nIl personaggio dei fumetti Alan Ford, ideato da Max Bunker e dal disegnatore Magnus, \u00e8 ispirato alle fattezze di Peter O'Toole."}
{"id": "576345", "revid": "1573940", "url": "https://it.wikipedia.org/wiki?curid=576345", "title": "Squamata", "text": "Gli squamati (Squamata ) sono il pi\u00f9 grande ordine di rettili attualmente esistente, comprendente i sauri, i serpenti e le anfisbenie. Con quasi specie, si tratta del secondo pi\u00f9 grande ordine di vertebrati, dopo i pesci Perciformi.\n\u00c8 l'ordine di rettili con la pi\u00f9 ampia variabilit\u00e0 dimensionale, andando dai del geco nano (\"Sphaerodactylus ariasae\") ai circa dell'anaconda verde (\"Eunectes murinus\") e del pitone reticolato (\"Malayopython reticulatus\") fino ai 18 m dell'estinto mosasauro. I membri di questo ordine vengono distinti dagli altri rettili per la loro pelle che \u00e8 ricoperta da squame cornee. Possiedono, inoltre, l'osso quadrato mobile, che rende possibile il movimento della mascella superiore rispetto al neurocranio; ci\u00f2 \u00e8 particolarmente visibile nei serpenti, capaci di spalancare ampiamente le fauci per inghiottire prede molto grandi in confronto alla dimensione della loro testa. Gli squamati sono strettamente imparentati con i tuatara, che assomigliano a lucertole, ma appartengono a Rhynchocephalia.\nRiproduzione.\nI membri maschi del gruppo degli Squamata sono gli unici vertebrati a possedere emipeni, che solitamente vengono tenuti rovesciati all'interno del corpo ed estroflessi per la riproduzione grazie al tessuto erettile simile a quello del pene umano. Usano un solo emipene alla volta ed alcune osservazioni indicano che i maschi ne alternano l'uso tra le copulazioni. Gli emipeni hanno forme diverse a seconda delle specie; spesso porta spine o uncini per permettere l'ancoraggio del maschio nella femmina. Alcune specie presentano addirittura emipeni biforcuti (ogni emipene ha due punte). Per il fatto che devono essere estroflessi e introflessi, non hanno un canale completamente chiuso per la conduzione degli spermi, ma presentano un solco seminale che si chiude quando il tessuto erettile si espande. Inoltre, gli squamati sono l'unico gruppo di rettili in cui si ritrovano specie vivipare e ovovivipare, insieme alle solite specie ovipare. Alcune specie, come il drago di Komodo, possono riprodursi asessualmente tramite partenogenesi.\nEvoluzione del veleno.\nRicerche recenti suggeriscono che l'origine evolutiva del veleno possa radicarsi profondamente nella filogenesi degli squamati, con il 60% degli squamati riuniti nel gruppo dei Toxicofera. Il veleno \u00e8 noto nei cladi Caenophidia, Anguimorpha e Iguania ed \u00e8 stato dimostrato che si \u00e8 evoluto una sola volta lungo queste linee prima della loro divergenza, perch\u00e9 tutte le linee condividono nove tossine. I record fossili mostrano che la divergenza tra Anguimorpha, Iguania e serpenti sia avvenuta circa 200 milioni di anni fa tra il Triassico superiore e il Giurassico inferiore. Ma le uniche prove fossili buone risalgono al Giurassico.\n\u00c8 stato dimostrato che il veleno dei serpenti si sia evoluto tramite un processo per cui un gene codificante una proteina, in genere coinvolta nei processi chiave di regolazione o bioattivit\u00e0, \u00e8 stato duplicato e la copia \u00e8 espressa selettivamente nella ghiandola velenifera. Nella precedente letteratura si ipotizzava che il veleno fosse una modificazione delle proteine salivari o pancreatiche, ma sono state trovate diverse tossine derivanti dall'alterazione di numerose proteine innocue provenienti da vari distretti corporei e con funzioni molto differenti.\nLa selezione naturale ha guidato la comparsa e la diversificazione delle tossine per contrastare le difese delle prede. Una volta reclutate nel proteoma del veleno, le tossine formano grandi famiglie multigeniche ed evolvono secondo il modello nascita-morte dell'evoluzione proteica, che porta alla diversificazione permettendo ai predatori che effettuano agguati di attaccare un ampio spettro di prede. Si pensa che questa rapida evoluzione e diversificazione sia il risultato di una corsa evolutiva agli armamenti tra predatore e preda, in cui entrambe le parti si adattano per contrastare l'altra.\nMorsi e letalit\u00e0.\nCirca persone all'anno muoiono per i morsi di serpenti velenosi. Soltanto negli Stati Uniti, si riportano pi\u00f9 di morsi di serpenti velenosi all'anno.\nI morsi delle lucertole, a differenza di quelli dei serpenti velenosi, non sono letali. \u00c8 noto che il drago di Komodo abbia ucciso 2 persone a causa delle sue dimensioni e studi recenti mostrano che possa avere un sistema di avvelenamento passivo. Altri studi recenti, inoltre, dimostrano che i parenti pi\u00f9 vicini del drago di Komodo, le lucertole della famiglia Varanidae, hanno un sistema di avvelenamento simile, ma la tossicit\u00e0 dei morsi \u00e8 relativamente bassa per l'uomo. Le loro tossine sono una risorsa cruciale per diverse medicine.\nConservazione.\nAttualmente molte specie di squamati sono in pericolo di estinzione a causa della perdita di habitat, caccia e bracconaggio, commercio di animali, specie aliene introdotte nei loro habitat (che mettono a rischio le popolazioni autoctone attraverso la competizione, le malattie e la predazione) e molte altre ragioni. L'Africa presenta il maggior numero di specie estinte tra gli squamati per questi motivi. Tuttavia i programmi di allevamento e i parchi naturali stanno provando a salvare dall'estinzione molti rettili a rischio. Molti zoo, appassionati e allevatori cercano di trasmettere l'importanza dei serpenti e lucertole alla popolazione.\nEvoluzione.\nGli squamati costituiscono il \"sister group\" monofiletico dei tuatara (Rhynchocephalia); insieme sono il sister group di coccodrilli e uccelli, gli arcosauri esistenti. I fossili dei rincocefali risalgono al Triassico inferiore e ci\u00f2 significa che la linea che porta agli squamati doveva gi\u00e0 esistere. Gli squamati moderni probabilmente risalgono al Giurassico medio, quando compaiono i fossili relativi a gechi, scincidi e serpenti; altri gruppi, tra cui iguanidae e varanidae, appaiono per la prima volta nel Cretaceo. \nNel famoso giacimento di Solnhofen, in Germania, sono noti in particolare alcuni animali simili a gechi (\"Bavarisaurus\", \"Ardeosaurus\", \"Eichstaettisaurus\") e analoghe forme sono note in Cina (\"Yabeinosaurus\"). Le prime lucertole erbivore, appartenenti al gruppo degli Scincomorpha, apparvero nel Cretaceo inferiore (circa 130 milioni di anni fa, genere \"Kuwajimalla\"), e si espansero nel corso del Cretaceo (famiglia Polyglyphanodontidae). I primi serpenti risalgono al Cretaceo inferiore (\"Lapparentophis\") e sembrano essersi sviluppati da lucertole varanoidi. Molte lucertole di questo periodo svilupparono una tendenza all'ambiente acquatico: da citare \"Coniasaurus\", i dolicosauridi, gli aigialosauridi e i mosasauridi, questi ultimi divenuti veri e propri superpredatori dei mari. Molte di queste forme scomparvero con l'estinzione di massa di fine Cretaceo (limite K-T), ma nel corso del Cenozoico le lucertole si diversificarono notevolmente; un gruppo di lucertole (Placosaurinae) svilupp\u00f2 una notevole corazza dermica.\nLe relazioni evolutive degli squamati sono dibattute e i dettagli specifici variano da uno studio all'altro. Nonostante molti gruppi originariamente riconosciuti sulla base della morfologia siano tuttora accettati, la nostra comprensione delle relazioni evolutive \u00e8 cambiata radicalmente grazie ai risultati di studi sul DNA. La classificazione degli squamati \u00e8 quindi correntemente considerata non risolta a causa del forte conflitto tra le ipotesi basate sulle analisi separate di datasets molecolari e morfologici. Secondo i dati morfologici, si pensava che il gruppo Iguania fosse il ramo pi\u00f9 antico dell'albero filogenetico (gruppo basale), tuttavia studi sul DNA suggeriscono che siano i gechi ad esserlo, mentre Iguania viene compreso in Toxicofera. Un esempio di una classificazione moderna degli squamati basata sull'integrazione di dati morfologici e molecolari mostra le seguenti relazioni:\nTutti i pi\u00f9 recenti studi molecolari suggeriscono che diverse famiglie di squamati formino un clade velenoso, chiamato Toxicofera, che comprende la maggior parte (quasi il 60%) delle specie. Questo raggruppamento unisce Serpentes (serpenti), Iguania (agamidi, camaleontidi, iguanidi, ecc) e Anguimorpha (varanidi, elodermidi ecc).\nTassonomia.\nL'ordine Squamata \u00e8 tradizionalmente suddiviso in tre sottordini (Lacertilia, Serpentes e Amphisbaenia), suddivisi a loro volta nei seguenti nei seguenti infraordini, superfamiglie e famiglie:"}
{"id": "576346", "revid": "22356", "url": "https://it.wikipedia.org/wiki?curid=576346", "title": "Squamati", "text": ""}
{"id": "576347", "revid": "32014", "url": "https://it.wikipedia.org/wiki?curid=576347", "title": "T-AMP", "text": ""}
{"id": "576352", "revid": "155613", "url": "https://it.wikipedia.org/wiki?curid=576352", "title": "Architettura neoclassica", "text": "Per architettura neoclassica si intende lo stile architettonico che, in linea con la pi\u00f9 generale tendenza artistica del neoclassicismo, riprende ideali e apparato formale dell'architettura classica greca e romana e la razionalit\u00e0 nelle forme stesse, assimilando gli elementi architettonici tradizionali a elementi costruttivi. Nella storia dell'architettura, questo stile emerse successivamente al tardobarocco e al rococ\u00f2, in anni in cui il Grand Tour segnava la formazione culturale di intere generazioni di nuovi artisti e di tutta la classe aristocratica e dell'alta borghesia.\nIl periodo di sviluppo di questo stile corrisponde a quello che gli storici dell'economia definiscono della rivoluzione industriale. Sempre in questo periodo comincia il distacco dell'architettura dai problemi della pratica costruttiva.\nNonostante veri e propri stili precursori, come quello italiano di Andrea Palladio successivamente seguito dal palladianesimo, diffusosi poi in Inghilterra e in seguito in tutto il mondo che influ\u00ec notevolmente l'architettura neoclassica, il neoclassicismo vero e proprio cominci\u00f2 dopo la met\u00e0 del XVIII secolo, sviluppandosi quindi in tutti i paesi occidentali e non mancando di influenzare la produzione architettonica in Russia, negli Stati Uniti e nell'America Latina.\nPur trattandosi di un fenomeno internazionale, l'architettura del neoclassicismo fu caratterizzata da correnti diverse a seconda del periodo e delle diverse tradizioni stabilitesi in precedenza nei vari paesi. A questo proposito \u00e8 difficile stabilire una periodizzazione rigorosa: infatti, il Neoclassicismo, non solo pu\u00f2 essere inserito in una corrente pi\u00f9 ampia fondata sullo studio dell'architettura classica (gi\u00e0 a partire dall'architettura cinquecentesca), ma rest\u00f2 in voga per tutto il XIX secolo, caratterizzandosi durante l'eclettismo e finendo per lasciare le sue tracce nell'architettura pi\u00f9 recente (si vedano le varie tendenze monumentaliste novecentesche).\nNeoclassicismo settecentesco.\nIl Neoclassicismo settecentesco fu essenzialmente una reazione al Rococ\u00f2. Senza risalire ai contenuti dell'architettura cinquecentesca e palladiana, l'inizio del razionalismo neoclassico in chiave antibarocca pu\u00f2 essere fatto risalire alle opere teoriche secentesche di Fran\u00e7ois Blondel, Claude e Charles Perrault e a quelle settecentesche di Colen Campbell.\nAllo sviluppo dell'architettura neoclassica contribuirono tre principali orientamenti. Il primo si ebbe nel campo della critica architettonica, con la divulgazione degli scritti di Marc-Antoine Laugier, Carlo Lodoli, Francesco Milizia, \u00c9tienne-Louis Boull\u00e9e, Claude-Nicolas Ledoux e altri, che favorirono la trasposizione dell'Illuminismo in architettura, affermando quei principi legati al razionalismo e al funzionalismo, con un nuovo ideale estetico basato sul ricorso a forme geometriche elementari. Marc-Antoine Laugier, nel suo \"Essai sur l'architecture\", sosteneva che la natura fosse il principio originario dell'architettura; il suo edificio ideale era impostato su colonne libere, senza pilastri, basamenti ed altri elementi della tradizione rinascimentale e post-rinascimentale. Inoltre, nel suo trattato espose una concezione razionale del classicismo, sostenendo il concetto della cosiddetta \"capanna rustica\" dell'uomo primitivo quale espressione veritiera del bisogno umano di riparo.\nTra i capisaldi del pensiero del Lodoli c'era l'opposizione all'interpretazione del dogma vitruviano, che aveva offuscato il vero significato dell'architettura: la sua funzionalit\u00e0. Continuatore del Lodoli fu il Milizia, i cui principi erano quelli del Classicismo, di Vitruvio, della capanna lignea ecc. Inoltre, egli sosteneva che l'architettura non doveva essere una mera imitazione della natura, ma della bella natura. Tuttavia, non tutte le teorie settecentesche furono caratterizzate da questo rigore. Giovanni Battista Piranesi fu un vivace contestatore di Lodoli e Laugier, rivendicando la \"pazza libert\u00e0 di lavorare a capriccio\". Importante, anche se in via indiretta, fu l'opera del filosofo Jean-Jacques Rousseau che, affermando l'originaria libert\u00e0 dell'uomo ormai smarrita all'interno di una rigida societ\u00e0, indirizz\u00f2 l'architettura neoclassica verso una maggiore libert\u00e0 formale (eclettismo).\nIl secondo orientamento all'origine del Neoclassicismo venne dall'attivit\u00e0 antiquaria e dall'inizio degli scavi archeologici di Ercolano e Pompei (1719 e 1738), oltre alla pubblicazione di importanti opere letterarie come la \"Storia dell'arte antica\" di Winckelmann, che introdussero quell'ideale di \"quieta semplicit\u00e0 e nobile grandezza\" in antitesi agli sfarzi del Barocco e del Rococ\u00f2, considerati, da alcuni critici del periodo, bugiarde espressioni dell'irrazionale e dell'ingannevole. Non secondaria fu la diffusione di pubblicazioni che contenevano riproduzioni raffiguranti le antichit\u00e0 greche e romane.\nFra queste ebbero un grande impatto le \"Antiquities of Athens\" di James Stuart che, in parallelo con la progressiva pubblicazione, influenzarono la formazione del nuovo stile architettonico, soprattutto d'oltralpe, e le numerose stampe di Giovanni Battista Piranesi raffiguranti le antichit\u00e0 romane.\nIn questo contesto, gran parte della critica \u00e8 solita attribuire all'ambiente romano un ruolo di primo piano nella definizione dei nuovi gusti architettonici. Secondo lo storico David Watkin il linguaggio del Neoclassicismo internazionale fu fondato a Roma intorno al 1740 dai \"pensionnaires\" francesi dell'Accademia di Francia, che, rifiutando gli esuberanti ornamenti dell'architettura tardobarocca, si dedicarono alla progettazione di vasti edifici pubblici, ispirati a quelli dell'antica Roma.\nIl terzo orientamento, di natura socio-politica, \u00e8 invece legato l'atteggiamento della nuova classe borghese, che trasfer\u00ec sul Neoclassicismo lo spirito conservatore, l'ideale repubblicano della rivoluzione politica (1789), il razionalismo della rivoluzione industriale (1760-1830) e il romanticismo nazionalista e individualista.\nDal punto di vista ideologico, nel Neoclassicismo settecentesco \u00e8 possibile individuare sostanzialmente tre periodi: un primo (1715-1740) nel quale emergono i caratteri dell'Illuminismo; un secondo di consolidamento (1740-1780), dove prevalgono aspetti filologici, archeologici e accademici; infine, un terzo (1780-1805) che fa riferimento all'architettura rivoluzionaria di Boull\u00e9e e Ledoux, le cui opere (come il cenotafio di Newton o le Saline Reali di Arc-et-Senans), si inseriscono perfettamente nel clima culturale dominato da personalit\u00e0 del calibro di Isaac Newton, Voltaire, Denis Diderot e Montesquieu, costituendo l'emblema del Neoclassicismo legato all'Illuminismo e alla Rivoluzione francese.\nPer quanto concerne il codice-stile, la maggiore differenza che si coglie al passaggio tra il Rococ\u00f2 e il Neoclassicismo risiede nella forte prevalenza del \"lineare\" rispetto al \"pittorico\", intesa come il dominio della ragione sul sentimento: \"quanto pi\u00f9 una linea racchiudeva pochi corpi semplici, disposti frontalmente come in un ideale bassorilievo, tanto pi\u00f9 essa, per l'artista neoclassico, poteva esaltare la funzione\".\nIl carattere lineare divenne espressione di un'intenzionalit\u00e0 progettuale propria di tutta l'arte neoclassica. In particolare, il principio di corrispondenza tra forma e funzione statica port\u00f2 al calcolo scrupoloso degli sforzi e delle resistenze dei materiali, rivalutando, sul piano estetico, la ricerca scientifica degli ingegneri.\nL'uso degli ordini e di timpani, la simmetria di prospetti e piante, la corrispondenza tra interni ed esterni e il ricorso a volumi chiari e ben definiti nella definizione dei vari corpi di fabbrica, divennero elementi caratterizzanti della composizione architettonica. Tuttavia, nonostante l'apparente rigidezza delle regole combinatorie, il codice-stile si rivel\u00f2 abbastanza flessibile, spaziando dal minimalismo di Boull\u00e9e, all'articolata conformazione che spesso caratterizz\u00f2 gli ambienti interni.\nGli ideali di purezza formale maturati nell'et\u00e0 neoclassica portarono ad un'estrema autonomia dell'impianto architettonico dalle altri componenti (pittura e scultura). Le fastose decorazioni pittoriche dei soffitti, che avevano raggiunto l'apice nell'epoca precedente, tramontarono definitivamente.\nNotevoli innovazioni furono apportate soprattutto in urbanistica, negli interventi promossi dal Settecento all'Ottocento in Inghilterra, Francia e Russia, con la formazione di ambienti e complessi urbanistici formati dall'aggregazione di singole unit\u00e0 edilizie.\nIn ogni caso, il maggior influsso esercitato dall'Illuminismo in campo architettonico non \u00e8 tanto riscontrabile nel linguaggio, ma nella tipologia, poich\u00e9 alcune tipologie edilizie, come i teatri, le biblioteche, gli ospedali ed altre architetture di pubblica utilit\u00e0, si prestavano pi\u00f9 di altre ai mutamenti.\nNeoclassicismo tra Ottocento e Novecento.\nIl Neoclassicismo rest\u00f2 la maggiore corrente in Europa dal secondo decennio del Settecento alla fine dell'Ottocento. Ad esso si affiancarono comunque nuove correnti culturali, espressione dei molteplici cambiamenti della societ\u00e0, come il Neogotico, il Neorinascimento, il Neobarocco ed il Neoromanico. L'Ottocento infatti fu il secolo di Napoleone Bonaparte, della Restaurazione e dell'affermazione degli Stati nazionali; fu un secolo travolto dalla Rivoluzione industriale, che cambi\u00f2 gli scenari sociali e cre\u00f2 nuove prospettive di sviluppo, soprattutto in Inghilterra.\nL'apparato formale risent\u00ec profondamente di questi cambiamenti cos\u00ec alla severit\u00e0 e all'imponenza dell'architettura napoleonica (lo \"Stile Impero\", databile al 1805-1814) fece seguito il cosiddetto Classicismo della Restaurazione (1814-1840). Nella seconda met\u00e0 del secolo il Neoclassicismo divenne poi lo stile degli Stati borghesi arricchitisi con l'industrializzazione, mentre nei primi decenni del Novecento sar\u00e0 presente in tutte le anacronistiche architetture ufficiali di numerosi paesi, quali Stati Uniti, Italia e Germania, caricandosi ideologicamente e perdendo di fatto ogni rilevanza storica.\nDal punto di vista della composizione, l'architettura ottocentesca divenne pi\u00f9 rigorosa, prestando una maggiore attenzione filologica nell'utilizzo delle forme antiche e il linguaggio decorativo si fece pi\u00f9 ricco ed espressivo; tuttavia, la ricerca del risultato d'effetto prevalse sull'espressione di un elevato ideale intellettuale.\nCos\u00ec, il Neoclassicismo sopravvisse in Europa, negli Stati Uniti e nelle colonie sparse nei vari continenti, ma i numerosi edifici realizzati, malgrado i loro elevati standard di qualit\u00e0, mostrano una scarsa capacit\u00e0 di evoluzione. Paradossalmente, i principi base della tradizione neoclassica (logica, tecnica costruttiva, uso ragionato dei materiali rispetto alla loro funzione ecc.) furono ripresi, in chiave decisamente anticlassica, dagli architetti del Neogotico.\nLe invarianti del codice-stile, ereditate in parte da quelle del secolo precedente, sono: le piante bloccate, costituite da figure regolari; la ricerca della simmetria in pianta ed in alzato; la predilezione per edifici a sviluppo orizzontale.\nI materiali impiegati all'esterno furono la pietra, l'intonaco bianco o colorato, il marmo, che spesso occultavano gli elementi metallici atti a rinforzare le murature.\nNeoclassicismo in Europa.\nFrancia.\nL'architettura civile francese volge al Neoclassicismo a partire dalla met\u00e0 del Settecento con la realizzazione di impianti lucidi e sobri come Place de la Concorde a Parigi e il Petit Trianon di Versailles, entrambi di Ange-Jacques Gabriel, che trovano comunque le premesse nel classicismo barocco francese. I progetti per la Place de la Concorde, all'epoca Place Louis XV, risalgono al 1753: i disegni originari definivano uno spazio assai diverso da quello attuale, frutto di piani redatti in epoca napoleonica, con due palazzi che delimitavano uno spazio chiuso da una serie di balaustre. Gli edifici erano chiaramente ispirati al prospetto di Claude Perrault per la facciata del Louvre. Per l'architettura francese, l'opera di Perrault (1613-1688) per il completamento del celebre palazzo reale di Parigi era infatti un esempio di assoluta maestria: il suo disegno chiaro e ordinato, caratterizzato da un frontone centrale e da una teoria di colonne binate erette sopra un massiccio basamento, ebbe una notevole influenza nella definizione dei nuovi canoni estetici dell'architettura. Di poco posteriore alla celebre piazza parigina \u00e8 appunto il Petit Trianon, costruito tra il 1761 ed il 1768, dove gli ambienti interni sono distribuiti in base alla loro funzione e non tanto ad esigenze estetiche di simmetria. L'esterno \u00e8 molto semplificato e privo di eccessive decorazioni, ma \u00e8 definito da un rigoroso ordine di grandi aperture vetrate.\nLa successiva generazione si indirizz\u00f2 verso una concezione dell'architettura pi\u00f9 classica e severa. Di oltre trent'anni pi\u00f9 giovane di Gabriel, Marie-Joseph Peyre (1730-1785) si rec\u00f2 in Italia, dove vinse un concorso indetto dall'Accademia di San Luca per una cattedrale e due palazzi annessi. Rientrato in Francia, progett\u00f2 una villa per Mme Lepr\u00eatre de Neubourg nei dintorni di Parigi, forse il primo edificio francese autenticamente classico. La villa \u00e8 posta su uno stilobate ed \u00e8 costituita da volumi compatti, disadorni, con una pianta nella quale si attenua ogni enfasi: la disposizione delle stanze \u00e8 semplice, non vi sono ambienti di disimpegno e le scale non sono evidenziate, essendo chiuse all'interno di un vano. Nel 1763, Peyre si dedic\u00f2 alla casa per il principe di Cond\u00e9, un impianto meno austero, il cui elemento pi\u00f9 interessante \u00e8 un colonnato che avvolge il cortile d'ingresso. Con l'amico Charles De Wailly progett\u00f2 il Teatro dell'Od\u00e9on di Parigi, innalzato tra il 1779 ed il 1782, ma ricostruito pi\u00f9 volte dopo essere andato distrutto in due incendi. L'aspetto del teatro \u00e8 sobrio e severo, con l'esterno rivestito in bugnato e la facciata principale schermata da un portico di colonne doriche.\nIn questo clima di rinnovamento, numerosi teatri sorsero in tutta la Francia, anche nei centri minori, come Amiens e Besan\u00e7on. A Bordeaux, negli anni settanta del Settecento, fu eretto il Grand Th\u00e9\u00e2tre, il pi\u00f9 bel teatro francese dell'epoca. Progettato da Victor Louis, \u00e8 costituito da un blocco rettangolare, con una facciata preceduta da dodici grandi colonne corinzie.\nSe Peyre, De Wailly, Louis e, come vedremo in seguito, Jean Chalgrin, sono annoverati tra i principali esponenti dello stile classico del tardo Settecento, altrettanto importanti furono artisti quali Jacques Gondouin, \u00c9tienne-Louis Boull\u00e9e e Claude-Nicolas Ledoux. Il primo viene oggi ricordato per l\"\u00c9cole de Chirurgie\" di Parigi, costruita tra nel 1769-1775. Essa rappresenta un'opera paradigmatica per l'epoca, tanto \u00e8 vero che Quatrem\u00e8re de Quincy scriver\u00e0: \"Questa \u00e8 l'opera classica del tardo XVIII secolo\". La sua aula semicircolare, destinata ad ospitare il teatro anatomico, presenta gradinate, pareti curve spoglie e una semicupola a cassettoni ispirata al Pantheon di Roma. Il successo di questa commissione, che influenzer\u00e0 persino lo statunitense Benjamin Latrobe, frutter\u00e0 all'autore molti altri incarichi fino allo scoppio della Rivoluzione e la sua opera servir\u00e0 da modello per diverse sale di riunioni.\nQuesta predilezione per le volumetrie pure trover\u00e0 in \u00c9tienne-Louis Boull\u00e9e e Claude-Nicolas Ledoux i due maggiori esponenti; malgrado molti dei loro progetti siano rimasti solo su carta o, nel caso di Ledoux, siano andati distrutti, entrambi aspiravano a creare un'architettura \"parlante\", cio\u00e8 simbolica, in grado di comunicare la propria funzione attraverso l'uso sapiente delle forme. Boull\u00e9e costru\u00ec pochissimo, ma esercit\u00f2 un notevole influsso. Il suo progetto pi\u00f9 famoso, che si inserisce nella cosiddetta \"Architettura della Rivoluzione\", \u00e8 quello per il Cenotafio di Newton, un'immensa sfera che avrebbe dovuto accogliere le spoglie del grande scienziato: tutto ha dimensioni colossali ed \u00e8 trattato con un'espressiva elementarit\u00e0 astratta. In epoca napoleonica i concetti espressi da Boull\u00e9e troveranno un fedele seguace in Jean-Nicolas-Louis Durand, insegnante alla \"\u00c9cole polytechnique\" e precursore delle teorie sul funzionalismo, ovvero della stretta relazione che deve sussistere tra edificio e funzione.\nGli studi teorici di Boull\u00e9e gettarono comunque le premesse per l'affermazione di Claude-Nicolas Ledoux, il cui lavoro, influenzato anche da Piranesi, \u00e8 anch'esso caratterizzato da un'estrema semplicit\u00e0 geometrica.\nEdific\u00f2 numerosi \"h\u00f4tel\" e nel 1775 inizi\u00f2 le Saline Reali di Arc-et-Senans: un complesso a pianta di emiciclica, costituito da un portale dorico che nasconde una grotta primitiva. Il complesso, realizzato solo in parte, si muove attraverso un linguaggio fortemente simbolico, tipico dell'architettura di Ledoux, che viene ripreso nel pi\u00f9 maturo progetto della citt\u00e0 ideale di Chaux, dai connotati utopici. Quest'opera visionaria ed essenzialmente allegorica presenta degli edifici senza precedenti tanto per la loro funzione quanto per la singolarit\u00e0 della forma. Non \u00e8 un caso ad esempio che una delle sue pi\u00f9 originali soluzioni, ovvero quella per la \"Casa dei sorveglianti del fiume\", sia stata immaginata come un cilindro cavo posto attorno al fiume.\nNegli anni prerivoluzionari Ledoux si occup\u00f2 della cinta daziaria di Parigi, offrendo un ampio repertorio di soluzioni nel disegno delle barriere doganali, alcune delle quali si sono conservate; tra queste la Barri\u00e8re de la Villette, formata da una croce greca sormontata da un cilindro.\nNella trattazione delle principali opere neoclassiche del Settecento francese, vanno ricordati anche alcuni edifici sacri.\nUna delle prime manifestazioni di reazione al Rococ\u00f2 \u00e8 la facciata Saint Sulpice, edificata in stile classico dal fiorentino Giovanni Niccol\u00f2 Servandoni e pi\u00f9 volte alterata nel corso del tempo.\nIl maggior esempio nel campo dell'architettura sacra resta comunque il Pantheon di Parigi, originariamente sorto come chiesa di Ste-Genevi\u00e8ve e successivamente trasformato in mausoleo della Nazione.\nDell'edificio, progettato da Jacques-Germain Soufflot e costruito tra il 1757 e il 1791, colpiscono la cupola ispirata a quella della cattedrale londinese di San Paolo e l'audace struttura interna che ricorda, per la sua leggerezza, quella delle antiche cattedrali gotiche. Infatti, durante la costruzione di Ste-Genevi\u00e8ve, Soufflot ed i suoi collaboratori perlustrarono la Francia alla ricerca delle pietre pi\u00f9 adatte ed allestirono un laboratorio per analizzarne le caratteristiche di resistenza ed elasticit\u00e0. Lo scopo era quello di rendere la struttura sempre pi\u00f9 raffinata, cos\u00ec da ridurre gli elementi portanti, prendendo ad esempio le chiese medievali francesi, ma anche la Cappella della Sacra Sindone di Torino e Santa Maria della Salute a Venezia.\nUn'altra chiesa parigina, quella di Saint-Philippe-du-Roule (1772-1784), \u00e8 da rimarcare per la sua navata coperta da una volta a botte decorata a cassettoni e impostata su una trabeazione sorretta da una teoria di colonne ioniche. Il disegno si deve al citato Jean Chalgrin, ma l'edificio sar\u00e0 stravolto verso la met\u00e0 del secolo successivo con l'apertura di finestre lungo la volta e la costruzione di due cappelle. Malgrado ci\u00f2, lo schema di Saint-Philippe esercit\u00f2 una certa influenza nell'architettura dell'epoca.\nTra le architetture neoclassiche del XIX secolo un posto di rilievo spetta invece alla chiesa della Maddalena, costruita tra all'inizio dell'Ottocento in una Parigi fulcro del nuovo Impero napoleonico (si parla infatti di \"Stile Impero\"). Destinata inizialmente ad essere una chiesa a pianta basilicale, nel 1806 Napoleone volle farne un \"Tempio della Gloria\", modificando radicalmente il progetto originario e rendendolo simile ad un colossale tempio romano. Se per l'esterno questa relazione \u00e8 evidentissima, per l'interno l'architetto si limit\u00f2 ad articolare lo spazio mediante una serie di volte a vela, ispirandosi vagamente alla modularit\u00e0 dell'architettura termale romana.\nProprio l'ascesa di Napoleone coincise con la costruzione di altre imponenti opere pubbliche, destinate a mutare il volto di Parigi. Nel 1806 fu iniziato l'Arc de Triomphe, progettato da Jean Chalgrin; nei medesimi anni Fran\u00e7ois-Joseph B\u00e9langer copr\u00ec il cortile della Halle aux Bl\u00e9s con una cupola in ghisa; Alexandre-Th\u00e9odore Brongniart disegn\u00f2 la sede della Borsa di Parigi e, tra il 1806 ed il 1810, fu innalzata la Colonna Vend\u00f4me.\nInoltre, \u00e8 doveroso citare il principale intervento urbanistico di matrice neoclassica nella Parigi d'inizio Ottocento. Si tratta della sistemazione di Rue de Rivoli, avviata nel 1801 ad opera di Charles Percier e Pierre-Fran\u00e7ois-L\u00e9onard Fontaine. I due progettisti realizzarono un lunghissimo rettilineo uniformato da prospetti continui degli edifici porticati; l'opera sar\u00e0 portata a termine solo sotto Napoleone III, modificando per\u00f2 i disegni originari con l'aggiunta di grandi coperture mansardate.\nCon la fine dell'impero napoleonico, gli architetti francesi si ritrovarono senza una guida sicura. Le nuove tendenze furono pertanto individuate dall'Acad\u00e9mie des beaux-arts e dal Conseil G\u00e9n\u00e8ral des B\u00e0timents Civils. Figura di spicco di questa fase fu Antoine Chrysostome Quatrem\u00e8re de Quincy (1755-1849), segretario dell'Acad\u00e9mie per ben ventitr\u00e9 anni e convinto sostenitore dell'arte classica. I limiti del suo gusto, dovuti all'eccessiva rigidezza dei suoi ideali dottrinari, emergono in numerosi edifici costruiti nella Francia dell'epoca, come nel Palazzo di Giustizia di Lione, iniziato nel 1835 da Louis-Pierre Baltard e caratterizzato da una severa facciata composta da ventiquattro colonne d'ordine corinzio.\nAlcune innovazioni si registrano nell'opera di Jakob Ignaz Hittorff, sostenitore della teoria secondo la quale l'architettura greca doveva essere ricca di colore. Le sue opere principali, tutte a Parigi, sono la chiesa di San Vincenzo de' Paoli, la sistemazione di Place de la Concorde e la Gare de Paris Nord. Nella chiesa di San Vincenzo, alla cui costruzione subentr\u00f2 intorno al 1830, egli dimostr\u00f2 come l'architettura classica potesse essere variata senza allontanarsi dai modelli antichi. Esternamente la chiesa \u00e8 preceduta da un portico ionico sormontato da un frontone, affiancato da due torri quadrate, mentre l'interno, suddiviso in navate da due ordini di colonne, risulta policromo e riccamente decorato, con un'articolazione pi\u00f9 affine all'architettura paleocristiana che a quella neoclassica: le colonne sono color albicocca, il registro superiore \u00e8 affrescato e le capriate sono rosse e blu, dorate ad imitazione di quelle presenti nel Duomo di Monreale. Pochi anni dopo si occup\u00f2 del riassetto di Place de la Concorde, dove aggiunse statue, innalz\u00f2 l'obelisco e pose la fontana di ghisa. Nel 1859 progett\u00f2 la Gare de Paris Nord, la sua maggiore realizzazione, la cui facciata presenta per\u00f2 un miscuglio di motivi classici in scala sproporzionata.\nGran Bretagna.\nL'Inghilterra conobbe l'architettura di Andrea Palladio all'inizio del XVII secolo, grazie all'opera di divulgazione di Inigo Jones.\nDa allora la fortuna del palladianesimo fu tanta che domin\u00f2 l'architettura inglese fino a quando non fu modificato in maniera pi\u00f9 elegante da Robert Adam (1728-1792), la cui attivit\u00e0 oscilla tra Neoclassicismo pittoresco e un Neogotico in versione classicheggiante.\nPer tutto il XVIII secolo si registra la costruzione di numerose residenze improntate proprio allo \"stile italiano\", come la Holkham Hall e la Chiswick House, disegnate da William Kent e Lord Burlington.\nDalla collaborazione tra i due scatur\u00ec la sala d'ingresso di Holkham Hall (1734 circa), definita come \"uno dei pi\u00f9 spettacolari interni del XVIII secolo\". Al modello di base, derivato da un progetto non realizzato del Palladio, essi aggiunsero un'abside ancora una volta ispirata alle chiese veneziane dello stesso architetto italiano; diversi particolari, come l'incavo a cassettoni, sono ispirati alle ricostruzioni archeologiche pubblicate sul volume \"Edifices antiques de Rome\" sin dal 1682. L'effetto finale \u00e8 decisamente classico, per una sala che rivela una concezione drammatica d'ispirazione barocca.\nIl primo interno neoclassico inglese \u00e8 comunque da ricercare nella sala che James Stuart esegu\u00ec nella Spencer House di Londra nel 1758. Stuart costru\u00ec assai poco nel corso della sua carriera, ma \u00e8 noto soprattutto per aver riscoperto il gusto greco: il suo tempio nel parco di Hagley Hall \u00e8 il primo esempio di Neogreco dorico di tutta Europa.\nInvece, in campo urbanistico sono significative le trasformazioni di tendenza classicheggiante promosse nella cittadina termale di Bath dove, a partire dalla prima met\u00e0 del Settecento, John Wood il Vecchio realizz\u00f2 una serie di interventi ispirandosi ai modelli del passato (come il Foro Romano); l'opera fu completata dal figlio John Wood il Giovane con l'aggiunta del \"Crescent\", un corpo curvilineo caratterizzato da un prospetto continuo e definito da un ordine gigante di colonne. Le trasformazioni di Bath influenzeranno, come vedremo in seguito, numerosi interventi urbanistici in Inghilterra e negli Stati Uniti.\nParallelamente, a partire dal 1740, con l'affermazione del \"pittoresco\", in architettura si diffuse la passione per le rovine, tanto che numerosi architetti incominciarono a ideare i loro edifici in decadenza, ridotti in rovina dall'azione del tempo. In questa corrente si inserisce il primo progetto inglese che rientra a pieno titolo nel Neoclassicismo, ovvero il mausoleo del Principe di Galles (1751), di William Chambers; eppure, i caratteri neoclassici di questo progetto si dissolvono nella concezione romantica del mausoleo, che fu presentato nella forma che esso avrebbe assunto una volta andato in rovina.\nIl pittoresco traeva origine dall'arte dei giardini pi\u00f9 che dall'architettura; il parco all'inglese derivava invece dai giardini rinascimentali italiani, lodati da Alexander Pope e il citato William Kent. Il primo giardino all'inglese degno di nota fu proprio quello che Alexander Pope volle realizzare a Twickenham, iniziato nel 1719 e caratterizzato da una zona selvatica, da una grotta e da un tempietto a conchiglia. Successivamente, nei cosiddetti \"Elysian Field\" (Buckinghamshire), William Kent progett\u00f2 il tempio a pianta circolare della Virt\u00f9 Antica (1734), ispirandosi allo schema di Palladio per il Tempio di Vesta a Tivoli. Lo stesso Kent disegn\u00f2 il giardino di Rousham, nell'Oxfordshire, analogo al precedente, ma al contempo pi\u00f9 vario e unitario. Entrambe le opere di Kent costituiscono il termine di paragone del giardino realizzato tra il 1740 ed il 1760 a Stourhead, nel Wiltshire. Il parco, nato dalla fusione di architettura, archeologia, poesia, giardinaggio, topografia ed esoterismo, sorse a breve distanza da Salisbury e Glastonbury, in una vallata lacustre, dalla vegetazione lussureggiante; qui furono incastonati numerosi tempietti di imitazione classica, come il Pantheon di Claudio e Virgilio, completato nel 1754 e ornato all'interno con statue raffiguranti Ercole, Flora e Livia Augusta nelle vesti di Cerere, quest'ultima proveniente proprio dagli scavi archeologici di Ercolano.\nA Robert Adam va il merito di aver compiuto una sintesi tra la tradizione inglese ed i gusti europei. Nato in Scozia nel 1728, visit\u00f2 la Francia e l'Italia, dove divenne amico di personalit\u00e0 del calibro di Piranesi. E proprio al Piranesi rimanda lo stile retorico con il quale riprodusse i propri edifici pubblici nel volume \"The Works in Architecture of Robert and James Adam\". Il suo stile \u00e8 una combinazione che parte dall'arte classica fino ad arrivare al palladianesimo e al pittoresco. Nei suoi interni si ritrovano molti riferimenti alle terme romane, ma anche elementi di compromesso tra l'architettura greca e quella romana, come nell'anticamera di Syon House, dove Adam impieg\u00f2 decorazioni della trabeazione tratte dall'Eretteo, colonne provenienti direttamente da Roma e un soffitto di stampo palladiano: a ben vedere, Adam cre\u00f2 una sintesi non tanto di origine intellettuale, ma scenografica e pittoresca.\nSul finire del XVIII secolo si registra anche l'attivit\u00e0 di Joseph Bonomi il Vecchio, James Wyatt e Henry Holland.\nIl primo, nato in Italia, si era trasferito in Inghilterra nel 1767. Tra le sue opere, in cui confluiscono accurate reminiscenze archeologiche, si ricorda la chiesa per il parco Packington, nel Warwickshire, che denuncia affinit\u00e0 con la coeva architettura rivoluzionaria di Ledoux in Francia e Gilly in Germania, ed \u00e8 unica nel panorama inglese. Di forme austere e spoglie, l'esterno \u00e8 in puro laterizio ed \u00e8 alleggerito da grandi finestroni a lunetta semicircolare di derivazione termale; l'interno sembra ispirarsi al Tempio di Nettuno a Paestum, con colonne doriche che sostengono le volte di copertura.\nProbabilmente questa conformazione interna influenz\u00f2 diversi architetti, tra cui James Wyatt.\nWyatt era rivale di Adam e acquist\u00f2 fama con il Pantheon di Oxford Street in Londra (1770, distrutto), un edificio destinato ai divertimenti che costituiva una singolare versione neoclassica della basilica di Santa Sofia di Istanbul. Costru\u00ec moltissimo, anche se \u00e8 ricordato soprattutto per i suoi contributi in campo neogotico e per i massicci restauri delle cattedrali inglesi; tuttavia edific\u00f2 diverse residenze di campagna in stile neoclassico, come quella di Dodington, nel Gloucestershire, in cui confluiscono particolari del mondo greco e romano.\nStrettamente legato al linguaggio di Wyatt e Adam \u00e8 Henry Holland, che nella sua prima commissione importante, il Brooks\u2019s Club di Londra (1776) disegn\u00f2, dietro una facciata palladiana, ambienti con sobrie e misurate decorazioni. Due anni dopo cominci\u00f2 a lavorare a una dimora nell'Herefordshire, alla quale fecero seguito le ampie trasformazioni di Carlton House, dove si riscontrano influenze francesi, come francesi erano gli artigiani che si occuparono della decorazione e del disegno del mobilio.\nAnche l'Ottocento produce risultati notevoli: esempi importanti sono il British Museum a Londra, la Saint George's Hall a Liverpool e alcune opere di John Soane.&gt; Il British Museum \u00e8 un monumentale edificio costruito a partire dagli anni venti e schermato da una teoria di eleganti colonne ioniche: l'articolato complesso riprende il tema dei templi classici e concentra al suo interno un grande cupola in ghisa che sovrasta la sala di lettura.\nDi poco posteriore \u00e8 la St. George's Hall di Liverpool, severa costruzione destinata ad ospitare la vita civica della citt\u00e0. Questa sorta di basilica civile altro non \u00e8 che un insieme di volumi diversi accostati tra loro e uniti da una trabeazione che corre su tutte le facciate dell'edificio. Il complesso fu progettato da Harvey Lonsdale Elmes, ma alla sua morte i lavori furono continuati da Charles Robert Cockerell, che vi aggiunse il volume della Concert Hall, la cui ricca decorazione classica contrasta con la sobriet\u00e0 dell'esterno.\nJohn Soane \u00e8 ritenuto quasi il rappresentante esclusivo del Neoclassicismo rivoluzionario inglese. Influenzato da George Dance e soprattutto da Ledoux, ottenne fama verso la fine del Settecento per i suoi interventi nel cantiere della Banca d'Inghilterra, a Londra, un vasto complesso caratterizzato da cupole ribassate e da un'estrema semplicit\u00e0 strutturale.\nTra le sue creazioni merita alcune annotazioni la casa che l'architetto progett\u00f2 per se stesso a Londra (ora Sir John Soane's Museum): il disegno originario, non eseguito integralmente, era impostato alla massima semplicit\u00e0, con grandi archi aperti in facciata, avvicinandosi quindi alle \"architetture rivoluzionarie\" di Claude-Nicolas Ledoux. Di contro, l'interno, assai congestionato e claustrofobico, annulla il classicismo dell'esterno, rivelando un linguaggio estremamente personale e pi\u00f9 affine alla tradizione pittoresca: numerosi specchi (oltre 90 in una delle stanze pi\u00f9 piccole) simulano vani pi\u00f9 ampi, l'illuminazione proviene dall'alto, mentre archi goticizzanti distaccano i soffitti dalle pareti.\nTra le trasformazioni urbanistiche occorre ricordare Regent's Park e Regent Street a Londra, opera di John Nash. L'architetto, influenzato dalle citate sistemazioni intraprese a Bath, realizz\u00f2 una serie di snodi all'interno del tessuto urbano della citt\u00e0, progettando abitazioni con colonne, trabeazioni e timpani, in linea con i dettami del Neoclassicismo; tuttavia il sinuoso percorso abbandona la staticit\u00e0 vista nelle trasformazioni parigine e, offrendo scorci prospettici sempre nuovi, riesce a coniugare in s\u00e9 anche il gusto romantico per la continua scoperta e per il pittoresco.\nIn ogni caso, i migliori progettisti inglesi dell'epoca subirono il fascino del Neogotico, spesso associato a una tradizione religiosa, architettonica e intellettuale che si afferm\u00f2 nei centri di Oxford, Cambridge e Londra. Invece, dalla met\u00e0 dell'Ottocento, in Scozia e nel nord del Paese fior\u00ec un'intensa stagione neoclassica, riscontrabile ad esempio nella Town hall di Leeds (1853), nella Picton Reading Room di Liverpool (1875) o nelle chiese che Alexander Thomson edific\u00f2 a Glasgow sotto l'influenza di Schinkel e Cockerell.\nGermania.\nL'architettura che introduce con vigore il Neoclassicismo in Germania \u00e8 la Porta di Brandeburgo, innalzata a Berlino da Carl Gotthard Langhans tra il 1789 ed il 1793: si tratta di un severo monumento in stile dorico, il primo nel suo genere basato sulle ricostruzioni, pubblicate a met\u00e0 del Settecento, dei Propilei di Atene.\nPur rifacendosi al modello ateniese, Langhans impieg\u00f2 una versione di dorico romano semplificato: a differenza del dorico autentico, le colonne presentano basamenti e sono spaziate in modo ineguale nei padiglioni laterali, mentre compaiono mezze metope alla fine del fregio (i greci invece usavano far terminare il fregio con un triglifo). La Porta di Brandeburgo esercit\u00f2 notevole influenza sui contemporanei: ad esempio il progetto per l'ingresso al Downing College di Cambridge, di William Wilkins, o il propileo di Chester Castle, di Thomas Harrison, nel Regno Unito.\nAltre opere da prendere in considerazione sono gli studi di Friedrich Gilly. Il giovane architetto costru\u00ec poco nella sua breve vita e non visit\u00f2 mai l'Italia, tuttavia dopo il 1790 appront\u00f2 alcuni progetti indubbiamente significativi: il disegno per il Teatro Nazionale di Berlino e il monumento a Federico il Grande. In particolare, nel Teatro si avverte lo stretto legame con la coeva architettura francese di Ledoux: Gilly rinuncia a gran parte delle decorazioni e rafforza i volumi, questi ultimi definiti nella loro conformazione dalla specifica funzione che avrebbero dovuto assolvere. Cos\u00ec come Ledoux in Francia e John Soane in Inghilterra, Gilly sembr\u00f2 preannunciare un'architettura totalmente nuova, che per\u00f2 non trover\u00e0 spazio nella societ\u00e0 ottocentesca, dominata dalle committenze di proprietari di industrie e di miniere: uomini dotati di grandi ricchezze, ma generalmente di scarsa cultura.\nAllievo di Gilly fu Karl Friedrich Schinkel, che dopo un esordio neogotico, si avvicin\u00f2 al Neoclassicismo di matrice greca, stile che ebbe molta fortuna in Germania. In generale, l'opera di Schinkel, con i suoi elementi gotici, classici e pittoreschi, si avvicina pi\u00f9 all'Inghilterra che alla Francia o all'Italia, ma la sua interpretazione funzionale del Classicismo, che torner\u00e0 ancora in auge tra il 1910 ed il 1940, venne identificata come uno stile profondamente nazionale.\nNei primi anni dell'Ottocento realizz\u00f2 la Neue Wache e altri edifici a Berlino, dalle forme chiare ed eleganti che influenzeranno persino l'architettura di paesi pi\u00f9 lontani, come la Finlandia. Altri capolavori di Schinkel sono il Berliner Schauspielhaus e l'Altes Museum di Berlino. Nel teatro berlinese l'architetto esalt\u00f2 la funzionalit\u00e0 delle varie parti, conferendo all'edificio e alle sue marcate volumetrie, una straordinaria tridimensionalit\u00e0: l'elemento pi\u00f9 vicino alla tradizione \u00e8 il colonnato esastilo sormontato da un frontone riccamente decorato.\nAl funzionalismo del Berliner Schauspielhaus si contrappone il pi\u00f9 classicheggiante Altes Museum, che unisce il tema del lungo porticato della sto\u00e0 dell'antica Grecia, alla rotonda del Pantheon posta all'interno: il risultato \u00e8 un prospetto fortemente dilatato, che affida la propria carica comunicativa ad una teoria di ben diciotto colonne ioniche..\nRivale di Schinkel fu Leo von Klenze, la cui fama \u00e8 legata soprattutto al progetto del Walhalla presso Ratisbona e della Gliptoteca di Monaco; si tratta di due complessi neogreci, innalzati nei primi decenni dell'Ottocento. Tra i due, sorprendente per imponenza \u00e8 certamente il Walhalla, tempio nel quale, secondo la mitologia, si riunivano le anime degli eroi caduti in battaglia: si tratta di un tempio periptero in stile dorico, posto su un possente basamento al quale si accede mediante ampie scalinate. La costruzione richiama in maniera straordinaria il citato monumento ideato da Gilly per Federico il Grande, ma von Klenze conferisce all'opera un'impronta pi\u00f9 romantica: il Walhalla infatti ripropone al suo interno i busti delle pi\u00f9 importanti personalit\u00e0 tedesche, con un bassorilievo che illustra la storia della Germania.\nItalia.\nA partire dalla seconda met\u00e0 del Settecento anche in Italia si registra la costruzione di alcuni edifici classicheggianti. Il Neoclassicismo tuttavia non si afferm\u00f2 in modo unitario su tutto il territorio, all'epoca ancora suddiviso in molti piccoli stati, spesso sotto il diretto controllo di governi stranieri. L'inizio del secolo, inoltre, aveva coinciso con l'ultimo capitolo della stagione barocca: a Roma si erano realizzati straordinari monumenti scenografici (come Piazza di Spagna e la Fontana di Trevi), mentre in Piemonte erano all'opera Filippo Juvarra e Bernardo Antonio Vittone; l'attivit\u00e0 si era spostata poi nel Regno di Napoli, dove Ferdinando Fuga e Luigi Vanvitelli costruirono rispettivamente il Real Albergo dei Poveri e la Reggia di Caserta, grandiosi episodi di un'intensa produzione barocca.\nVeneto.\nSebbene gran parte della critica ritenga che il Neoclassicismo italiano abbia avuto la sua origine a Roma, fu tuttavia in Veneto, dove non era mai venuto meno il riferimento al Palladio, che gi\u00e0 nella prima met\u00e0 del Settecento inizi\u00f2 lentamente a delinearsi un gusto architettonico pi\u00f9 aderente alle tendenze europee. Il Museo lapidario maffeiano di Verona, terminato nel 1745 da Alessandro Pompei, pu\u00f2 essere considerato un'anticipazione del Neoclassicismo.\nAl contempo, Venezia ebbe un ruolo nell'elaborazione teorica dei principi neoclassici con la presenza di Carlo Lodoli e Francesco Algarotti, sostenitori di idee funzionaliste e antibarocche, che operarono in un contesto ancora in gran parte dominato dalla tradizione palladiana portata avanti da Giorgio Massari e Antonio Visentini, senza pertanto riuscire a influenzare particolarmente i contemporanei. A Venezia, tuttavia, \u00e8 possibile individuare una linea architettonica di una certa coerenza, riscontrabile gi\u00e0 nel portico della chiesa di San Nicola da Tolentino (1706-1714) di Andrea Tirali, al quale fecero seguito le chiese di San Simone Piccolo di Giovanni Scalfarotto, maestro di Giovanni Battista Piranesi, e della Maddalena (1780) di Tommaso Temanza che, gi\u00e0 nel 1748, aveva proposto a Padova una facciata di sapore razionale per la chiesa di Santa Margherita, lavoro che fu accolto con asprezza dai critici dell'epoca.\nIl principale artefice di questo rinnovamento fu comunque Giannantonio Selva. Suoi i progetti per il Teatro La Fenice (1790-1792, rimaneggiato successivamente e ricostruito dopo il disastroso incendio del 1996) e per le chiese veneziane di San Maurizio (1806) e del Nome di Ges\u00f9 (1815). I suoi edifici, ben proporzionati e basati su pochi temi, oltrepassarono l'interesse provinciale. A Selva \u00e8 stato anche attribuito, non senza incertezze, il Tempio Canoviano a Possagno (1819-1833), felice fusione tra i modelli del Partenone e del Pantheon.\nDopo l'intervallo napoleonico, che non produsse risultati particolarmente interessanti, si afferm\u00f2 Giuseppe Jappelli (1785-1852); allievo di Selva, egli deve la sua fama al Caff\u00e8 Pedrocchi e al Pedrocchino di Padova, eclettico edificio in cui si uniscono pure forme neogotiche. Lavor\u00f2 anche in numerose ville venete, mostrando uno stile deciso e competente, degno del Neoclassicismo internazionale.\nRoma.\nLa stagione architettonica romana del secondo Settecento non fu particolarmente vivace. Piranesi, giunto da Venezia, edific\u00f2 soltanto la chiesa di Santa Maria al Priorato (1764); Giacomo Quarenghi ricostru\u00ec la cattedrale di Santa Scolastica a Subiaco, mentre Carlo Marchionni diresse i lavori di Villa Albani, ripiegando poi su un repertorio decisamente distante dall'ideale classico per la Sagrestia di San Pietro in Vaticano.\nA Roma il Neoclassicismo giunse con l'inizio delle trasformazioni presso i Musei Vaticani decise da Giovanni Battista Visconti, Commissario dei Musei e Soprintendente alle Antichit\u00e0, succeduto a Winckelmann dopo il 1768; su progetto di Michelangelo Simonetti e Pietro Camporese furono aggiunte imponenti sale come quella delle Muse, mentre, tra il 1817 e il 1822, Raffaele Stern realizz\u00f2 il cosiddetto Braccio Nuovo. Nel loro insieme, questi ambienti costituiscono una sequenza di spazi diversi, tutti caratterizzati da un'insolita correttezza archeologica, che per\u00f2 risulter\u00e0 difficilmente applicabile ad opere minori.\nL'arrivo dei francesi coincise con l'affermazione di Giuseppe Valadier, autore dei restauri del Colosseo e dell'Arco di Tito, nonch\u00e9 dei progetti di Villa Torlonia, del famoso Caff\u00e8 del Pincio (noto come Casina Valadier), della facciata di San Rocco e della sistemazione di Piazza del Popolo. Quest'ultima in particolare rappresenta un capolavoro del Neoclassicismo italiano. Fino ad allora la celebre piazza romana appariva come uno spazio caotico, dominato solo dalle chiese di Carlo Rainaldi e delimitato su un lato dalla Porta del Popolo; l'intervento di Valadier, che faceva seguito a una prima sistemazione eseguita dai francesi, fece assumere alla piazza una forma ellittica, con l'inserimento di due muraglioni monumentali ai lati delle chiese gemelle del Rainaldi. Di conseguenza, nella realizzazione di Piazza del Popolo, il Neoclassicismo non appare come l'elemento dominante, ma contribuisce alla perfetta coesistenza tra le diverse emergenze architettoniche.\nNegli anni postunitari il Neoclassicismo non produsse risultati di rilievo; simbolo di questa deriva pu\u00f2 essere ricercato nel Monumento a Vittorio Emanuele II a Roma (noto come \"Vittoriano\"), terminato solo nel 1911, nell'anno dell'Esposizione Universale. In questo caso gli intenti celebrativi fin troppo pomposi dell'opera, volti ad osannare lo Stato monarchico, confluirono in una mera ed inutile retorica di stato.\nNapoli.\nA Napoli gli elementi di rottura con la tradizione barocca, gi\u00e0 in parte riscontrabili in vari ambienti della monolitica Reggia di Caserta di Luigi Vanvitelli, vanno ricercati nella produzione architettonica operata durante il decennio francese (1806-1815) e nella successiva restaurazione borbonica, in particolar modo in due importanti architetture: la facciata del Teatro San Carlo e la Basilica di San Francesco di Paola, inserita nell'emiciclo di Piazza del Plebiscito.\nLa prima, iniziata nel 1810 dal toscano Antonio Niccolini, \u00e8 strettamente francese e fiorentina, con un leggero colonnato ionico aperto al di sopra di un alto basamento porticato che si pone a margine del Palazzo Reale; Niccolini fu infatti notevolmente influenzato dal prospetto della Villa di Poggio Imperiale di Firenze, progettato in buona parte da Pasquale Poccianti solo pochi anni prima. Negli anni seguenti l'attivit\u00e0 di Niccolini fu intensa: disegn\u00f2 il complesso della Villa Floridiana al Vomero, al cui interno costru\u00ec la Villa Lucia, ide\u00f2 la nuova facciata del Palazzo Partanna in piazza dei Martiri e si dedic\u00f2 anche a numerosi progetti, non eseguiti, per il riassetto del Palazzo Reale, in cui \u00e8 viva la sensibilit\u00e0 al giardino all'inglese.\nLa chiesa di San Francesco di Paola, di Pietro Bianchi, si colloca invece tra le pi\u00f9 importanti architetture sacre del periodo, tanto che viene annoverata dalla critica come \"la pi\u00f9 ricca e accurata delle nuove chiese italiane\". La sua costruzione, legata alle complesse vicende politiche del Regno di Napoli, fu intrapresa per realizzare il Foro murattiano, ma nel 1817 fu convertita in chiesa come ex voto da parte di Ferdinando per la restaurazione al potere dei Borbone di Napoli. Il suo architetto, dopo un concorso che vide coinvolti i principali artisti del tempo, realizz\u00f2 un tempio fortemente ispirato al Pantheon di Roma, differenziandolo solo nelle proporzioni e nella presenza di due cupole minori ai lati della calotta principale.\nAltre figure di rilievo dell'architettura neoclassica del primo Ottocento furono Stefano Gasse (impegnato in numerose opere pubbliche durante il periodo francese e durante la Restaurazione, come l'Osservatorio astronomico di Capodimonte e il Palazzo San Giacomo) e Gaetano Genovese (lavori nella Reggia vanvitelliana).\nSicilia.\nCollegata all'attivit\u00e0 di Napoli, ma distinta da essa, \u00e8 quella siciliana. Generalmente si ritiene che in Sicilia il superamento del fastoso Barocco locale si avviasse con la presenza del francese L\u00e9on Dufourny, studioso degli antichi templi presenti nella regione, che a partire dal 1789 progett\u00f2 l'edificio principale del nuovo Orto botanico di Palermo, con un pronao in stile dorico.\nTuttavia, gi\u00e0 nel 1750 era stato completato Palazzo Isnello, la cui facciata principale, opera di architetto ignoto, presenta elementi stilistici che precorrono il Neoclassicismo nella regione.\nSuccessivamente, l'architettura palermitana volse al Neoclassicismo grazie all'opera di un allievo del Vanvitelli e amico di Duforny, Giuseppe Venanzio Marvuglia, il quale realizz\u00f2 numerose costruzioni ascrivibili al nuovo stile. Tra il 1799 ed il 1802 Marvuglia edific\u00f2 anche la cosiddetta Palazzina Cinese; in questa curiosa costruzione convivono elementi classici e altri desunti dall'architettura orientale, che manifestano la vocazione eclettica del Neoclassicismo siciliano, mentre nel giardino si trova ancora una fontana avente la forma di una grande colonna dorica sormontata dalla figura di \"Ercole\".\nLa Sicilia dette, inoltre, un contributo indiretto all'affermazione del Neoclassicismo grazie alla presenza di molte testimonianze dell'arte greca, per visitare e studiare le quali soggiornarono sull'isola molti artisti che furono protagonisti del dibattito architettonico tra fine XVIII secolo ed inizio XIX secolo, come Schinkel (nel 1804), Hittorff, von Klenze, Labrouste, ed altri.\nMolto pi\u00f9 tarda ed ascrivibile piuttosto all'eclettismo ottocentesco, \u00e8 invece la costruzione, su progetto di Giovan Battista Filippo Basile e del figlio Ernesto, del Teatro Massimo di Palermo (1875-1897), impreziosito da un imponente apparato decorativo in antitesi allo stretto funzionalismo auspicato all'inizio del XIX secolo da Jean-Nicolas-Louis Durand.\nToscana.\nIn Toscana il clima \u00e8 particolarmente interessante. Sotto Pietro Leopoldo e nei primi decenni del dominio lorenese, cominci\u00f2 un graduale avvicinamento ai temi neoclassici in contrapposizione alla moda tardobarocca. I principali esponenti di questo rinnovamento, che si concentr\u00f2 soprattutto su opere di pubblica utilit\u00e0, furono Gaspare Paoletti, Giuseppe Manetti, Giuseppe Salvetti, Grato e Giocondo Albertolli, Bernardo Fallani, Giuseppe Valentini e Giovan Battista Ciardi.\nCon la Restaurazione i modelli classici furono filtrati attraverso l'architettura rinascimentale, in quello che la critica ha identificato come \"Classicismo Romantico\".\nUno degli architetti pi\u00f9 significativi dell'epoca fu Pasquale Poccianti, allievo di Gaspare Paoletti e che, all'inizio della sua carriera, aveva collaborato con Giuseppe Cacialli per la sistemazione della Villa di Poggio Imperiale, a Firenze. La fama di Poccianti \u00e8 legata soprattutto al completamento dell'acquedotto di Livorno: qui realizz\u00f2 opere straordinariamente vicine a quelle dell'architettura di Claude-Nicolas Ledoux, come il Cisternone (1829-1842), il serbatoio posto al termine del percorso delle condotte e caratterizzato da un'originale semicupola decorata a cassettoni. Per l'acquedotto progett\u00f2 inoltre altre due cisterne, ovvero il serbatoio di Pian di Rota e il cosiddetto Cisternino di citt\u00e0, sempre a Livorno. Si tratta in entrambi i casi di edifici dalle volumetrie chiare e contrastanti, dove alle influenze francesi si somma l'evidente conoscenza delle architetture termali romane e della tradizione toscana del XIV secolo (quest'ultima riscontrabile nelle strette finestre a feritoia aperte lungo i massicci corpi di fabbrica dei serbatoi). Poccianti fu impegnato anche a Firenze, dove, ai lavori per Palazzo Pitti e per la Biblioteca Medicea Laurenziana, si aggiunsero i progetti non realizzati per la facciata di San Lorenzo, immaginata come una rigorosa sovrapposizione di due porticati classicheggianti.\nMa la Toscana del primo Ottocento presenta un panorama architettonico assai vivace (forse a causa degli intensi scambi culturali con l'estero e la Francia in particolare), con molte figure di rilievo: Luigi de Cambray Digny, le cui opere subirono l'influenza dal Neoclassicismo francese dell'et\u00e0 napoleonica; Lorenzo Nottolini che, negli stessi anni in cui Poccianti portava a termine l'acquedotto di Livorno, lavor\u00f2 all'imponente sistema di approvvigionamento idrico della citt\u00e0 di Lucca, realizzando un condotto sopraelevato, perfettamente rettilineo, lungo tre chilometri e sostenuto da oltre 400 arcate (il cosiddetto \"Acquedotto del Nottolini\"); Alessandro Manetti che realizz\u00f2 la cinta daziaria di Livorno, alcuni ponti sospesi ed altre opere d'ingegneria; Carlo Reishammer, autore di sorprendenti progetti che ebbero per protagonista la ghisa, come la chiesa di San Leopoldo a Follonica e la Porta San Marco a Livorno, in cui sembra richiamare, anch'esso, alcuni stilemi dell'architettura di Ledoux; Agostino Fantastici, autore di numerosi interventi nell'architettura civile e religiosa del territorio senese.\nTrieste.\nAnche Trieste riveste un ruolo di primo piano nel Neoclassicismo italiano. Come citt\u00e0 multietnica e porto dell'Impero Austro-Ungarico, Trieste tende a differenziarsi, in questo periodo, dalle altre maggiori citt\u00e0 italiane. Le sue particolarit\u00e0 storiche influenzano l'aspetto urbanistico della citt\u00e0 fino al giorno d'oggi.\nL'influsso germanico si riscontra nel Teatro Verdi (iniziato nel 1798), opera di Matteo Pertsch, che si avvicina ai canoni del Neoclassicismo milanese. Sempre di Pertsch \u00e8 il Palazzo Carciotti, schermato da un portico esastilo leggermente aggettante che sorregge una balaustra monumentale dietro la quale si apre una cupola emisferica.\nL'architettura pi\u00f9 emblematica \u00e8 per\u00f2 la chiesa di Sant'Antonio, progettata nel 1808 da Pietro Nobile e innalzata solo a partire dagli anni venti dello stesso secolo. La conformazione del lotto, lungo e stretto, indusse l'architetto ticinese a variare il tema del Pantheon, disegnando un corpo di fabbrica a pianta rettangolare con una cupola al centro. La particolarit\u00e0 pi\u00f9 evidente della chiesa \u00e8 la sua posizione scenografica, alla fine del Canal Grande, cos\u00ec spettacolare tanto da farne uno dei simboli della citt\u00e0 triestina.\nLombardia.\nNei territori sotto la dominazione austriaca, come Milano, si assiste ad un'eccezionale stagione artistica.\nA Milano la scena \u00e8 inizialmente dominata da Giuseppe Piermarini, autore del Palazzo Belgioioso (1772-1781), della Villa Reale di Monza (dal 1776), del Teatro alla Scala (1776-1778, dove confluiscono anche elementi neorinascimentali) e della Villa Cusani Tittoni Traversi a Desio (con interventi anche, in seguito, di Pelagio Palagi).\nRivale del Piermarini fu Simone Cantoni, che aveva lavorato anche per Vanvitelli e si era formato all'Accademia di Parma, sotto Ennemond Alexandre Petitot, e a Genova.\nA Milano si dedic\u00f2 alla progettazione del Palazzo Serbelloni, che presenta un corpo centrale con colonne che sorreggono un frontone, mentre a Como, verso la fine del Settecento, costru\u00ec la Villa Olmo.\nA Leopoldo Pollack e Luigi Canonica, allievi del Piermarini, va il merito di aver affermato le nuove tendenze architettoniche. Del primo si ricordano la Villa Belgioioso (poi Reale, ora Villa Comunale), la Villa Casati a Muggi\u00f2 e la Rotonda di via Borgovico, a Como, opere che per\u00f2 non presentano piante particolarmente interessanti; del secondo \u00e8 doveroso citare il progetto per l'Arena, frutto di un disegno pi\u00f9 vasto, promosso anche da Giovanni Antonio Antolini, per la sistemazione delle aree attorno al Castello Sforzesco.\nA questi fece seguito Luigi Cagnola, che nelle sue creazioni cerc\u00f2 ispirazione esclusivamente nelle opere della tradizione italiana: questi progett\u00f2 la Rotonda di Inverigo una massiccia e vistosa villa e la chiesa di San Lorenzo a Ghisalba (1822), ancora una volta cimentandosi sul tema della rotonda. Suo \u00e8 l'Arco della Pace di Milano, ennesima trasposizione del modello dell'arco trionfale romano. Degno di nota \u00e8 pure l'Arco di Porta Nuova, realizzato nel 1813 su progetto dell'architetto Giuseppe Zanoia che fu preferito al disegno del Cagnola.\nL'edificio che chiude il Neoclassicismo milanese, e pi\u00f9 in generale quello italiano, \u00e8 la chiesa di San Carlo al Corso, di Carlo Amati, ritenuta tuttavia troppo imponente nelle sue dimensioni.\nGenova.\nAltra personalit\u00e0 di rilievo nella storia del Neoclassicismo italiano \u00e8 Carlo Barabino, il pi\u00f9 importante architetto genovese del XIX secolo. Tra le sue creazioni vanno ricordate il Teatro Carlo Felice e il Cimitero di Staglieno a Genova. Del Carlo Felice, inaugurato nel 1828 oggi resta solo la facciata, arricchita da un grande porticato esastilo: il corpo del teatro fu inesorabilmente colpito dai bombardamenti della seconda guerra mondiale. Nel Cimitero di Staglieno, completato dall'allievo Giovanni Battista Resasco, si inseriscono invece molti elementi della tradizione classica, come una copia del Pantheon romano, posta in posizione sopraelevata rispetto alla base del cimitero.\nA Genova lavor\u00f2 pure il citato Simone Cantoni, che vinse il concorso per la ricostruzione del Palazzo Ducale; il sontuoso salone del primo piano fu lodato persino da Milizia, che ebbe modo di visitare il cantiere ancor prima della fine dei lavori.\nPiemonte.\nIl Piemonte conobbe una vivace fase di transizione al Neoclassicismo tra Sette ed Ottocento, con personalit\u00e0 attive anche teoricamente sul versante classicista, spesso in rapporto stretto con le societ\u00e0 di studiosi subalpini impegnati nel confronto con la nuova circolazione di cultura, in direzione romana e parigina; si ricordano Giuseppe Battista Piacenza, Carlo Randoni, ed alcune precoci realizzazioni di Filippo Castelli.\nIl Neoclassicismo piemontese ebbe un notevole sviluppo grazie all'urbanistica e alle trasformazioni che, sotto l'influenza diretta dei francesi, interessarono Torino nei primi anni dell'Ottocento.\nFulcro dei nuovi ampliamenti fu la chiesa della Gran Madre di Dio (1814-1831), un edificio a pianta circolare, preceduto da pronao su modello del Pantheon di Roma, che fu innalzato da Ferdinando Bonsignore a margine della coeva piazza Vittorio Veneto.\nL'insegnamento di Bonsignore, all'universit\u00e0 ed all'accademia torinesi cre\u00f2 pi\u00f9 generazioni di abili architetti, i quali diffusero per tutto il Piemonte ed anche nel genovesato e nel nizzardo i risultati di una scuola di grande validit\u00e0 e spessore culturale. Si ricordano, tra gli altri, il colto Giuseppe Maria Talucchi, braccio destro di Bonsignore all'universit\u00e0 ed autore dell'imponente chiesa di Santa Maria del Borgo a Vigone (1835 sgg.), Benedetto Brunati, Luigi Canina, Ernesto Melano, quest'ultimo attivo anche nei cantieri carloalbertini di corte, lo svizzero Giuseppe Leoni, Giuseppe Formento, l'eporediese Pessatti, Michelangelo Bossi, ecc.\nNei cantieri di corte, a partire dagli anni di Carlo Alberto di Savoia-Carignano, a Palazzo Reale di Torino, nella tenuta di Pollenzo, al castello di Racconigi, oper\u00f2 come direttore artistico Pelagio Palagi, coadiuvato per le architetture, anche con realizzazioni autonome, da Carlo Sada.\nNella seconda met\u00e0 dell'Ottocento \u00e8 da segnalare Alessandro Antonelli, allievo di Bonsignore e Talucchi, autore del Duomo di Novara, che rivest\u00ec di elementi classici gli enormi edifici della Mole Antonelliana di Torino e della cupola di San Gaudenzio nella stessa Novara, forzando le proporzioni canoniche verso una nuova idea di architettura, fortemente segnata da sperimentazioni strutturali.\nRussia.\nIn Russia, le contaminazioni del mondo occidentale ebbero molta fortuna, in particolar modo a San Pietroburgo. Qui, fino a circa il 1760, trovavano ancora spazio i gusti rococ\u00f2 dell'italiano Bartolomeo Rastrelli (vedi il Palazzo d'Inverno); fu Caterina la Grande ad introdurre il Neoclassico nella capitale, commissionando ad un architetto francese, Jean-Baptiste Michel Vallin de La Mothe, alcuni palazzi, come l'Accademia delle Belle Arti.\nNel 1779 Giacomo Quarenghi (1744-1812) accett\u00f2 l'invito di recarsi a San Pietroburgo, ove rimase per il resto della sua vita, divenendo l'architetto ufficiale di Caterina II; egli tra il 1780 ed il 1785 trasform\u00f2 Pietroburgo in una citt\u00e0 classica. Realizz\u00f2 numerosi palazzi e port\u00f2 in auge un originale stile monumentale, d'ispirazione palladiana, riscontrabile, ad esempio, sia nel sobrio e severo \"palazzo inglese del parco di Peterhof\" (1781-1789, distrutto) che nel pi\u00f9 ricco Teatro dell'Ermitage (1782-1785).\nNello stesso periodo fu attivo anche lo scozzese Charles Cameron (1743-1812), autore della \"Galleria Cameron\" nel Palazzo di Caterina a Tsarskoye Selo, dove riprese lo stile dell'inglese Adam ed il Palazzo del Granduca Paolo a Pavlovsk, costruito dal 1781 al 1796. Nel parco del palazzo di Pavlovsk, Cameron fece erigere il primo tempietto dorico di tutta la Russia.\nLa moda del Neoclassico che era cominciata con la grande Caterina giunse al suo culmine con Alessandro I. Il Palazzo della Borsa di San Pietroburgo, disegnato dal francese Jean-Fran\u00e7ois Thomas de Thomon nel 1804 costituisce un significativo esempio di architettura neogreca ispirata al Tempio di Era di Paestum.\nAlla Borsa, sorta mentre Andrey Voronikhin innalzava la Cattedrale di Kazan, seguirono quindi l'immenso Ammiragliato (di Andrejan Zacharov, 1806-1815, dove riecheggiano le proporzioni in grande scala di Boull\u00e9e), la Cattedrale di Sant'Isacco (il cui disegno, realizzato dal francese August de Montferrand, si basa sul Pantheon parigino) e le architetture italianeggianti di Carlo Rossi (ad esempio il Palazzo del Senato e il Palazzo Michajlovskij), che resero San Pietroburgo, con le sue facciate in stucco colorato e dettagli emergenti in bianco, una delle citt\u00e0 pi\u00f9 coerentemente neoclassiche d'Europa. Con Rossi, il pi\u00f9 importante architetto neoclassico di San Pietroburgo fu Vasilij Petrovi\u010d Stasov, a cui si devono ampie caserme e scuderie comprendenti chiese a cinque cupole e l'ultimo capolavoro della citt\u00e0, ovvero l'arco di trionfo sulla via di Mosca (1834).\nAnche Mosca fu investita dal gusto neoclassico e, pur evidenziando episodi interessanti, non raggiunse mai i risultati di San Pietroburgo. Il nome legato a molte architetture classicheggianti di Mosca \u00e8 quello di Matvej Kazakov (1738-1812), al quale si deve il Palazzo del Senato al Cremlino. Invece, sul finire del Settecento, un certo numero di edifici classicheggianti di Mosca sono riconducibili al suddetto Giacomo Quarenghi, al quale, sulla scia di Kazakov, fecero seguito architetti quali Domenico Gilardi (che si rif\u00e0 allo stile imperiale) e Osip Beauvais (attivo durante la ricostruzione della citt\u00e0 dopo il disastroso incendio del 1812).\nScandinavia.\nL'Europa del Nord offre un ricco repertorio di opere neoclassiche, generalmente di matrice tedesca o francese. In Danimarca il Neoclassicismo comparve gi\u00e0 verso gli anni sessanta del Settecento. Infatti, la sala da pranzo disegnata in da Nicolas-Henri Jardin nel Palazzo di Amalienborg (1755-1757) viene ricordata come \"la pi\u00f9 antica stanza ancora esistente decorata in stile neoclassico da un architetto francese\". Allievo di Jardin fu Caspar Frederik Harsdorff, che ad esempio lavor\u00f2 nella Cattedrale di Roskilde, dove esegu\u00ec la cappella di funebre di Federico IV. In seguito, con l'affermarsi dello stile neogreco, la figura pi\u00f9 interessante fu Christian Frederik Hansen (1756-1845), che esegu\u00ec il disegno della Cattedrale di Copenaghen, con la grande volta a botte sostenuta da colonnati dorici che si richiama al progetto di Boull\u00e9e per l'interno di una biblioteca.\nAgli inizi dell'Ottocento si registra anche la pianificazione di Helsinki, granducato russo dal 1809. I maggiori edifici pubblici della citt\u00e0 si devono a Carl Ludwig Engel, che fu impegnato nella piazza del Senato, dominata dalla classicheggiante cattedrale, dal Palazzo del Senato (1818-1822) e dall'Universit\u00e0.\nIl progetto iniziale della cattedrale risale al 1818, ma i lavori, avviati nel 1830, si conclusero solo nel 1851. La pianta \u00e8 rigorosamente centrale, essendo costituita da una croce greca schermata da quattro portici esterni: al centro della composizione si innalza una svettante cupola, affiancata da quattro calotte minori aggiunte successivamente. Invece, per l'Universit\u00e0 Engel costru\u00ec una biblioteca con sale di lettura colonnate, collegate con imponenti scalinate doriche, che trovano affinit\u00e0 con quelle presenti nel Palazzo del Senato: nel primo caso, due ordini di colonne sostengono i piani d'arrivo delle rampe, mentre nel secondo, sulle colonne di tipo dorico gravano le volte a crociera della copertura.\nAltre nazioni dell'Europa.\nLa diffusione del revival classico fu pressoch\u00e9 uniforme in tutta Europa, anche se con alcune eccezioni: la Spagna ad esempio non port\u00f2 nessun contributo significativo al Neoclassicismo.\nA Vienna alcune influenze neoclassiche si registrano, sin dai primi decenni del XVIII secolo, nella Karlskirche di Johann Bernhard Fischer von Erlach, capolavoro del Rococ\u00f2 austriaco: l'edificio \u00e8 infatti schermato da un pronao esastilo, al quale si affiancano due colonne coclide ispirate alla Colonna Traiana di Roma. Un classicismo pi\u00f9 rigoroso si avverte nell'Ottocento, con il Theseustempel e il Burgtor, due complessi neogreci del citato Pietro Nobile.\nIn Polonia, gi\u00e0 verso la fine del Settecento, si diffuse un'architettura derivata dai modelli rivoluzionari di Ledoux, ma un monumento precoce del primo Neoclassicismo si ritrova nella Cattedrale di Vilnius (oggi in Lituania, che all'epoca era unita alla Polonia nella Confederazione Polacco-Lituana).\nNel secolo successivo Antonio Corazzi fu protagonista della costruzione di diversi palazzi di Varsavia, mentre la nobilt\u00e0 polacca commission\u00f2 a Karl Friedrich Schinkel alcune residenze di campagna.\nSe a Praga il Neoclassicismo fu accolto in ritardo rispetto al resto d'Europa, in Ungheria la rottura con il linguaggio barocco avvenne gi\u00e0 negli anni settanta del Settecento: la Cattedrale di V\u00e1c, con il suo portico sormontato da un massiccio attico, risale al 1763-1777. Nell'Ottocento questo stile culmina nella Cattedrale di Esztergom (a pianta centrale, dotata di cupola) e nel neogreco Museo Nazionale di Budapest (quest'ultimo opera di Mih\u00e1ly Pollack).\nTra il XVIII e il XIX secolo il Belgio fu influenzato dal Neoclassicismo di scuola francese (come la sede Accademia Reale), ma sul finire dell'Ottocento il paese ritrov\u00f2 la via di un barocco esuberante.\nNei Paesi Bassi, tra le prime opere si ricordano: la chiesa di Santa Rosalia a Rotterdam (1777-79), che segue lo schema della cappella reale di Versailles; il palazzo Felix Meritis ad Amsterdam (1778); la sala da ballo del palazzo Kneuterdijk a L'Aia (Jan de Greef, 1820-1830), realizzata a modello della sala egizia vitruviana. Pi\u00f9 tarde il padiglione di Scheveningen (1826) e i tribunali di Leeuwarden (1846), che precedettero gli anni dell'affermazione del Neogotico.\nParadossalmente lo stile neoclassico si sviluppa in Grecia solo verso la met\u00e0 del XIX secolo, quando fu introdotto per i piani di rinnovamento di Atene. Intervennero pertanto progettisti da diverse localit\u00e0 d'Europa, in particolare tedeschi, danesi e francesi. Tra le opere pi\u00f9 originali occorre segnalare la corte rotonda dello Zappeion, iniziata solo nel 1874 secondo i piani di Theophil Hansen.\nNeoclassicismo in America.\nNella storia dell'architettura, il linguaggio del Neoclassicismo fu il primo ad assumere una dimensione globale, avviando anche nella produzione architettonica un processo di europeizzazione della cultura.\nFuori dall'Europa, tuttavia, l'architettura neoclassica fu generalmente un fenomeno legato al colonialismo, spesso senza alcun carattere di autonomia figurativa; solo nel centro e nel sud America si ebbero alcuni spunti originali.\nStati Uniti.\nIl Settecento e l'Ottocento.\nLe origini del Neoclassicismo statunitense vanno ricercate nella intensa diffusione che qui ebbe il Palladianesimo; inoltre a partire dalla fine del Settecento grande fu pure il successo del revival greco. Gli architetti pi\u00f9 interessanti dell'epoca furono Thomas Jefferson e Benjamin Latrobe. Il primo, a partire dal 1771, aveva cominciato a lavorare alla sua casa di Monticello, in Virginia, opera non particolarmente innovativa se confrontata con le contemporanee costruzioni inglesi. Ispirandosi alla Maison Carr\u00e9e di N\u00eemes, tra il 1785 ed il 1789, esegu\u00ec il poco originale progetto per il Virginia State Capitol. La sua opera pi\u00f9 celebre resta comunque il campus dell'Universit\u00e0 della Virginia, i cui disegni definitivi risalgono al 1817: elemento dominante del nuovo complesso \u00e8 certamente la Rotonda, destinata ad ospitare la biblioteca e che, al porticato vagamente palladiano, unisce un corpo circolare, ispirato al Pantheon. Altra caratteristica dell'edificio, ricostruito a seguito di un grave incendio che si svilupp\u00f2 sul finire dell'Ottocento, sono le sale che si aprono all'interno, di forma ellittica.\nFu proprio Benjamin Latrobe a suggerire a Jefferson la soluzione della Rotonda. I primi lavori importanti di Latrobe sono il penitenziario di Richmond e la Banca di Pennsylvania, oggi scomparsa. Nei primi anni dell'Ottocento riceve la commissione per il completamento del Campidoglio di Washington, il grande palazzo al quale avevano collaborarono molti architetti dell'epoca e con un risultato assai discutibile. Successivamente, sotto la ricostruita ala del Senato, inser\u00ec la Supreme Court Chamber, dove il gusto della geometria e i dettagli forti suggeriscono una stretta affinit\u00e0 con i modelli del francese Ledoux e dell'inglese Soane. Tra il 1809 ed il 1818 realizz\u00f2 la Cattedrale di Baltimora, sottoposta in seguito a modifiche ed ampliamenti, ma che rester\u00e0 la sua costruzione pi\u00f9 felice.\nLo stile classico viene poi consolidato dalle opere di Robert Mills e William Strickland, allievi proprio di Latrobe. Del primo si ricordano alcune chiese a pianta centrale di Filadelfia e Richmond, l'enorme Colonna di Washington a Baltimora e numerosi edifici nella capitale federale della nazione, caratterizzati da severi porticati. Al secondo invece, dopo la fama ottenuta con il disegno della Second Bank of the United States, si devono i progetti per l'originale Borsa di Filadelfia e del Campidoglio di Nashville (1845-1849), dotati di lanterne ispirate al Monumento coragico di Lisicrate.\nLa prima met\u00e0 dell'XIX secolo si conclude con la costruzione di alcuni edifici decisamente classicheggianti, come ad esempio: il Campidoglio di New Haven, opera di Ithiel Town, degna imitazione della Borsa di Filadelfia; il Girard College di Filadelfia, di Thomas Walter, con un ingegnoso complesso di tre piani coperti a volta a crociera; il Campidoglio dell'Ohio a Columbus (1838), ancora di Walter, che sembra richiamare la Barri\u00e8re de la Villette di Ledoux.\nIl Neoclassicismo si impone sulla scena americana sostanzialmente fino alla seconda met\u00e0 dell'Ottocento. Le ultime opere degne di nota sono alcuni progetti di stampo accademico degli associati William Rutherford Mead, Stanford White e Charles Follen McKim, come la Biblioteca della Columbia University a New York, del 1893, imponente costruzione in cui si riflettono i fasti dell'architettura civile romana secondo i modelli del Neoclassicismo francese.\nIl Novecento.\nVerso la fine dell'Ottocento la pura classicit\u00e0 diviene il fulcro teorico e culturale per la realizzazione di intere citt\u00e0 come Washington: nella citt\u00e0, concepita come una \"scacchiera\", trovarono posto freddi edifici classicheggianti. A New York invece furono concepite intere porzioni di nuove urbanizzazioni, che coinvolsero le aree disposte lungo la Wall Street. In questo spirito urbanistico si collocano diverse importanti costruzioni in stile antico.\nNel Novecento infatti il Neoclassicismo divenne lo stile preferito per le architetture governative: si tratta di edifici realizzati in chiave anti-moderna, in cui si riflettono quei gigantismi volti a enfatizzare il ruolo e il prestigio internazionale della Nazione.\nNumerosi sono gli esempi, i pi\u00f9 celebri concentrati prevalentemente nell'area di Washington. Ad esempio il Lincoln Memorial (ultimato nel 1922) di Washington \u00e8 uno degli edifici che tentano di imprimere alla citt\u00e0 un'impronta tesa a ricalcare quella della Roma imperiale. Progettato come un monumento in memoria del Presidente degli Stati Uniti Abraham Lincoln, celebre per le sue battaglie contro la schiavit\u00f9, il memoriale era stato concepito a livello ideale nel 1867, ma l'inizio dei lavori risale ai primi decenni del Novecento. All'interno dell'edificio, disegnato da Henry Bacon, furono poste sculture e statue ideate su modello delle celebri \"copie romane\" (statue realizzate in epoca romana che ricalcano i bronzi perduti della Grecia classica), come nel caso della grande statua di Lincoln, posta proprio al centro dello stesso memoriale.\nSempre nella capitale statunitense, negli anni trenta del secolo fu innalzato il maestoso Palazzo della Corte Suprema, completato nel 1935. L'edificio, che nella facciata anteriore mostra un pronao in stile corinzio, fu progettato da Cass Gilbert, che allora era gi\u00e0 noto a tutta la critica d'arte internazionale per il suo Woolworth Building di New York, all'epoca uno dei grattacieli pi\u00f9 alti del mondo.\nL'ultimo edificio di questo filone \u00e8 il Jefferson Memorial, inaugurato a Washington solo nel 1943. Ideato nel 1939 da John Russell Pope, sorse ad imitazione delle ville palladiane e dei templi romani e greci. L'edificio si dipana lungo una rotonda di colonne in stile ionico che culmina in un grande pronao, affacciato al fiume Potomac; il monumento riprende a modello anche la Rotonda che l'architetto e Presidente Thomas Jefferson, al quale \u00e8 dedicato lo stesso memoriale, aveva realizzato per l'Universit\u00e0 della Virginia. Si tratta per\u00f2 di un revival assai distante dalle nuove tendenze dell'architettura del Novecento, che gi\u00e0 da tempo aveva visto aprirsi nuove strade, in completa rottura col passato e le sue tradizioni stilistiche (si veda ad esempio la Casa sulla cascata, che Frank Lloyd Wright aveva completato nel 1939).\nAmerica Latina.\nIn Brasile le prime reazioni al Barocco si ebbero dopo il 1815 grazie all'apporto di alcuni architetti francesi, come Auguste-Henri-Victor Grandjean de Montigny; suoi, ad esempio, i progetti per la Pra\u00e7a do Com\u00e9rcio (costruita intorno al 1820) e l'Imperiale Accademia di Belle Arti (inaugurata 1826) in Rio de Janeiro.\nUna delle opere di maggiore importanza, sebbene realizzata verso la met\u00e0 del secolo, \u00e8 il Teatro di Santa Isabella a Recife, dell'ingegnere Louis L\u00e9ger Vauthier, cui fece seguito il Teatro di Nostra Signora da Paz, a Bel\u00e9m, dove per\u00f2 prevalse lo stile coloniale americano. \nDopo le guerre d'indipendenza ispanoamericana il Neoclassicismo divenne lo stile ufficiale di importanti architetture di rappresentanza dell'America Latina: a titolo d'esempio si ricorda il Campidoglio di Bogot\u00e0.\nInfluenze neoclassiche nell'architettura del Novecento.\nCome si \u00e8 potuto osservare, lo stile neoclassico caratterizza un'epoca assai lunga, confluendo nell'eclettismo e spingendosi fino ai primi decenni del XX secolo. Nel Novecento, accanto a vere e proprie citazioni del passato, come quelle che si ritrovano nei principali monumenti di Washington, in diversi paesi si svilupparono una serie di tendenze ispirate al Classicismo e al Neoclassicismo.\nIn Italia, dopo i fasti retorici del gi\u00e0 citato Monumento di Vittorio Emanuele II, si assiste a una semplificazione del lessico architettonico, che per\u00f2, durante il Fascismo, rimane sostanzialmente di stampo classicista; i nuovi modelli proposti in quell'epoca sono, con alcune eccezioni (vedi la Stazione di Firenze Santa Maria Novella), ancora legati alla simmetria e a una decorazione all'antico ridotta ai suoi elementi essenziali. I risultati, sono annoverarsi in quel \"Neoclassicismo semplificato\" tipico di Marcello Piacentini e che \u00e8 da inquadrare nella corrente architettonica definita pi\u00f9 propriamente monumentalista. Tali esempi, sebbene in parte rivalutati dalla critica pi\u00f9 recente, furono spesso ritenuti grotteschi ed espressione di un provincialismo lontano dalle correnti architettoniche e di pensiero pi\u00f9 evolute ed internazionali del Movimento Moderno; ne \u00e8 un esempio il Palazzo della Civilt\u00e0 Italiana, che riprende il modello del Colosseo, spogliandolo di ogni decoro (viene infatti chiamato anche \"Colosseo quadrato\").\nAnche in Germania i piani di Adolf Hitler avrebbero dovuto cambiare il volto della capitale, trasformandola in una citt\u00e0 monumentale. Autore dei progetti, che per\u00f2 non saranno mai concretizzati, fu Albert Speer, amico personale del F\u00fchrer.\nLa poderosa cupola a cassettoni della Gro\u00dfe Halle, basata sul modello del Pantheon di Roma, avrebbe rappresentato, con i suoi oltre 200 metri di diametro, il fulcro della nuova Berlino; all'esterno, i disegni mostrano un poderoso colonnato classicheggiante aperto su una vasta piazza per le adunate, il tutto in scala colossale.\nEsempi analoghi si ritrovano anche in Russia e nei paesi direttamente influenzati dall'Unione Sovietica, quali Polonia e Cina.\nIl Neoclassicismo semplificato si pu\u00f2 rinvenire anche nelle opere tarde di Auguste Perret e persino nel crematorio di Stoccolma, di Gunnar Asplund (\"Neoclassicismo scandinavo\").\nAlcuni critici hanno definito neoclassico anche il Movimento Moderno (includendovi anche Ludwig Mies van der Rohe) quando ha perseguito monumentalit\u00e0 e simmetria.\nIl repertorio classico trover\u00e0 un periodo di intensa fortuna a partire dalla fine degli anni settanta, nell'ambito del Postmoderno (e nella cosiddetta nuova architettura classica), movimento che esprime una libert\u00e0 stilistica sgombra dai vincoli modernisti. Frontoni, colonne ed altri elementi della tradizione torneranno quindi in auge: un celebre esempio viene offerto dal frontone classicheggiante del grattacielo AT&amp;T Building (ora Sony Building), che Philip Johnson costruir\u00e0 a New York nel 1984."}
{"id": "576353", "revid": "1718925", "url": "https://it.wikipedia.org/wiki?curid=576353", "title": "Jacques Cl\u00e9ment", "text": "Biografia.\nLa vita.\nJacques Cl\u00e9ment nacque a Serbonnes, oggi nel dipartimento di Yonne, in Francia, e divenne monaco domenicano dopo una breve carriera di uomo d'armi. Durante il periodo delle guerre di religione francesi, era nel convento dei domenicani della \"rue Saint-Jacques\", a Parigi, influenzato dalle idee che circolavano circa la necessit\u00e0 d'assassinare il re Enrico III in vendetta della morte di Enrico di Guisa. Essendo diventato un fanatico religioso deciso allo sterminio degli eretici, divenne membro della Lega cattolica. Ben presto formul\u00f2 un piano per uccidere Enrico III, con il sostegno dei membri della Lega, a seguito (si dice) di una visione nella quale un angelo lo esortava ad agire contro \"il tiranno di Francia\". \nSecondo fonti prossime agli ugonotti, Cl\u00e9ment venne messo in contatto con il consigliere del re Michel de La Chapelle-Marteau, la duchessa di Montpensier, sorella di Enrico di Guisa, e con Claudio di Guisa, suo fratello.\nIl regicidio e la morte.\nLasci\u00f2 Parigi il 31 luglio 1589 e and\u00f2 a Saint-Cloud, ove dimorava Enrico III, spacciandosi per disertore ed apportatore di importanti segreti per la risoluzione della guerra. Il giorno seguente il suo arrivo, venne introdotto al re dal procuratore La Guesle, che lo aveva interrogato preventivamente. Cl\u00e9ment era davanti al re con il pretesto della consegna di un'importante lettera. Enrico, per motivi di riservatezza, fece uscire le guardie e La Guesle. Mentre leggeva la lettera, fu trafitto nel ventre da Cl\u00e9ment con un pugnale avvelenato.\nIl re riusc\u00ec a respingere il suo assalitore, ferendolo col proprio pugnale e gridando: \"Cattivo monaco! Mi hai ucciso!\" (\u00abM\u00e9chant moine! Tu m'as tu\u00e9!\u00bb). Le urla del re allertarono le sue guardie, dette \"Quarante-cinq\". Appena entrate nella sala, le guardie si gettarono sul monaco, disarmato da Fran\u00e7ois du Plessis, il padre di Richelieu, che trafissero con le loro spade ed alabarde. Il cadavere del regicida venne quindi scaraventato dalla finestra.\nIl giorno dopo il re mor\u00ec, avendo designato come successore durante la notte suo cugino, Enrico di Navarra, che gli succedette con il nome di Enrico IV. \nJacques Cl\u00e9ment sub\u00ec quindi post-mortem il castigo destinato ai regicidi: il suo cadavere venne squartato, incenerito e le ceneri gettate nella Senna.\nL'assassinio fu visto con sentimenti diversi dai membri della Lega cattolica: alcuni giudicavano Jacques un martire, come il papa Sisto V, mentre altri lo condannavano.\nIl regicidio \u00e8 generalmente considerato una vendetta dell'assassinio del duca di Guisa, occultamente diretto dalla sorella, la duchessa di Montpensier. Altre ipotesi suppongono che il movente per l'assassinio di Enrico III fosse dovuto a una vendetta familiare di cui Cl\u00e9ment si era fatto carico."}
{"id": "576357", "revid": "86511", "url": "https://it.wikipedia.org/wiki?curid=576357", "title": "Tomba di giganti", "text": ""}
{"id": "576358", "revid": "394", "url": "https://it.wikipedia.org/wiki?curid=576358", "title": "MmHg", "text": ""}
{"id": "576360", "revid": "48344", "url": "https://it.wikipedia.org/wiki?curid=576360", "title": "Proiezioni centrali", "text": ""}
{"id": "576361", "revid": "115043526", "url": "https://it.wikipedia.org/wiki?curid=576361", "title": "Bernardo Daddi", "text": "Biografia.\nNato nella valle del Mugello in localit\u00e0 Salto vicino Pulicciano, Borgo San Lorenzo, fu fiorentino nello stile, lavor\u00f2 nella bottega di Giotto assieme a tutti coloro che saranno gli interpreti dello stile tardo del maestro (quali ad esempio Taddeo Gaddi, Stefano Fiorentino, Maso di Banco, ecc.). Riguardo a questi pittori, e lo stesso Daddi non \u00e8 eccezione, la critica \u00e8 sempre stata, probabilmente non a torto, estremamente severa. Tuttavia il Daddi fu molto apprezzato e riusc\u00ec ad ottenere importanti commissioni sia dalle istituzioni che dalla borghesia divenendo uno dei pittori fiorentini pi\u00f9 rinomati e ricchi. Franco Sacchetti nel \"Trecentonovelle\" lo ricorda come uno dei migliori seguaci di Giotto, ma Vasari lo ricorda appena di sfuggita nelle \"Vite\".\nIscritto all'Arte dei Medici e degli Speziali sin dal 1319 ha la sua prima opera certa nel \"Trittico di Ognissanti\" datato 1328 ed ora conservato agli Uffizi. A questo periodo dovrebbe risalire il suo intervento, uno dei pochi ad affresco, nella basilica di Santa Croce, dove decor\u00f2 la Cappella Pulci con \"Storie dei santi Stefano e Lorenzo\".\nRispetto agli stilemi giotteschi, nel Daddi si nota una pittura pi\u00f9 raffinata che si avvicina probabilmente alla pi\u00f9 aristocratica (e pi\u00f9 apprezzata dall'alta borghesia) arte senese nei modi di Ambrogio Lorenzetti. L'utilizzo pi\u00f9 complesso e curato del colore e dei tratti si evolver\u00e0 poi in quelle che saranno le caratteristiche dominanti perfettamente identificabili nelle sue opere pi\u00f9 tarde.\nL\"'Incoronazione della Vergine\", tavola del 1344 per la chiesa di Santa Maria Novella a Firenze e fulgido capolavoro del pi\u00f9 poetico e raffinato tra i seguaci di Giotto, \u00e8 una delle pi\u00f9 solenni e trionfali figurazioni cristiane, che ha conosciuto una notevolissima fortuna soprattutto nell'arte dei secoli XIV e XV.\nNel 1348 contrasse probabilmente la peste e mor\u00ec: il polittico per la chiesa di San Giorgio a Ruballa \u00e8 datato 1348, ma un documento fiorentino dell'agosto di quell'anno lo cita come gi\u00e0 scomparso.\nOpere.\nLa produzione pittorica di Bernardo Daddi fu senza dubbio molto ampia, considerando la fama che raggiunse al suo tempo; dopo la morte di Giotto fu probabilmente a capo della pi\u00f9 importante bottega di pittura a Firenze. A parte le poche opere firmate, il catalogo delle opere a lui attribuite comprende in massima parte opere riconosciutegli dalla critica d'arte; in ogni caso \u00e8 come sempre pressoch\u00e9 impossibile distinguere la sua mano da quella di collaboratori e seguaci della bottega:"}
{"id": "576364", "revid": "287204", "url": "https://it.wikipedia.org/wiki?curid=576364", "title": "John Milnor", "text": "Breve biografia.\nStudente all'Universit\u00e0 di Princeton, dimostr\u00f2 nel 1950 un primo risultato nella teoria dei nodi, noto come il \"Teorema di Fary-Milnor\". Nella sua tesi studi\u00f2 un altro argomento della teoria dei nodi, il gruppo fondamentale di un link. Lavor\u00f2 quindi a Princeton come docente.\nSposato con Dusa McDuff, ricercatrice che ha dato contributi importanti nella geometria simplettica, sono attualmente entrambi professori alla State University of New York at Stony Brook.\nPer i suoi lavori in teoria dei nodi e pi\u00f9 generalmente in topologia differenziale, ricevette nel 1962 la Medaglia Fields e il Premio Wolf nel 1989; gli fu assegnato per due volte il Premio Steele, nel 1982 e nel 2004, rispettivamente per i suoi contributi alla ricerca e all'esposizione e il Premio Abel nel 2011 per i suoi lavori in geometria, topologia e algebra.\nContributi.\nMilnor \u00e8 editore di Annals of Mathematics dal 1962. Tra i suoi libri troviamo (in inglese) \"Topology from the Differentiable Viewpoint\", \"Morse Theory\", \"Characteristic Classes\" (con James Stasheff), \"Lectures on the h-Cobordism Theorem\", \"Dynamics in One Complex Variable\", e \"Singular Points of Complex Hypersurfaces\".\nTra i suoi risultati pi\u00f9 spettacolari, vi \u00e8 la dimostrazione dell'esistenza di \"sfere esotiche\" in dimensione 7, un termine da lui coniato per indicare delle variet\u00e0 differenziabili omeomorfe ma non diffeomorfe alla sfera. Dimostr\u00f2 successivamente con Michel Andr\u00e9 Kervaire che il numero di tali sfere \u00e8 esattamente 28"}
{"id": "576365", "revid": "709565", "url": "https://it.wikipedia.org/wiki?curid=576365", "title": "Prima base", "text": "Nel gioco del baseball, il Prima base (1B) \u00e8 il giocatore che in fase difensiva si occupa di difendere l'omonima base. Nelle annotazioni relative alle partite, la sua posizione \u00e8 identificata dal numero 3. Di solito, il ruolo \u00e8 coperto da un giocatore mancino, in quanto le battute effettuate verso la sua zona di campo tendono ad essere colpite verso l'esterno del campo, e quindi idealmente verso la mano destra del giocatore.\nIn fase difensiva, il suo compito principale \u00e8 ricevere dagli interni o dagli esterni, ma anche dal lanciatore o dal ricevitore, le palle da questi raccolte dopo la battuta dell'attaccante avversario: per eliminare il corridore che sopraggiunge in base, il prima base deve mantenere il contatto con il \"cuscino\" di prima con almeno un piede, e allungarsi per ricevere il passaggio dei compagni. Se la palla raggiunge il suo guantone prima che il battitore tocchi la base, questo \u00e8 eliminato.\nIl prima base \u00e8 anche un giocatore fondamentale per il \"doppio gioco difensivo\", in quanto riceve il passaggio dal compagno che gioca da \"pivot\" nell'azione. Insieme al proprio lanciatore, cerca anche la realizzazione della particolare tecnica difensiva del \"pickoff\".\nIl ruolo del prima base \u00e8 il pi\u00f9 statico tra quelli della difesa, in quanto lo stesso non \u00e8 chiamato, in genere, a prodursi in scatti come gli esterni, o in tuffi e salti come gli interni, dovendo principalmente difendere la base e avere buone capacit\u00e0 di ricevitore. Per tale motivo, molti giocatori al termine della carriera si spostano in prima base, dove hanno la possibilit\u00e0 di giocare altri anni produttivi: di contro, non avendo particolari compiti difensivi, al prima base \u00e8 richiesta una buona produzione in battuta, e non a caso nel baseball moderno le prime basi sono tra i maggiori realizzatori di fuoricampo.\nPrima base membri della Hall of fame.\n26 giocatori che hanno disputato la maggior parte dei loro campionati professionistici nel ruolo di prima base sono stati eletti nella Baseball Hall of Fame:\nVincitori di multipli guanti d'oro.\n26 prima base hanno vinto almeno 2 volte il premio assegnato ogni anno, in ognuna delle due leghe della Major League Baseball, al miglior difensore in ogni ruolo:\nDarin Erstad \u00e8 l'unico giocatore ad aver vinto il \"guanto d'oro\" sia come esterno che come prima base."}
{"id": "576367", "revid": "49980", "url": "https://it.wikipedia.org/wiki?curid=576367", "title": "Educazione degli adulti", "text": ""}
{"id": "576368", "revid": "80598", "url": "https://it.wikipedia.org/wiki?curid=576368", "title": "Subsonica (album)", "text": "Subsonica (stilizzato SubsOnicA) \u00e8 il primo album in studio del gruppo musicale italiano omonimo, pubblicato il 24 maggio 1997 dalla Mescal.\nDescrizione.\nRegistrato in Casasonica a Torino, il disco si compone di dodici brani, tra cui i singoli \"Radioestensioni\" e \"Preso blu\". Oltre alla pubblicazione di questi, l'album \u00e8 stato promosso anche dai videoclip di \"Istantanee\" e \"Cose che non ho\", diretti rispettivamente da Alberto Colombo e Jansen Nannini.\nNel 1998 \u00e8 stata pubblicata l'edizione limitata dell'album, contenente l'EP \"Coi piedi sul palco\" come CD bonus."}
{"id": "576370", "revid": "767487", "url": "https://it.wikipedia.org/wiki?curid=576370", "title": "Roadrunner United", "text": "Roadrunner United \u00e8 stato un supergruppo nato per festeggiare il 25\u00ba anno dalla fondazione dell'etichetta discografica metal olandese Roadrunner Records.\n\u00c8 stato pubblicato per l'occasione un disco con canzoni scritte da musicisti di spicco nell'ambito metal e eseguite da 57 artisti di 45 gruppi che hanno pubblicato i propri lavori con la Roadrunner. Il progetto \u00e8 stato guidato da quattro coordinatori: Joey Jordison degli Slipknot, Matt Heafy dei Trivium, Dino Cazares dei Fear Factory e Robert Flynn, leader dei Machine Head. Il progetto \u00e8 nato da un'idea del manager della filiale inglese Mark Palmer e di quello della filiale americana Monte Conner. Il progetto dell'album \u00e8 stato coordinato da Lora Richardson.\nIl disco.\nLa Roadrunner Records \u00e8 stata creata nei Paesi Bassi nel 1980; inizi\u00f2 la sua attivit\u00e0 importando metal americano in Europa, fino a diventare, dopo 25 anni, una delle etichette pi\u00f9 importanti nel genere. Dal 2001 \u00e8 entrata nel gruppo della Universal Music Group mentre attualmente la maggioranza delle azioni \u00e8 posseduta dalla Warner Music Group. Per celebrare il suo venticinquesimo compleanno, la Roadrunner decise di produrre un album a cui partecipano quasi tutti i suoi musicisti, progetto gi\u00e0 tentato da altre etichette in passato.\nGli artisti prodotti dall'etichetta spaziano tra vari generi del metal e \"The All-Star Sessions\" fa lo stesso: si passa dal death in \"Annihilation by the Hands of God\" al gothic in \"Enemy of the State\", dal black metal di \"Dawn of a Golden Age\" e \"Baptized in the Redemption\" alla power ballad \"Roads\". Il disco contiene anche canzoni con un'influenza di tastiere (\"No Way Out\") e punk (\"I Don't Wanna Be (A Superhero)\"). C'\u00e8 anche una canzone a sfondo politico, \"The Rich Man\", all'inizio della quale Corey Taylor, cantante degli Slipknot, prima di cantare tiene un comizio sulla societ\u00e0 capitalistica e borghese americana.\nIl 15 dicembre 2005 al Nokia Theatre di New York si \u00e8 tenuto il concerto organizzato dalla Roadrunner Records con tutti i musicisti che hanno partecipato al progetto Roadrunner United.\nFormazione.\nArtisti che hanno partecipato al progetto:"}
{"id": "576371", "revid": "1318658", "url": "https://it.wikipedia.org/wiki?curid=576371", "title": "Sidney Poitier", "text": "L'American Film Institute ha inserito Poitier al ventiduesimo posto tra le pi\u00f9 grandi star della storia del cinema.\nBiografia.\nAttore afroamericano che per primo ha raggiunto la dimensione di icona di Hollywood, Poitier nacque a Miami, in Florida, il 20 febbraio 1927, figlio di modesti commercianti bahamiani, Evelyn Outten e Reginald James Poitier. Poco tempo dopo la sua nascita, i Poitier fecero ritorno alla natia Cat, dove il giovane Sidney crebbe fino all'et\u00e0 di 10 anni, quando la famiglia si stabil\u00ec a Nassau. All'et\u00e0 di 15 anni Poitier si trasfer\u00ec a Miami, convivendo con il fratello maggiore e all'et\u00e0 di 17 anni si stabil\u00ec a New York, vivendo di espedienti.\nDurante la seconda guerra mondiale, nel novembre 1943, ment\u00ec sulla sua et\u00e0 e si arruol\u00f2 nell'esercito. Fu assegnato a un ospedale della Veteran's Administration a Northport e fu addestrato a lavorare con pazienti psichiatrici. Poitier si arrabbi\u00f2 per come l'ospedale trattava i ricoverati e finse una malattia mentale per ottenere il congedo. In seguito, confess\u00f2 a uno psichiatra che stava fingendo la sua condizione, ma il medico fu comprensivo e gli concesse il congedo.\nDopo aver lasciato l'esercito, lavor\u00f2 come lavapiatti fino a quando un'audizione di successo gli fece ottenere un posto con l'American Negro Theater.\nDopo essere stato candidato come miglior attore protagonista per \"La parete di fango\" (1958), per la cui interpretazione vinse un premio BAFTA, ottenne il premio Oscar al miglior attore nel 1964 per l'interpretazione ne \"I gigli del campo\" (primo attore protagonista afroamericano a riuscirci), vincendo anche il Golden Globe. Negli anni successivi consolid\u00f2 la propria fama con alcuni ruoli rimasti memorabili, fra cui quelli di Virgil Tibbs ne \"La calda notte dell'ispettore Tibbs\" (1967), di John Prentice in \"Indovina chi viene a cena?\" (1967) e di Warren Stantin in \"Sulle tracce dell'assassino\" (1988).\nNel 1969, sul set del film \"L'uomo perduto\", conobbe l'attrice canadese Joanna Shimkus, che nel 1976 diverr\u00e0 sua moglie: fra i suoi figli, anche Sydney Tamiia \u00e8 diventata attrice.\nCon l'Oscar del 1964, \u00e8 stato a lungo l'unico attore afroamericano insignito della massima onorificenza cinematografica (senza conteggiare James Baskett, vincitore di un Oscar onorario per \"I racconti dello zio Tom\"), fino alla premiazione di Louis Gossett Jr. nel 1983 per il film \"Ufficiale e gentiluomo\" come miglior attore non protagonista, mentre Denzel Washington e Mahershala Ali eguagliarono Poiter come numero di premi vinti, il primo conquistando l'Oscar nel 1990 come miglior attore non protagonista per il film \"Glory - Uomini di gloria\" e nel 2002 come migliore attore protagonista per il film \"Training Day\", e il secondo conquistando l'Oscar nel 2017 per \"Moonlight\" e nel Premi Oscar 2019 per \"Green Book\", entrambi come miglior attore non protagonista.\nNel 2002 gli \u00e8 stato conferito l'Oscar alla carriera. \nL'American Film Institute ha inserito Poitier al ventiduesimo posto tra le pi\u00f9 grandi star della storia del cinema.\nDal 2020, dopo la morte di Kirk Douglas, Poitier \u00e8 stato anche il Premio Oscar pi\u00f9 anziano vivente. \u00c8 morto a Los Angeles il 6 gennaio 2022, all\u2019et\u00e0 di 94 anni.\nDoppiatori italiani.\nNelle versioni in italiano dei suoi film, Sidney Poitier \u00e8 stato doppiato da:"}
{"id": "576372", "revid": "767487", "url": "https://it.wikipedia.org/wiki?curid=576372", "title": "Il volatore di aquiloni", "text": "Il volatore di aquiloni \u00e8 un film del 1987 diretto e interpretato da Renato Pozzetto.\nLa pellicola \u00e8 una sorta di documentario sulla Milano di met\u00e0 anni 1980, analizzandone in maniera ironica pregi e difetti.\nTrama.\nUrca \u00e8 l'ultimo erede di una famiglia di deltaplanisti. Sempre vissuto tra i monti, grande \u00e8 in lui il desiderio di vedere finalmente il mare. Un giorno decide di rompere gli indugi e raggiungerlo a bordo del suo deltaplano, tuttavia una volta sopra Milano lo smog gli fa perdere l'orientamento e lo costringe a un atterraggio d'emergenza all'interno di San Siro: da qui Urca, seguito dall'autista Nelson casualmente incontrato, e che ne diventa una sorta di cicerone, inizia un singolare e a tratti grottesco viaggio alla scoperta della citt\u00e0, dai Navigli al Pirellone e fin sotto la Metropolitana, imparando la storia meneghina e incontrando le sue eccellenze, senza tuttavia chiudere gli occhi davanti alle pi\u00f9 pressanti problematiche cittadine del tempo.\nProduzione.\nEsempio di marketing urbano che voleva anche sfatare \u00abl'immagine di una citt\u00e0 notoriamente grigia e invivibile\u00bb qual era ancora percepita Milano, al tempo ai prodromi della sua epoca \"da bere\", il film \u00e8 stato prodotto da alcune tra le maggiori realt\u00e0 industriali cittadine degli anni 1980 (come Alfa Romeo, ATM, MaxMeyer e Montedison), ottenendo anche il patrocinio del Comune. Terza regia di Pozzetto, la pellicola ha avuto una lunga gestazione: le riprese erano iniziate gi\u00e0 nella seconda met\u00e0 del 1984, con il titolo di lavorazione di \"Milano nel mondo\".\nNella composizione del cast, data l'ambientazione meneghina, Pozzetto ha chiamato a raccolta vari colleghi che insieme a lui animarono gli anni del Derby Club: su tutti il coprotagonista Massimo Boldi, ed Enzo Jannacci il quale canta l'omonima canzone che apre la pellicola, oltre a ruoli minori e fugaci comparsate per, tra gli altri, Diego Abatantuono, Felice Andreasi, Piero Mazzarella e Teo Teocoli. Al film hanno preso parte in alcuni camei i calciatori Karl-Heinz Rummenigge e Vinicio Verza, all'epoca delle riprese in forza rispettivamente all' e al , e l'oncologo Gianni Ravasi.\nDistribuzione.\nLa pellicola \u00e8 stata commercializzata solo in home video."}
{"id": "576379", "revid": "278830", "url": "https://it.wikipedia.org/wiki?curid=576379", "title": "Uno contro l'altro, praticamente amici", "text": "Uno contro l'altro, praticamente amici \u00e8 un film italiano del 1981 diretto da Bruno Corbucci.\nTrama.\nFranco Colombo, ragazzo sempliciotto e ingenuo grande appassionato di fiori, vive a Varese facendo giardinaggio, mantenuto dallo zio Fortunato, titolare di una ditta di carni in scatola. Lo zio, per\u00f2, muore improvvisamente: Franco diventa quindi il nuovo presidente dell'azienda e viene incaricato dall'avvocato della ditta, al fine di evitare il fallimento, di andare a Roma per consegnare 100 milioni nelle mani di un onorevole corrotto per ottenere un'importante commessa di forniture all'estero. Sbarcato a Fiumicino, nell'auto che ha noleggiato per arrivare a Roma trova Quinto Cecioni, detto Er Monnezza, un ladruncolo romano appena uscito di galera.\nGiunti a Roma, i due trascorrono la serata insieme in un bordello gestito da una vecchia amica di Quinto. La mattina dopo, per\u00f2, quando Franco arriva al ministero, al momento di consegnare la valigetta scopre che all'interno, al posto dei soldi, ci sono dei rotoli di carta igienica.\nInizialmente, Franco sospetta che il colpevole sia proprio Quinto in virt\u00f9 dei suoi precedenti, ma in realt\u00e0 quest'ultimo \u00e8 innocente: i due, quindi, insieme si mettono alla ricerca dei soldi. Dopo varie peripezie, alla fine scoprono, grazie alla scaltrezza di Quinto, che la valigetta \u00e8 stata furtivamente scambiata in albergo dallo stesso avvocato dell'azienda, e vanno nottetempo a recuperarla di nascosto fino a casa sua a Varese. Tornati a Roma, Franco pu\u00f2 finalmente consegnare il denaro, ma nel frattempo Quinto ha scoperto che l'onorevole \u00e8 un assiduo frequentatore del bordello in cui i due avevano passato la prima serata e, alla luce di ci\u00f2, fa in modo che Franco ottenga l'appalto della fornitura senza pagare un soldo.\nFranco riparte per Varese con la sorella di Quinto, al quale regala la valigetta con i 100 milioni.\nCollegamenti ad altri film.\nGrazie ad alcuni riferimenti inseriti nel corso del film, si evince come le vicende si svolgano nel medesimo universo in cui hanno agito in precedenza altri personaggi interpretati da Tomas Milian ed alcuni attori anch'essi presenti in quelle pellicole. Tuttavia per\u00f2, le comparse abituali dei film di Milian interpretano qui ruoli differenti come ad esempio il personaggio di Bombolo che, seppur mantenendo le caratteristiche di Venticello, assume il nome di \"Capoccione\" e non \u00e8 pi\u00f9 scapolo ma sposato. Il soprannome di \"Venticello\" \u00e8 qui affibbiato al padre di Quinto Cecioni.\nIl film presenta alcuni riferimenti alla serie poliziottesca del personaggio di Nico Giraldi, per mezzo di alcune esternazioni di Quinto Cecioni (che, interpretato da Tomas Milian viene soprannominato \"Er Monnezza\") ed esclama \"Non sono mica la squadra antifurto!\" (riferimento all'omonimo film del 1976) e che in una conversazione telefonica sostiene di essere stato arrestato proprio da \"Er Pirata\" il soprannome di Nico Giraldi."}
{"id": "576389", "revid": "436907", "url": "https://it.wikipedia.org/wiki?curid=576389", "title": "Microchip emozionale", "text": "Microchip emozionale \u00e8 il secondo album in studio del gruppo musicale italiano Subsonica, pubblicato il 26 agosto 1999 dalla Mescal.\nDescrizione.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 16.\nLe due parole che costituiscono il titolo dell'album fanno parte del testo del brano \"Aurora sogna\".\nNel 2019 tutte le canzoni dell'album sono state remixate e reinterpretate con delle collaborazioni, e pubblicate nel disco \"Microchip temporale\".\nTracce.\nTesti e musiche di Samuel Romano, Massimiliano Casacci e Davide Dileo, eccetto dove indicato."}
{"id": "576396", "revid": "1318658", "url": "https://it.wikipedia.org/wiki?curid=576396", "title": "Arrondissement di Le Blanc", "text": "L\"arrondissement\" di Le Blanc \u00e8 una suddivisione amministrativa francese, situata nel dipartimento dell'Indre e nella regione del Centro-Valle della Loira.\nComposizione.\nL\"arrondissement\" di Le Blanc raggruppa 56 comuni in 6 cantoni:"}
{"id": "576406", "revid": "21880", "url": "https://it.wikipedia.org/wiki?curid=576406", "title": "Speronella variopinta", "text": ""}
{"id": "576409", "revid": "1318658", "url": "https://it.wikipedia.org/wiki?curid=576409", "title": "Arrondissement di Issoudun", "text": "L\"arrondissement\" di Issoudun \u00e8 una suddivisione amministrativa francese, situata nel dipartimento dell'Indre e nella regione del Centro-Valle della Loira.\nComposizione.\nL\"arrondissement\" di Issoudun raggruppa 51 comuni in 4 cantoni:"}
{"id": "576410", "revid": "124802249", "url": "https://it.wikipedia.org/wiki?curid=576410", "title": "Gy\u0151r", "text": "Gy\u0151r ( ) (in tedesco: \"Raab\"; in slovacco: \"R\u00e1b\"; in croato: \"Jura\", \"\u0110ura, Vjura, Javorina\", o \"\u0110ur\"; in latino: \"Arrabona\"; in italiano storico: \"Giavarino\") \u00e8 la principale citt\u00e0 dell'Ungheria nordoccidentale, capoluogo della provincia di Gy\u0151r-Moson-Sopron e della regione ungherese del Transdanubio Occidentale.\nGeografia fisica.\nBagnata dal Danubio, la citt\u00e0 \u00e8 situata lungo una delle principali vie di comunicazione dell'Europa centrale, a met\u00e0 strada tra Budapest, Bratislava e Vienna.\nLa citt\u00e0, che \u00e8 la sesta in Ungheria per ordine di grandezza, ha una popolazione di abitanti.\nStoria.\nEpoca romana.\nNei pressi di Gy\u0151r sorgeva un forte militare in epoca romana, il cui nome era \"Arrabona\". Qui stazionarono nei secoli diverse unit\u00e0 di cavalleria ausiliaria come l\"Ala Pannoniorum\" (sotto Claudio), l\"Ala I Augusta Ituraeorumsagittariorum\" (da Nerone a Domiziano), l\"Ala I Hispanorum Arvacorum\" (da Domiziano a Traiano) e l\"Ala I Ulpia Contariorum\" (da Traiano a Costantino). Sotto Marco Aurelio il forte fu attaccato da un'orda di barbari, ma fu respinta. Era il 166-167 d.C. (v. guerre marcomanniche).\nEpoca medioevale.\nLa diocesi di Gy\u0151r risale al secolo X, mentre l'abitato ottenne il titolo di citt\u00e0 nel 1271. Durante le guerre tra gli austriaci e l'Impero Ottomano, Gy\u0151r fu uno degli ultimi avamposti di difesa di Vienna e venne per questo tramutata in fortezza secondo i piani degli architetti italiani Pietro Ferrabosco e Bernardo Gaballio. I lavori terminarono nel 1564, ma la citt\u00e0 venne presa dai turchi nel 1594 e riconquistata solo quattro anni dopo.\nNella pianura del fiume Raab Raimondo Montecuccoli sconfisse i Turchi, durante la Guerra austro-turca (1663-1664)\nNel secolo XIX Gy\u0151r conobbe, grazie all'industria tessile e meccanica, un notevole sviluppo che dur\u00f2 fino alla seconda guerra mondiale. Negli anni successivi, quelli dell'economia pianificata, sorsero molti grandi edifici popolari senza grande cura degli edifici storici. La svolta si ebbe negli anni settanta, con la ricostruzione e la restaurazione del centro storico. Questa attenzione valse a Gy\u0151r nel 1989 un premio europeo per la protezione dei monumenti.\nEpoca moderna.\nAi giorni nostri Gy\u0151r \u00e8 uno dei centri amministrativi e culturali (\u00e8 sede universitaria) pi\u00f9 importanti d'Ungheria. Vi sono molti edifici barocchi. Il centro storico \u00e8 la K\u00e1ptalandomb (Collina Capitolare) alla confluenza di tre fiumi: il Danubio (ramo laterale detto \"Danubio di Moson\" o \"Mosoni-Duna\"), il R\u00e1ba e il R\u00e1bca. Gy\u0151r ha vocazione turistica basata sui numerosi monumenti, sui musei e sulle terme.\nSport.\nLa principale squadra calcistica cittadina \u00e8 il Gy\u0151r, militante nella massima serie ungherese. Lo stadio in cui gioca \u00e8 il \"Raba ETO\".\nIl Gy\u0151ri ETO KC \u00e8 la squadra cittadina di pallamano femminile. La squadra \u00e8 stata campione d'europa per cinque volte (2013, 2014, 2017, 2018, 2019). Per ragioni di sponsorizzazione, al momento \u00e8 denominata Gy\u0151ri Audi ETO KC.\nNel 2017 la citt\u00e0 ha ospitato il XIV Festival olimpico estivo della giovent\u00f9 europea."}
{"id": "576411", "revid": "380874", "url": "https://it.wikipedia.org/wiki?curid=576411", "title": "Amorematico", "text": "Amorematico \u00e8 il terzo album in studio del gruppo musicale italiano Subsonica, pubblicato l'11 gennaio 2002 dalla Mescal. \nDescrizione.\nIl brano \"Nuova ossessione\" \u00e8 stato realizzato in collaborazione con i Krisma, \"Nuvole rapide\" e \"Sole silenzioso\" hanno visto la partecipazione di DJ Roger Rama e infine \"Gente tranquilla\" \u00e8 stato realizzato con il rapper marocchino Rachid. Per un errore di stampa, le prime copie del disco riportano sul retro di copertina i seguenti titoli per le ultime quattro tracce: \"Atmosferico I\", \"Atmosferico III\", \"Atmosferico IIII\" e \"Atmosferico IVI\"."}
{"id": "576414", "revid": "287204", "url": "https://it.wikipedia.org/wiki?curid=576414", "title": "Gy\u00f6r", "text": ""}
{"id": "576420", "revid": "767487", "url": "https://it.wikipedia.org/wiki?curid=576420", "title": "Jessica Sutta", "text": "\u00c8 stata uno dei componenti del noto gruppo musicale Pussycat Dolls, creato dalla coreografa Robin Antin. Lascia il gruppo il 10 gennaio 2010 a causa della presenza di alcuni problemi all'interno della band per presunti trattamenti di favore verso Nicole Scherzinger.\nBiografia.\nJessica \u00e8 nata in Florida da padre ebreo di origini russe/polacche e da madre di origini irlandesi. Inizi\u00f2 a praticare la danza classica all'et\u00e0 di tre anni. All'et\u00e0 di quattordici anni si trasfer\u00ec alla \"New World School of the Arts\" per studiare seriamente danza.\nPer un problema ad un ginocchio lasci\u00f2 la danza, indirizzandosi verso gli studi teatrali, prima di ritornare definitivamente alla danza. Nel 1999 entr\u00f2 a far parte delle \"cheerleader\" della squadra di pallacanestro dei Miami Heat, divenendone capitana nel 2001. In quel periodo la Sutta ha anche recitato nella soap opera svedese \"Ocean Ave\", girata in Florida.\nCarriera.\n2002 - 2010: The Pussycat Dolls.\nEntra a far parte delle Pussycat Dolls nel 2002 e con loro inizia ad esibirsi nei locali di Los Angeles, come il famoso Viper Room di Johnny Depp. Le performance erano basate su un repertorio di canzoni degli anni cinquanta e sessanta, e le ballerine si esibivano in lingerie o con costumi da pin-up. Nel 2003 la Antin, con l'aiuto dei produttori discografici Jimmy Iovine e Ron Fair, decise di espandere il franchise delle Pussycat Dolls e di creare un gruppo musicale con il nome del corpo di ballo. Sutta, insieme a Carmit Bachar, Ashley Roberts e Kimberly Wyatt, sono le uniche ragazze che rimangono dal corpo ballo. A loro si aggiungono Nicole Scherzinger, Melody Thornton e Kaya Jones (la quale abbandona il gruppo dopo prima dell'uscita dell'album di debutto). Le Pussycat Dolls raggiunsero la formazione di sette elementi e firmarono un contratto con la Interscope Records.\nL'esordio discografico avvenne nel 2004 con l'incisione del brano \"Sway\" per la colonna sonora del film \"Shall We Dance?\". Sempre nello stesso anno, il gruppo registr\u00f2 la canzone \"We Went as Far as We Felt Like Going\" che fu inserita nella colonna sonora del film d'animazione Shark Tale.\nIl 13 settembre 2005 viene pubblicato il primo album, \"PCD\"; inoltre sono presenti alcuni tributi e cover di famose canzoni. L'album \u00e8 un grande successo a livello mondiale: vender\u00e0 oltre dieci milioni di copie, raggiungendo la prima posizione in Nuova Zelanda e la top five nei Paesi Bassi e negli Usa; inoltre l'album entra nella top ten di Austria, Regno Unito, Germania, Irlanda. L'album contiene hit di grande successo, come \"PCD\", \"Stickwitu\" e \"Buttons\", che raggiungono le parti alte delle classifiche di molte paesi. Inoltre la band riceve la nomination ai Grammy Award nella categoria \"Best Pop Performance By a Duo or Group\" per la canzone \"Stickwitu\".\nIl 19 ottobre 2008 viene pubblicato il secondo album del gruppo, \"Doll Domination\". Nella prima settimana di uscita l'album vende circa 79000 copie e debutta alla posizione numero 4 della classifica americana Billboard 200. Dall'album vengono estratti i singoli \"When I Grow Up\", che in America raggiunge la posizione numero 1 della Hot Dance Club Play, e \"I Hate This Part\" che ottiene buon successo entrando nelle top 10 di vari paesi. Nell'aprile del 2009 Scherzinger durante un'intervista con Billboard conferma che ci sar\u00e0 una riedizione del loro secondo album. La nuova versione dell'album viene chiamata \"Doll Domination 2.0\", dalla quale vengono estratti due singoli: la cover in lingua inglese di \"Jai Ho\", brano dell'artista indiano A. R. Rahman e colonna sonora del film The Millionaire, che diventa una hit mondiale, e \"Hush Hush\", versione dance dell'omonimo brano contenuto nell'edizione standard dell'album.\nIl 10 gennaio 2010, durante un'intervista con E! Online, comunica la sua uscita dal gruppo.\n2010 - presente: La carriera solista.\nIl 19 settembre 2010 esce il primo singolo da solista, intitolato \"I Wanna Be Bad\", scritto e prodotto insieme a Tearce Keaz. Il video della canzone viene girato a Los Angeles ed \u00e8 diretto da Frank E. Flowers. Viene trasmesso per la prima volta il 19 ottobre 2010 su \"Radar Online\".\nNel 2011 Sutta collabora insieme a Cedric Gervais alla canzone \"Where Ever U Are\". Il 3 agosto 2011 esce il primo singolo del suo album da solista, che s'intitola \"Show Me\". Il video musicale viene pubblicato pochi giorni dopo. La canzone ha molto successo e in poco tempo raggiunge la prima posizione della \"Hot Dance Club Songs\" negli Stati Uniti.\nNell'ottobre 2012, tramite un video su Ustream, Sutta rivela che non sta pi\u00f9 lavorando insieme RedOne e che ha lasciato la casa discografica Hollywood Records. Il suo nuovo singolo, \"Again\", viene pubblicato nel febbraio 2013. Il singolo raggiunge negli Stati Uniti la posizione numero 14 all'interno della \"Hot Dance Club Songs\". Sempre nel 2013 Sutta incide il suo terzo singolo dal titolo \"Lights Out\".\nAltre attivit\u00e0.\nNel corso della sua carriera da ballerina ha lavorato nel corpo di ballo di diverse star della musica. Apparendo in vari video musicali come nel video \"Suga Suga\" del rapper Baby Bash, \"Spanish\" di Craig David, inoltre \u00e8 apparsa nei video di Will Smith e Gloria Estefan.\nCome attrice \u00e8 apparsa nella serie tv \"Ocean Ave.\", nella quale recitava il ruolo di Jody Starr, una teenager che vestiva in modo gotico. Inoltre \u00e8 apparsa in film come \"Bully\", \"From Justin to Kelly\" e \"Bad Boys II\".\nNel 2007 compare in vari video pubblicitari per l\u2019\"Axe body spray\". Nel 2010 la rivista FHM la inserisce tra le 100 donne pi\u00f9 sexy del mondo, posizionandola al numero 71."}
{"id": "576425", "revid": "287204", "url": "https://it.wikipedia.org/wiki?curid=576425", "title": "Gyor", "text": ""}
{"id": "576427", "revid": "599013", "url": "https://it.wikipedia.org/wiki?curid=576427", "title": "Diocesi di Gy\u00f5r", "text": ""}
{"id": "576433", "revid": "599013", "url": "https://it.wikipedia.org/wiki?curid=576433", "title": "MEPIS", "text": "MEPIS \u00e8 una distribuzione GNU/Linux per personal computer, basata sul ramo stabile di Debian.\nStoria.\nLe prime versioni erano basate su Debian; le release a partire dalla 6.0 dovevano essere basate su Ubuntu, ma lo sviluppatore si \u00e8 accorto che non era stabile come Debian ed \u00e8 ritornato sui suoi passi decidendo di sviluppare dalla settima versione della distribuzione sulla solida base del ramo stabile di Debian.\nCaratteristiche.\nMepis \u00e8 basata sull'ambiente desktop KDE, e si avvia in modalit\u00e0 Live CD. Include gi\u00e0 nella sua versione base software proprietario, come Flash Player ed i principali codec audio e video. Le applicazioni disponibili fin dall'installazione comprendono anche LibreOffice, il browser web Mozilla Firefox, un client IM Kopete e altri software di utilit\u00e0 generale quali editor di testo, ambienti di programmazione, giochi, client di posta e molto altro.\nVarianti.\nAllo stato sono:\nSimplyMEPIS 32 bit\nSimplyMEPIS 64 bit\nantiX\n\"MX-14\""}
{"id": "576435", "revid": "287204", "url": "https://it.wikipedia.org/wiki?curid=576435", "title": "Guglielmo di Monferrato", "text": ""}
{"id": "576443", "revid": "253269", "url": "https://it.wikipedia.org/wiki?curid=576443", "title": "Zalman King", "text": "\u00c8 noto per i suoi film erotici \"soft\" che tentano di raggiungere un elevato contenuto artistico.\nBiografia.\nEsordisce come attore nel film \"Qualcuno lo chiama amore\" nel 1973. Da giovane, Zalman King recit\u00f2 la parte del fuorilegge Muley in un episodio dello show televisivo \"Gunsmoke\" ed era uno dei protagonisti della serie \"Giovani avvocati\" (1969-71). Uno dei film di King dal maggior successo di critica \u00e8 stato \"Il delta di Venere\", girato nel 1995 e basato sul libro di Ana\u00efs Nin. Il film, basato sulla vita di una ragazza americana che viveva a Parigi nel 1939, per molti versi ricorda i film d'autore europei intimistici, nella versione erotica, dove l'erotismo e l'esotismo sono l'argomento centrale della trama di un film che, inquadrando un ambiente domestico, tratta anche di questioni maggiori come la guerra o la situazione sociale o politica (altri esempi di questo genere cinematografico sono \"L'insostenibile leggerezza dell'essere\" o \"Henry &amp; June\" di Philip Kaufman). Sposato con la scrittrice e produttrice Patricia Louisianna Knop, \u00e8 morto nella sua casa di Santa Monica nel febbraio 2012, a causa di un cancro al colon."}
{"id": "576445", "revid": "1458600", "url": "https://it.wikipedia.org/wiki?curid=576445", "title": "La mia buona stella", "text": "La mia buona stella \u00e8 il secondo album in studio del rapper italiano Mikimix, pubblicato nel 1997 dalla Columbia Records.\nQuello stesso anno il rapper pugliese partecip\u00f2 al Festival di Sanremo con il brano \"E la notte se ne va\", primo estratto da \"La mia buona stella\". Il disco tuttavia ottenne uno scarso successo. L'anno successivo, dopo aver pubblicato un ultimo singolo, \"Vorrei che questo fosse il paradiso\", l'artista cambi\u00f2 nome d'arte in Caparezza e, dopo aver inciso alcuni demo, ottenne nel 2000 il primo contratto discografico con la Virgin Records che pubblic\u00f2 l'album \"?!\"."}
{"id": "576446", "revid": "339392", "url": "https://it.wikipedia.org/wiki?curid=576446", "title": "Liberal Democrats", "text": ""}
{"id": "576451", "revid": "212348", "url": "https://it.wikipedia.org/wiki?curid=576451", "title": "Kore", "text": ""}
{"id": "576453", "revid": "834", "url": "https://it.wikipedia.org/wiki?curid=576453", "title": "Certificato di Credito del Tesoro", "text": ""}
{"id": "576455", "revid": "24098", "url": "https://it.wikipedia.org/wiki?curid=576455", "title": "Roadrunner United - The All-Star Sessions", "text": ""}
{"id": "576464", "revid": "198277", "url": "https://it.wikipedia.org/wiki?curid=576464", "title": "Marco Schenardi", "text": "Carriera.\nGiocatore.\nAla tornante, crebbe nelle giovanili della Cremonese, con cui conquist\u00f2 la Coppa Italia Primavera nella stagione 1986-1987; in seguito pass\u00f2 al Sassuolo in Serie C2, dove gioc\u00f2 tre stagioni da titolare. Trasferitosi all'Ospitaletto nel 1990, a novembre di quell'anno fu acquistato in prestito dal Bologna, militante in Serie A, dove esord\u00ec l'11 novembre contro la .\nDopo il primo anno in massima serie fu chiamato al Brescia fra i cadetti, conquistando la promozione. La squadra retrocesse per poi conquistare un'altra promozione, terminando il successivo campionato di Serie A 1994-1995 all'ultimo posto. Nel 1995 si trasfer\u00ec alla dove rimase un anno e mezzo ottenendo la promozione in Serie A nel 1996; a gennaio 1997 fu acquistato dal , che lo gir\u00f2 in prestito al Bologna per la seconda parte della stagione 1996-1997. Nella stagione successiva torn\u00f2 al , con cui disput\u00f2 tre stagioni debuttando anche nella Coppa delle Coppe, e conquistando la promozione in Serie A nel campionato 1999-2000.\nNel 2000 cambi\u00f2 nuovamente maglia, accasandosi alla , dove rimase due stagioni: nella prima la squadra rossoverde termin\u00f2 nelle prime posizioni della classifica di Serie B, mentre nella seconda annata in rossoverde fu meno impiegato rispetto all'anno precedente e la squadra retrocedette nell'ultima giornata. La retrocessione in Serie C1 sar\u00e0 mitigata poi dal ripescaggio in Serie B, dovuto al fallimento della . Per la stagione 2002-2003 venne acquistato dall': \u00e8 la sua ultima stagione da giocatore professionista, in cui contribuisce alla promozione in Serie A della squadra marchigiana, allenata da Luigi Simoni.\nPassato alla Narnese, nell'Eccellenza Umbria, vi gioca fino al 2006 raggiungendo la promozione in Serie D nel 2004-05.\nAllenatore.\nInizia nel 2003, quando diventa giocatore-allenatore della Narnese. Dal 2007 \u00e8 l'allenatore del Deruta, in Eccellenza umbra: ottiene il primo posto in campionato e la conseguente promozione in Serie D, la prima della storia per la compagine umbra, e nel campionato 2008-2009, sempre alla guida del Deruta, sfiora l'approdo ai play-off. Nel dicembre 2010 viene sollevato dall'incarico a causa della posizione in classifica del Deruta, per poi essere richiamato per la parte finale del torneo.\nDall'estate 2011 \u00e8 alla guida dello Sporting Terni, sempre in Serie D; con la formazione umbra arriva ai play-off, nei quali viene eliminato dall'Atletico Arezzo. L'8 ottobre 2013 \u00e8 chiamato a sostituire Zoran Luzi alla guida del Voluntas Spoleto, venendo a sua volta esonerato nel marzo successivo.\nNel luglio 2015 viene ingaggiato dalla Civitanovese, partecipante al campionato di Eccellenza. Nel febbraio 2016 viene esonerato nonostante il primo posto con 8 punti di vantaggio sulla seconda. Il 18 giugno diventa il nuovo allenatore del Sansepolcro ottenendo l'ottavo posto nella stagione 2016-2017. Riconfermo dalla societ\u00e0 biturgense, viene sollevato dall'incarico il 7 novembre 2017 dopo aver totalizzato tredici punti in altrettante giornate.\nViene richiamato sulla panchina del Sansepolcro, con la squadra ultima in classifica, il 19 febbraio 2018, non riuscendo, per\u00f2, a evitare la retrocessione della compagine toscana, che alla fine del campionato scende in Eccellenza. A maggio 2018 approda sulla panchina della in Serie D, dove resta per una sola stagione, conducendo alla salvezza il club laziale.\nNell'agosto del 2019 torna dopo 17 anni alla Ternana, assumendo la guida tecnica dei Giovanissimi Nazionali."}
{"id": "576466", "revid": "991694", "url": "https://it.wikipedia.org/wiki?curid=576466", "title": "Cristiano Democratici e Fiamminghi", "text": ""}
{"id": "576469", "revid": "124123", "url": "https://it.wikipedia.org/wiki?curid=576469", "title": "Saad Akbar", "text": "Biografia.\nIl 16 ottobre 1951 Saad Akbar colp\u00ec il politico Liaquat Ali Khan con due colpi di pistola durante un incontro pubblico nel parco di Rawalpindi, in Pakistan. Saad Akbar, fu ucciso dalla polizia poco dopo il suo gesto omicida e per questo motivo \u00e8 rimasto sconosciuto il motivo di tale gesto."}
{"id": "576470", "revid": "11163", "url": "https://it.wikipedia.org/wiki?curid=576470", "title": "Lago di Pergusa", "text": ""}
{"id": "576471", "revid": "729019", "url": "https://it.wikipedia.org/wiki?curid=576471", "title": "Castel Leone", "text": "Sono diverse le costruzioni fortificate e i castelli italiani battezzati Castel Leone:\nCastel Leone \u00e8 anche uno dei tre castelli dalla cui unione, nel 1248, nacque il comune di Amandola (AP)"}
{"id": "576472", "revid": "6923", "url": "https://it.wikipedia.org/wiki?curid=576472", "title": "B\u00e9la Guttmann", "text": "Gioc\u00f2 come centrocampista per l'MTK Budapest, lo Hakoah di Vienna, la nazionale ungherese e diversi club negli Stati Uniti. \u00c8 tuttavia noto soprattutto per essere stato l'allenatore di alcune delle squadre di maggior rilievo in tutto il Mondo, quali , San Paolo, , e Pe\u00f1arol. Ebbe il suo pi\u00f9 grande successo con i portoghesi del Benfica, che guid\u00f2 a due vittorie consecutive in Coppa dei Campioni nel 1961 e 1962.\nGuttmann fu uno tra i principali artefici del 4-2-4, modulo che egli stesso port\u00f2 in voga in Brasile, da allenatore del San Paolo, facendo s\u00ec che la nazionale del Paese sudamericano lo adottasse in occasione del vittorioso Campionato mondiale di calcio 1958. Tra i suoi meriti vi \u00e8 anche quello di essere stato il mentore del campione portoghese Eus\u00e9bio, che lanci\u00f2 quando era alla guida del Benfica.\nCi\u00f2 nonostante la sua carriera non fu priva di aspetti controversi: fu licenziato dal Milan con la squadra al primo posto in Serie A, lasciando polemicamente il club, e al Benfica, dopo che la dirigenza rifiut\u00f2 di aumentargli lo stipendio, nel congedarsi scagli\u00f2 una maledizione. Da allenatore del Servette divenne inviso alla stampa per aver falsamente affermato di aver vinto il Campionato italiano, mentre durante la sua seconda parentesi al Porto fu sospettato di aver cagionato la morte di un suo giocatore, per un non dimostrato utilizzo di doping. Uomo ironico e auto-ironico, era solito richiedere degli esosi compensi per prestare la sua attivit\u00e0 ed ebbe una reputazione di persona sicura di s\u00e9.\nFu l'archetipo della figura dell'allenatore carismatico incarnato negli anni sessanta da Helenio Herrera e, in epoca pi\u00f9 recente, da Jos\u00e9 Mourinho. Nel 1981 fu inserito nella \"International Jewish Sports Hall of Fame\", mentre nel 2007 il prestigioso giornale inglese \"The Times\" lo ha annoverato tra i tecnici pi\u00f9 influenti del periodo postbellico, classificandolo all'ottavo posto.\nBiografia.\nGuttmann nacque nella liberale Budapest, in una famiglia di origini ebraiche. I genitori, Abraham ed Eszter, erano entrambi dei ballerini e iniziarono il figlio alla stessa pratica. A sedici anni questi possedeva gi\u00e0 la qualifica di istruttore di danza classica, tuttavia prefer\u00ec dedicarsi al calcio, sport che stava prendendo sempre pi\u00f9 piede nell'area dell'Impero austro-ungarico.\nDopo aver intrapreso la carriera sportiva in Ungheria si spost\u00f2 in Austria, nella capitale Vienna. La citt\u00e0 era ricca di fermenti culturali e il calcio era un argomento di cui gli intellettuali discutevano nei caff\u00e8; lo stesso Guttmann ricord\u00f2 con nostalgia la parentesi trascorsa nel centro mitteleuropeo, il quale divenne la sua dimora d'elezione. Oltre a ci\u00f2, in quegli stessi anni si laure\u00f2 in psicologia.\nLa sua carriera da giocatore lo port\u00f2, negli anni venti, a stabilirsi negli Stati Uniti, Paese dove non si limit\u00f2 a praticare il calcio. Qui Guttmann ebbe inizialmente delle difficolt\u00e0 economiche, tanto che fu costretto ad insegnare danza ai lavoratori portuali per integrare i propri guadagni, ma svolgendo la professione d'istruttore pot\u00e9 raccogliere una cospicua quantit\u00e0 di denaro. In seguito compr\u00f2 anche in compartecipazione uno \"speakeasy\" e specul\u00f2 in borsa, perdendo cinquantacinquemila dollari nel Crollo di Wall Street del 1929.\nL'esperienza lasci\u00f2 il segno: egli stesso raccont\u00f2 che le persone che prima lo ammiravano per le sue abilit\u00e0 in campo finanziario successivamente lo apostrofarono come \u00abpoveraccio\u00bb, cosa che lo port\u00f2, negli anni da allenatore, a chiedere delle ricche retribuzioni, dimodoch\u00e9 gli amici non perdessero pi\u00f9 la stima nei suoi confronti. Tornato in Europa, non \u00e8 chiaro come abbia trascorso l'epoca della Seconda guerra mondiale e della tragedia dell'Olocausto, durante la quale perse peraltro il fratello maggiore. Secondo Csakn\u00e1dy, uno dei suoi biografi, potrebbe essersi rifugiato in Svizzera o essere stato internato in un campo di concentramento, ma interrogato sul tema, Guttmann rispondeva semplicemente \u00abDio mi ha aiutato\u00bb.\nPare che in questo periodo, precisamente nel 1942, abbia sposato la moglie Marianne, e che al suo ritorno in Ungheria nel 1945, stando a quanto riportato da un suo conoscente, fosse in grado di parlare il portoghese, ragion per cui alcuni hanno ipotizzato che avesse trovato riparo in Brasile, tuttavia fonti brasiliane affermano che durante il suo periodo al San Paolo non fosse in grado di parlare questo idioma. Un'ulteriore versione vuole che Guttmann si sia invece stabilito a Parigi. Dopo aver ripreso la carriera da allenatore al termine degli eventi bellici, Guttmann godette di considerevole successo col Benfica e fu tra i tecnici pi\u00f9 pagati dell'epoca. Alla sua morte, avvenuta nel 1981, fu inumato nel settore ebraico del cimitero di Vienna.\nStile di gioco.\nGuttmann fu un allenatore convinto della necessit\u00e0 dell'organizzazione tattica della formazione e diede al suo Benfica un gioco corale. Lo schema che chiedeva alla squadra di attuare per giungere alla finalizzazione era il cosiddetto \u00ab\"passa-repassa-chuta\"\u00bb (passa-ripassa-tira); segnatamente, i giocatori dovevano effettuare dei passaggi corti quando si trovavano nei pressi dell'area avversaria in modo da aumentarne la precisione, mentre se fossero stati situati lontano dalla porta andavano realizzati dei passaggi lunghi, per guadagnare metri sul campo; la buona riuscita dipendeva anche dalla capacit\u00e0 di smarcarsi in fase di possesso del pallone, viceversa in fase di non-possesso era necessario marcare gli avversari.\nAncorch\u00e9 curasse tali dettagli, Guttmann non riteneva che dovessero essere i giocatori ad adattarsi ad un paradigma tattico, bens\u00ec gli schemi a dover essere modellati sulle caratteristiche tecniche dei calciatori a disposizione. Nondimeno, nello scegliere la squadra da schierare teneva conto di diversi fattori come le condizioni meteorologiche, le condizioni del campo e quelle del naso dei calciatori, convinto che, qualora questo fosse stato intasato, non avrebbe offerto una buona respirazione, incidendo cos\u00ec sulla prestazione agonistica. Imponeva inoltre ai giocatori di astenersi categoricamente dal praticare sesso nella settimana antecedente alle partite importanti, precetto al quale teneva cos\u00ec tanto da provocargli, alla lettera, degli incubi notturni.\nGuttmann fu propenso ad un approccio tattico dichiaratamente offensivo, tanto che disse \u00abNon mi sono mai preoccupato di sapere se gli avversari avessero segnato, perch\u00e9 ho sempre pensato che noi avremmo potuto segnare ancora\u00bb. Fu anche un sostenitore della centralit\u00e0 della figura dell'allenatore, che paragon\u00f2 a quella di un domatore di leoni: \u00abDomina gli animali, nella cui gabbia conduce il proprio spettacolo, finch\u00e9 li tratta con fiducia in s\u00e9 e senza paura. Ma nel momento in cui diventa incerto della sua energia ipnotica, e i primi segni di timore appaiono nei suoi occhi, \u00e8 perso\u00bb. Il suo sapere calcistico non fu di natura teorica, ma aveva origini empiriche, infatti dichiar\u00f2: \u00abPrima giocare, poi vedere, poi imparare\u00bb.\nCarriera.\nGiocatore.\nClub.\nGli esordi e il passaggio all'MTK.\nDopo l'ingresso nelle giovanili nel 1914, Guttmann debutt\u00f2 nel 1917 con la prima squadra del T\u00f6rekv\u00e9s, club della seconda divisione ungherese col quale fu protagonista di un curioso episodio: in una gara contro lo Zsak, l'allora attaccante marc\u00f2 tre gol consentendo al proprio club di vincere per 3-0, ma nonostante tale prestazione il giorno dopo i quotidiani scrissero che \u00abL'autore dei tre gol \u00e8 stato il peggiore in campo. Non ha fatto altro che ricevere la palla e tirare\u00bb. Due stagioni pi\u00f9 tardi pass\u00f2 al pi\u00f9 quotato MTK di Budapest, societ\u00e0 della borghesia austro-ungherese di origini ebraiche; cominci\u00f2 a giocare come centromediano metodista, ruolo che interpretava con eleganza e che nel calcio dell'epoca costituiva il fulcro della squadra.\nVinse il titolo d'Ungheria nel 1921 e nel 1922, preferendo passare l'anno seguente allo Hakoah di Vienna, giacch\u00e9 il ritorno di Ferenc Nyul (giocatore prestato al Hagibor Cluj) lo avrebbe costretto ad una posizione di secondo piano: si tratt\u00f2 della prima di molte volte in cui cambi\u00f2 Stato. Ad ogni modo, le ragioni del trasferimento non furono solamente sportive; la salita al potere di Mikl\u00f3s Horthy fece infatti precipitare l'Ungheria nell'antisemitismo, determinando dunque l'insorgere di un clima avverso nei confronti dei giudei \u2014 gruppo etnico cui Guttmann apparteneva \u2014, e in aggiunta a ci\u00f2 il calcio ungherese era stato interessato da uno scandalo riguardante dei fondi neri.\nHakoah.\nGi\u00e0 da giocatore Guttmann aveva lasciato intravedere gli aspetti bizzarri del proprio carattere e pretese, al momento del suo passaggio allo Hakoah di Vienna, di giocare sempre con una maglietta di seta. La squadra era una delle migliori realt\u00e0 calcistiche europee del periodo e nel 1923, con Guttmann tra le sue fila, ottenne una prestigiosa vittoria contro un'importante squadra inglese, il West Ham, finalista della FA Cup e sconfitto per 5-0: era la prima volta che i \u00abmaestri\u00bb inglesi perdevano in casa.\nNel 1924 la lega austriaca giunse al professionismo e lo Hakoah vinse il campionato quella stessa stagione (1924-1925), quando Guttmann era ormai visto come il maggior talento del calcio danubiano, tanto che il club gli riconosceva una retribuzione pari alla quarta parte dei propri introiti. L'anno successivo (1926) lo Hakoah, mosso dall'intento di raccogliere dei fondi per la causa sionista, viaggi\u00f2 negli Stati Uniti per effettuare una serie di dieci partite, in una delle quali la squadra si esib\u00ec di fronte a quarantaseimila spettatori al Polo Grounds di New York, registrando un record di pubblico eguagliato solo cinquantuno anni dopo.\nIl calcio in Nordamerica era lungi dall'essere ben conosciuto; Guttmann infatti ricord\u00f2: \u00abQuando abbiamo disputato la nostra prima partita a New York gli spettatori conoscevano cos\u00ec male il calcio da confonderlo col football americano. I gol segnati li lasciavano completamente freddi, ma i tiri forti che uscivano ben alti dietro la porta erano presi per i punti del rugby e suscitavano uragani di applausi. Capita l'antifona e dato che stavamo vincendo nettamente ci siamo sbizzarriti a \"sparare\" lontano. Alla fine mi hanno portato in trionfo\u00bb. Al termine di detta tourn\u00e9e alcuni membri dello Hakoah, tra cui Guttmann, decisero di intrattenersi in Nordamerica, forti del fatto che molti club della costa orientale degli Stati Uniti erano posseduti da ebrei. Al centromediano magiaro fu proposto uno stipendio di cinquecento dollari mensili, mille di reingaggio a fine stagione e benefit quali il pagamento del viaggio e dell'alloggio.\nIn America.\nSi un\u00ec ai New York Giants dell'American Soccer League (ASL), con i quali nelle prime due stagioni raccolse ottantatr\u00e9 presenze e segn\u00f2 due gol. Nel 1928-1929 i Giants furono sospesi dalla ASL dopo cinque partite e Guttmann pass\u00f2 ai New York Hakoah della Eastern Professional Soccer League (ESL), con cui vinse una National Challenge Cup. Decise dunque, in concerto con gli ex membri dello Hakoah Vienna rimasti in America, di formare gli Hakoah All-Stars, compagine che era solita effettuare dei tour per propagandare il calcio centroeuropeo e che nel 1930 si esib\u00ec in alcune gare amichevoli nell'America del Sud.\nDopo un passaggio per il New York Soccer Club, in una lega formatasi da poco dall'unione di ESL e ASL, Guttmann gioc\u00f2 ancora per lo Hakoah All-Stars dalla primavera del 1931 fino al 1932, concludendo con essi la carriera da giocatore e totalizzando centosettantasei presenze nell'ASL. Torn\u00f2 in Austria nel 1932, giocando ancora quattro partite con lo Hakoah.\nNazionale.\nTra il 1921 e il 1924 Guttmann gioc\u00f2 altres\u00ec sei volte per l'Ungheria, segnando al suo debutto nel giugno 1921 in una vittoria per 3-0 contro la Germania. Pi\u00f9 tardi quello stesso mese prese parte ad un incontro con la Selezione della Germania Meridionale. Le restanti quattro presenze furono registrate nel maggio del 1924 in partite contro Svizzera, Saarland, Polonia ed Egitto; le ultime due furono delle gare valevoli per le Olimpiadi.\nDurante il ritiro, Guttmann obiett\u00f2 che nel gruppo ungherese vi fossero pi\u00f9 dirigenti che giocatori e che l'albergo dove erano stati fatti alloggiare era pi\u00f9 adatto a socializzare che non alla preparazione; per dimostrare la sua disapprovazione, attacc\u00f2 per la coda dei topi alle porte delle stanze dei dirigenti accompagnatori, determinando cos\u00ec la fine della propria carriera in Nazionale.\nAllenatore.\nGli esordi e gli anni in Mitteleuropa.\nIl primo club a concedergli fiducia nel suo nuovo ruolo da tecnico fu lo Hakoah, la compagine nella quale aveva militato da giocatore, che diresse per un paio di stagioni a partire dal 1933 conducendolo per due volte al decimo posto in classifica. Grazie alla mediazione dell'allenatore della Nazionale austriaca Hugo Meisl (amico del padre), nel 1935 emigr\u00f2 nuovamente giungendo in Olanda, dove assunse la guida dell'SC Enschede. Sigl\u00f2 inizialmente un accordo trimestrale e, quando il club decise di prolungarne la durata, Guttmann insistette affinch\u00e9 gli venisse riconosciuto un ricco premio in caso di vittoria del campionato nazionale.\nLa squadra aveva gi\u00e0 accumulato cinque punti di distacco dalla prima in classifica, ragion per cui il presidente non esit\u00f2 ad accordare al tecnico quanto richiesto. Allora l'Enschede si risollev\u00f2, riuscendo prima a vincere il campionato regionale, poi a competere per la conquista di quello nazionale, attestandosi quale capolista a met\u00e0 stagione. A tal punto intervennero due sconfitte contro il e infine la squadra chiuse al terzo posto, ma ci\u00f2 nonostante la dirigenza fu soddisfatta, consapevole che la vittoria l'avrebbe obbligata al pagamento del premio pattuito con la conseguente bancarotta del club. La stagione successiva invece l'Enschede rischi\u00f2 perfino la retrocessione, e Guttmann lasci\u00f2 il club una volta giunta la scadenza del contratto. Si era affermato come un allenatore di temperamento, convinto dei propri mezzi, irascibile e col gusto per i vestiti di buona foggia.\nNel marzo del 1938, quando si trovava nuovamente alla guida dello Hakoah, la Germania nazista di Adolf Hitler invase l'Austria e il club \u2014 espressione della cultura giudaica e formato da giocatori ebrei \u2014 venne rapidamente dismesso. L'allenatore ripar\u00f2 in Ungheria nell'estate dello stesso anno e assunse la direzione dell'\u00dajpest di Budapest, che condusse alla vittoria del campionato quella stessa stagione, trionfo cui abbin\u00f2 anche la conquista dell'allora prestigiosa Mitropa Cup, antesignana della Coppa dei Campioni. Nel periodo successivo fu costretto ad interrompere la propria attivit\u00e0 a causa della guerra, tornando ad allenare solo nel 1945, quando venne ingaggiato dal Vasas (un altro club di Budapest).\nPresto abbandon\u00f2 anche questo e pass\u00f2 l'anno seguente ai rumeni del Ciocanul, ingaggiato dal presidente ebreo del club per innovare il calcio locale. Guttmann ottenne di essere remunerato in natura, con dei vegetali, per mitigare gli effetti della penuria di alimenti e contrastare l'inflazione, e in conformit\u00e0 a quanto richiestogli import\u00f2 metodi di allenamento all'avanguardia. Debutt\u00f2 in campionato il 26 agosto con una vittoria per 1-0 sul Ferar Cluj, ma rimase in carica solo per tredici turni, fino al 7 dicembre, allorch\u00e9 con la squadra al quarto posto ruppe con la societ\u00e0 a causa delle ingerenze di uno dei dirigenti nelle questioni di carattere tecnico.\nDi ritorno in Ungheria, condusse nuovamente l'\u00dajpest alla conquista del campionato nel 1946-1947 e nel 1947-1948 guid\u00f2 il Kispest (poi denominato Honv\u00e9d), dove diresse un gruppo di grandi giocatori \u2014 tra i quali spiccava Ferenc Pusk\u00e1s \u2014 che di l\u00ec a poco costituirono l'ossatura della Nazionale ungherese degli anni cinquanta. Guttmann rassegn\u00f2 le dimissioni dopo una controversia proprio con Pusk\u00e1s, il quale nell'intervallo di una partita contro il Gy\u0151r intim\u00f2 ad un compagno di squadra, che il tecnico non intendeva schierare per il secondo tempo a causa del suo gioco troppo aggressivo, di rimanere comunque in campo. L'allenatore segu\u00ec il resto della partita dalla tribuna, sfogliando una rivista, per poi salire sul tram per tornare a casa senza far pi\u00f9 ritorno. Guttmann si convinse di aver perso il rispetto da parte dei giocatori, conformemente al suo motto \u00abControlla la stella e controllerai la squadra\u00bb.\nPadova, Triestina e Nazionale ungherese.\nSuccessivamente allen\u00f2 molte formazioni in Stati differenti, compreso un periodo in Italia. Vi arriv\u00f2 nel 1949-1950 per guidare il Padova; raggiunse un accordo di particolare natura, il quale prevedeva che assumesse subito la gestione della squadra senza che percepisse alcuna retribuzione fuorch\u00e9 il mantenimento, ottenendo per\u00f2 dei premi personali a partita che distribuiva ai giocatori; costoro, non eccelsi sul piano tecnico, furono allenati in modo da avere resistenza e brillantezza fisica, e il Padova raccolse delle buone prestazioni grazie alle quali nelle prime tredici giornate del campionato perse solo una volta. Tuttavia dal turno successivo al trentaduesimo si registrarono tredici sconfitte e, tre giorni dopo la partita del 26 aprile persa per 0-4 in trasferta contro la , Guttmann fu licenziato senza motivazioni n\u00e9 dettagliate n\u00e9 di natura tecnica, \u00abPer fatti concreti appurati da indagini ineccepibili che intaccano direttamente la responsabilit\u00e0 personale dell'allenatore [...], in modo da far venir meno l'ampia fiducia in lui riposta\u00bb. Fu sostituito da Pietro Serantoni, che condusse il Padova ad un decimo posto finale.\nGuttmann pass\u00f2 la stagione seguente alla , e ben presto le accuse mosse al suo indirizzo assunsero contorni pi\u00f9 definiti; gli fu infatti inflitta una sospensione dall'attivit\u00e0 come conseguenza del cosiddetto \u00abcaso Monsider\u00bb, allorch\u00e9 gli fu contestato di aver ricevuto del denaro per il trasferimento del portiere croato, giocatore acquistato un anno prima dal Padova sotto la sua gestione. Il ricorso esperito fu tuttavia accolto e a maggio la CAF dispose la restituzione della tessera federale (fino ad allora l'allenatore svolse le sue mansioni clandestinamente). Dopo aver ottenuto una sofferta quindicesima posizione in classifica nella stagione d'esordio, durante quella successiva (1951-1952) fu per\u00f2 di nuovo congedato anticipatamente in ragione dei risultati negativi; il 21 novembre, tre giorni dopo la sconfitta per 0-1 in casa col Torino, la squadra fu affidata \"ad interim\" all'allenatore in seconda Perron per poi essere rilevata da Mario Perazzolo.\nFino ad allora Guttmann si era mostrato nervoso, trasmettendo questo stato d'animo ai giocatori, bench\u00e9 allo stesso tempo il club patisse anche vicissitudini di carattere economico che contribuirono a minare la serenit\u00e0 generale. Sebbene la squadra avesse dimostrato comunque una buona condizione atletica, la negativa situazione in classifica rese tuttavia l'allenatore inviso alla tifoseria. Nel 1952 integr\u00f2 lo staff tecnico della Nazionale ungherese, affiancando Guszt\u00e1v Sebes.\nIn Argentina, a Cipro e il ritorno in Italia.\nNel 1953 diresse il Quilmes nella seconda divisione Argentina, rimanendo alla guida di quest'ultimo club \u2014 dove militava un giovane Humberto Maschio \u2014 solo per sei giornate, trascorse le quali fu licenziato. Sempre nel Paese sudamericano prov\u00f2 a raggiungere un accordo col pi\u00f9 blasonato Boca Juniors, ma la divergenza tra domanda e offerta imped\u00ec che fosse sottoscritto un contratto; a ci\u00f2 si aggiunsero i problemi di salute della moglie, cui i medici consigliarono di soggiornare in una localit\u00e0 mediterranea, perci\u00f2 nell'ottobre di quello stesso anno Guttmann si accord\u00f2 coi ciprioti dell'.\nNonostante il vincolo col club scadesse solo nel settembre del 1954, questo fu sciolto gi\u00e0 nel novembre del 1953, quando il tecnico torn\u00f2 in Italia ingaggiato dal . Prima di accettare, chiese delle informazioni riguardanti la squadra al connazionale Lajos Czeizler, al tempo C.T. della Nazionale italiana e gi\u00e0 alla guida del Milan nel recente passato, il quale diede il suo parere positivo. Guttmann subentr\u00f2 dunque a campionato in corso, alla nona giornata, ad Arrigo Morselli, ma il rendimento incostante imped\u00ec alla squadra di andare oltre il terzo posto \"ex aequo\" alla , a sette punti dall'Inter campione.\nNel 1954-1955 la propriet\u00e0 del club fu rilevata da Andrea Rizzoli, un ricco industriale desideroso di imporsi nel mondo del calcio che allest\u00ec una formazione altamente competitiva, aggiungendo il campione uruguaiano Juan Alberto Schiaffino ad altri importanti giocatori gi\u00e0 in rosa come Nils Liedholm e Gunnar Nordahl, che assieme a Gunnar Gren avevano composto il celebre trio svedese del Gre-No-Li. L'allenatore lanci\u00f2 Cesare Maldini (prelevato dalla Triestina), il quale sotto la sua gestione tecnica divenne lo stopper titolare della squadra, e istru\u00ec il portiere Lorenzo Buffon ad effettuare delle parate semplici dicendogli \u00abPiccola cosa pi\u00f9 piccola cosa fa grande capolavoro\u00bb.\nQuanto all'attacco dichiar\u00f2: \u00abIo ho un determinato numero di uomini con caratteristiche ben definite. Devo sfruttarli nel compito per cui sono adatti. Nordahl e Ricagni sono due centravanti e nient'altro. Sta bene. S\u00f8rensen \u00e8 mezz'ala e cos\u00ec pure Schiaffino. Io metto il pompierone svedese e l'argentino [Nordahl e Ricagni] come punte avanzate e faccio lavorare di spola il danese e l'uruguayano [S\u00f8rensen e Schiaffino]\u00bb, mentre l'ala mancina Frignani fu rassicurata cos\u00ec: \u00abVedrai che in campionato si accorderanno e tu rimarrai libero come un passerotto, allora i tuoi colleghi ti passeranno palloni su palloni\u00bb. Il modulo, nonostante le variazioni in avanti, continu\u00f2 a essere in linea al classico WM in difesa, reparto innanzi al quale fu collocato Liedholm, reinventato come centromediano.\nL'avvio di campionato fu positivo e il Milan ottenne nove vittorie e un pareggio nelle prime dieci giornate, ma nonostante ci\u00f2 Guttmann fu sollevato dall'incarico, con la squadra prima in classifica, dopo diciannove partite, a causa di una flessione di risultati che nei primi sei turni del girone di ritorno frutt\u00f2 una sola vittoria. Decisiva fu la sconfitta per 1-3 patita per mano della Sampdoria, alla quale era nel frattempo passato Czeizler, collega con cui peraltro Guttmann aveva avuto un alterco in un locale pubblico poche settimane prima. Le ragioni della scelta, presa dopo una riunione di diverse ore dei vertici societari, furono addebitate alla scarsa condizione atletica della squadra e dunque alla responsabilit\u00e0 dell'allenatore, ma anche al venir meno della fiducia da parte dei giocatori; questo quadro fu aggravato prima dai problemi fisici e poi dalla squalifica del regista Schiaffino, elemento fondamentale.\nA sua discolpa Guttmann reclam\u00f2 di essere stato privato dei giocatori migliori per via delle convocazioni della Nazionale e degli infortuni, circostanze che in un frangente lo portarono a poter disporre di solo otto componenti della rosa. Infine, stando a quanto riportato dalla stampa italiana all'epoca, abbandon\u00f2 il Milan sorridendo e facendo un inchino ai giornalisti accorsi, sebbene altre fonti riportino che alla successiva conferenza stampa afferm\u00f2: \u00abSono stato licenziato anche se non sono n\u00e9 un criminale n\u00e9 un omosessuale. Addio\u00bb; segnato dall'episodio, da quel momento in avanti chiese che nei suoi contratti fosse inserita una clausola che impedisse alle societ\u00e0 di licenziarlo nel caso in cui la squadra occupasse il primo posto della classifica. Il club si aggiudic\u00f2 lo scudetto col sostituto H\u00e9ctor Puricelli, che fino ad allora aveva avuto il ruolo di seconda guida tecnica.\nGuttmann pass\u00f2 quindi la stagione successiva al neopromosso Lanerossi Vicenza, in un'annata segnata da un avvenimento \"extra\" calcistico verificatosi precedentemente. Il 2 aprile del 1955, mentre era a Milano alla guida della sua automobile americana, aveva investito due scolari (uno dei quali per\u00ec), e per tale reato nel novembre dello stesso anno fu rinviato a giudizio, fatto che lo port\u00f2 ad abbandonare l'Italia. Il 12 aprile 1956 il Lanerossi comunic\u00f2 la sua sostituzione con Umberto Menti, specificando che \u00abl'appassionato allenatore ungherese [...] ha manifestato la sua necessit\u00e0 di riposo\u00bb. Fino all'8 aprile, data dell'ultima partita diretta da Guttmann (ventiseiesimo turno), la squadra aveva raccolto solo ventitr\u00e9 punti che valevano la terzultima posizione in classifica alla pari col . Nel novembre di quell'anno Guttmann firm\u00f2 un contratto con l'Atl\u00e9tico Madrid, ma ci\u00f2 nonostante non assunse la carica.\nInnovatore in Brasile.\nSul finire del 1956, da direttore tecnico dell'Honv\u00e9d, si spost\u00f2 in Sudamerica per una tourn\u00e9e assieme a celebri giocatori ungheresi come Pusk\u00e1s, Kocsis, L\u00f3r\u00e1nt e Czibor, decidendo di rimanere in Brasile dopo che l'Ungheria si trov\u00f2 in uno stato di agitazione come conseguenza della rivoluzione antisovietica.\nNel 1957 Guttmann assunse la guida del San Paolo e import\u00f2 metodi d'allenamento innovativi, facendo appendere ai pali e alla traversa della porta dei vecchi pneumatici che i giocatori avrebbero dovuto centrare calciando il pallone, un esercizio che intendeva migliorarne la mira; fece s\u00ec che le partite fossero precedute da una fase di riscaldamento e durante gli allenamenti assegn\u00f2 a ciascun componente della squadra un proprio pallone; si impegn\u00f2 inoltre nel perfezionare le doti dell'ala sinistra Canhoteiro, efficace nel dribbling ma non nel tiro, intrattenendosi alla sera con questi in specifiche sedute dall'allenamento al fine di potenziarne le capacit\u00e0 balistiche.\nLa squadra ebbe in campionato un avvio altalenante, ma con l'acquisizione del campione Zizinho ottenne otto vittorie e due pareggi, vincendo la competizione grazie al trionfo nella partita decisiva contro il Corinthians, avversario in lizza per il titolo, all'ultima giornata (3-1). Nel 1958 Guttmann fu prima momentaneamente sostituito per sei partite, a cavallo tra gennaio e febbraio, da Manoel Raymundo, per poi lasciare definitivamente il club a luglio a campionato ancora in corso, dopo averlo diretto per novantasette partite complessive, sostenendo di avere dei problemi personali.\nL'allenatore ebbe inoltre il merito di introdurre nel Paese sudamericano il modulo 4-2-4, che venne ricalcato dalla Nazionale locale in occasione dei vittoriosi Mondiali del 1958 in Svezia. La mossa tattica di Guttmann consistette nell'arretrare, rispetto allo schieramento WM (3-2-2-3) a quel tempo in voga, un mediano a stopper e un interno a mediano, con la dichiarata intenzione di rafforzare la difesa. Dato il successo ottenuto con detto modulo, l'allora direttore tecnico del San Paolo, l'oriundo campano Vicente Feola, ebbe la felice intuizione di riproporlo allorch\u00e9 fu nominato Commissario tecnico della Selezione brasiliana, che come accennato conquist\u00f2 il primo titolo mondiale della sua storia. Non si tratt\u00f2 di una novit\u00e0 assoluta, bens\u00ec di un indirizzo tattico gi\u00e0 adottato dal movimento calcistico magiaro; Dino Sani, centrocampista del club in quel periodo, ha infatti ricordato che \u00abil San Paolo di B\u00e9la Guttmann era il volto dell'Ungheria\u00bb.\nL'affermazione in Portogallo.\nLa breve e vittoriosa parentesi al Porto.\nSuccessivamente Guttmann torn\u00f2 in Europa, stabilendosi in Portogallo. All'inizio del novembre del 1958 sostitu\u00ec Otto Bumbel alla guida del , club col quale sigl\u00f2 un accordo che prevedeva una retribuzione pari a trecento contos annuali, cui potevano assommarsi altri cento in caso di vittoria della Coppa nazionale. A met\u00e0 febbraio, la squadra si trovava a quattro punti dal Benfica capolista e ad uno dal Belenenses, ma compiendo una rimonta nelle giornate successive riusc\u00ec ad arrivare all'ultima partita del campionato con lo stesso punteggio dei rivali di Lisbona. Se entrambe le squadre avessero vinto, per conquistare il titolo si sarebbe reso necessario applicare il criterio della differenza reti e il Benfica avrebbe dovuto segnare almeno quattro gol in pi\u00f9 rispetto al Porto; il 3-0 impartito da questi alla CUF rese tuttavia vana la vittoria per 7-1 ottenuta dai concorrenti ai danni del Torreense (peraltro anche grazie alla direzione compiacente dell'arbitro Inoc\u00eancio Calabote, subito dopo radiato).\nGuttmann pot\u00e9 festeggiare quello che egli stesso defin\u00ec come il suo successo in campionato pi\u00f9 drammatico e, in onore dello stesso, i dirigenti del Porto lo omaggiarono con un logo del club in diamanti, ignari che per\u00f2 il tecnico aveva gi\u00e0 raggiunto un'intesa per l'anno seguente proprio con l'avversario appena sconfitto. \u00c8 dunque da allenatore \"in pectore\" del Benfica che Guttmann diresse ancora una volta il Porto nella successiva finale della Ta\u00e7a de Portugal, che, per ironia della sorte, lo vedeva contendere il trofeo nuovamente al club lisbonese, il quale se lo aggiudic\u00f2 con una vittoria per 1-0. Conclusa la stagione col sancito cambio di club, Guttmann addusse come motivazione il clima umido della citt\u00e0 di Oporto, che ritenne dannoso per la sua salute, e, come gi\u00e0 avvenuto al Milan, il suo posto fu rilevato da Puricelli.\nI trionfi col Benfica.\nPer la stagione 1959-1960 Guttmann chiese al Benfica un compenso di quattrocento contos annuali pi\u00f9 centocinquanta per la vittoria in campionato, cinquanta per la coppa nazionale e duecento per la Coppa dei Campioni; un dirigente, dubbioso circa la possibilit\u00e0 di conquistare l'ultimo trofeo, rilanci\u00f2 dicendo di chiederne non duecento ma trecento. L'allenatore, subentrato al brasiliano Otto Gl\u00f3ria, conferm\u00f2 il modulo offensivo del collega ma vi aggiunse maggiore concretezza, tagliando inoltre venti giocatori della prima squadra e promuovendone alcuni dalle giovanili. Allo stesso tempo fu responsabile dell'acquisizione di Jos\u00e9 Torres, da lui arruolato dopo un mese in prova. Ancora una volta Guttmann vinse il campionato all'esordio con un nuovo club, occasione in cui il Benfica perse solo una partita, all'ultima giornata, contro il Belenenses.\nLa squadra si aggiudic\u00f2 la competizione anche l'anno successivo, infilando di nuovo diversi risultati positivi, tanto che nell'arco di tutto il campionato perse solo sei punti tra quelli a disposizione. Ma soprattutto, in quella stessa stagione, conquist\u00f2 la sua prima Coppa dei Campioni. Il Benfica sconfisse in finale il giocando una gara tatticamente impeccabile, interrompendo cos\u00ec l'egemonia del , vincitore del torneo in tutte le cinque edizioni precedenti. Il giocatore portoghese Jos\u00e9 Augusto, che disput\u00f2 quella partita, ricorda che \u00absi rivel\u00f2 veramente decisivo il contributo di B\u00e9la Guttmann, psicologo per eccellenza, esemplare nel modo in cui ci motiv\u00f2 per la partita, mentre forgiava una strategia che puntava allo strangolamento del calcio degli spagnoli, con Neto e M\u00e1rio Jo\u00e3o chiamati a svolgere compiti di considerevole importanza, mentre in attacco, io, Santana e Jos\u00e9 \u00c1guas, Coluna e Cav\u00e9m tentavamo di fare il resto, sforzandoci di battere una difesa quasi granitica\u00bb.\nCon tale successo, il Benfica ottenne sette vittorie nella manifestazione europea, un record per il club che fu eguagliato quasi trenta anni dopo dalla squadra allenata da Sven-G\u00f6ran Eriksson nel 1989-1990 e superato nel 2009-2010, ma in Europa League, da quella di Jorge Jesus (registrando nove volte il massimo risultato). Nel costruire quella formazione, Guttmann fece affidamento su quattro giocatori provenienti dalle colonie portoghesi in Africa: l'attaccante Jos\u00e9 \u00c1guas, il portiere Costa Pereira e i centrocampisti Joaquim Santana e M\u00e1rio Coluna. Nel 1961-1962 il Benfica si rafforz\u00f2 con l'ingresso in squadra in pianta stabile di un altro calciatore di origine africana, il mozambicano Eus\u00e9bio (arrivato al termine della stagione precedente). Guttmann gioc\u00f2 un ruolo fondamentale nell'acquisizione di questi, giacch\u00e9 fu Bauer (suo giocatore al San Paolo) a segnalarglielo, dopo un incontro nella bottega di un barbiere. Si preoccup\u00f2 inoltre di far ambientare il nuovo giocatore (allora diciottenne), incoraggiandolo e invitando i compagni a stargli vicino.\nL'inserimento dell'attaccante, che fu determinante in quella stagione, lo port\u00f2 a cambiare in parte l'assetto della squadra, facendo in modo che la posizione di M\u00e1rio Coluna venisse arretrata e ottenendo una propensione offensiva ancora pi\u00f9 spiccata. La stagione cominci\u00f2 negativamente: in forza della conquista della Coppa dei Campioni dell'anno precedente, il Benfica disput\u00f2 la Coppa Intercontinentale contro il Pe\u00f1arol Montevideo, perdendola dopo tre confronti (vittoria per 1-0 al primo, sconfitta per 0-5 al secondo e per 1-2 ai play-off); Guttmann litig\u00f2 con la dirigenza accusandola di aver mal organizzato la trasferta, uno dei motivi che a fine annata lo portarono alla rottura col club.\nL'allenatore lasci\u00f2 poi tutti di stucco quando alla vigilia della semifinale di Coppa dei Campioni contro il Tottenham Hotspur annunci\u00f2 che al termine della stagione avrebbe abbandonato il club, aggiungendo inoltre che avrebbe gradito allenare in Inghilterra; ma si trattava in realt\u00e0 di una mossa volta a disturbare gli avversari col clamore destato presso la stampa, dacch\u00e9 la decisione era stata presa gi\u00e0 da tempo. Il Benfica, dopo aver sconfitto gli inglesi in una difficile semifinale, giunse all'atto conclusivo del torneo per il secondo anno di seguito, avendo come avversario il Real Madrid di Pusk\u00e1s e Alfredo Di St\u00e9fano. Il primo tempo si concluse col punteggio di 3-2 per gli spagnoli, ma nello spogliatoio Guttmann, davanti ai giocatori delusi, disse: \u00abLa partita \u00e8 vinta. Loro sono morti\u00bb. . Il campionato fu concluso al terzo posto, e quando chiesero a Guttmann il perch\u00e9 della mancata vittoria, rispose sottolineando come il Benfica non avesse \u00abil culo per sedersi su due sedie\u00bb, frase che in Portogallo \u00e8 divenuta celebre. La conquista della Coppa dei Campioni lo indusse tuttavia a chiedere il pagamento di un premio, ma la dirigenza glielo neg\u00f2 affermando che nel contratto non fosse presente una clausola contenente tale previsione. Guttmann disse \u00abHo avuto quattromila dollari in meno per aver vinto la Coppa dei Campioni rispetto al Campionato portoghese. Nessun tentativo \u00e8 stato fatto dai dirigenti per cambiare la situazione\u00bb e, come conseguenza, avrebbe lanciato una maledizione:\nDa quel momento la squadra ha perso tutte le finali di Coppa dei Campioni disputate, cinque, oltre a tre finali di Coppa UEFA/Europa League (due consecutivamente nel 2013 e nel 2014) e una di Coppa Intercontinentale, per un totale di nove finali in competizioni internazionali, nonch\u00e9 tre finali di UEFA Youth League. Nel 1990, in occasione della finale contro il Milan che si giocava a Vienna, Eus\u00e9bio si rec\u00f2 nel cimitero dove era situata la tomba del suo ex allenatore, e si mise a pregare davanti a essa, nella speranza di scongiurare la maledizione. Tale gesto tuttavia non port\u00f2 alcun buon effetto, dato che il Benfica perse la finale per 1-0 contro i \"rossoneri\" di Arrigo Sacchi. Guttmann aggiunse anche che era sua intenzione abbandonare il club per non poter allenare \u00abquattordici commendatori\u00bb, titolo del quale era stato insignito al pari dei giocatori da parte del dittatore Antonio Salazar grazie all'ultima vittoria, e che \u00abla terza stagione \u00e8 quasi sempre mortale per un allenatore\u00bb.\nIl periodo conclusivo.\nIn Uruguay al Pe\u00f1arol.\nL'annunciata conclusione del rapporto col Benfica aveva gi\u00e0 attratto l'attenzione del giornale londinese \"Evening Standard\", il quale aveva dedicato al fatto la prima pagina, e il Port Vale, sprovvisto di un allenatore, propose un ingaggio a Guttmann, che per\u00f2 non volle dirigere una squadra della terza divisione inglese. And\u00f2 dunque in Uruguay e allen\u00f2 il Pe\u00f1arol, la squadra che l'anno prima aveva sconfitto il Benfica nella Coppa Intercontinentale, gi\u00e0 due volte vincitore della Copa Libertadores grazie alla presenza di importanti giocatori, tra i quali Alberto Spencer e Juan Joya.\nProv\u00f2 subito a cambiare il modo di giocare, imponendo ai calciatori di passare rapidamente il pallone, ma la tattica si rivel\u00f2 di difficile attuazione sia perch\u00e9 il calcio uruguaiano era tipicamente propenso alla difesa e al contropiede, sia perch\u00e9 molti giocatori erano ormai giunti all'et\u00e0 matura e dunque refrattari a mutare abitudini di gioco ormai consolidate; Guttmann attribu\u00ec per\u00f2 tali problemi al manto erboso dello stadio, che paragon\u00f2 a \u00abun campo per piantare le patate\u00bb. Era inoltre anziano e aveva difficolt\u00e0 a preparare fisicamente i giocatori, giacch\u00e9 era lui stesso ad occuparsi di tale pratica in allenamento, lavorando di conseguenza poco. Altri aspetti controversi riguardarono alcune scelte tattiche discutibili (in una partita schier\u00f2 l'attaccante Julio Abbadie da terzino sinistro e in un'altra il terzino Matosas da centrocampista centrale) e la lingua, dato che l'allenatore non parlava lo spagnolo e risolveva mischiando portoghese ed italiano.\nNella Copa Libertadores la squadra, campione in carica, raggiunse la finale, perdendola contro il Santos dopo tre incontri. Con la vittoria dei brasiliani al primo turno e quella del Pe\u00f1arol al secondo, l'assegnazione del titolo fu decisa da un play-off. La stampa uruguaiana sottoline\u00f2 la necessit\u00e0 di neutralizzare Pel\u00e9, miglior giocatore del Santos, e Guttmann apprest\u00f2 a tal fine uno schema; ciascun difensore centrale fu incaricato di marcare distintamente l'attaccante ogni volta che si fosse avvicinato alla propria zona di competenza, mentre il compagno che di volta in volta risultava libero dall'incombenza avrebbe dovuto presidiare la porzione di campo rimasta cos\u00ec scoperta; i centrocampisti furono chiamati a dar loro manforte e al portiere fu chiesto di porre attenzione ai palloni che giungevano nell'area piccola, giacch\u00e9 Pel\u00e9 era pericoloso nei colpi di testa.\nNonostante detti accorgimenti, Pel\u00e9 segn\u00f2 due reti, che sommate ad un autogol iniziale determinarono la sconfitta del Pe\u00f1arol per 0-3. La parentesi di Guttmann col Pe\u00f1arol dur\u00f2 appena cinque mesi, solo al termine dei quali era riuscito ad imparare il nome dei giocatori; fu sostituito in ottobre da Peregrino Anselmo, che conquist\u00f2 la vittoria in campionato.\nTra il 1963 e il 1964.\nNel 1963 il Benfica prov\u00f2 per la prima volta a riportare Guttmann alla guida della squadra, insoddisfatto del gioco troppo difensivo avuto nella prima stagione senza la sua gestione tecnica, ma il compenso da lui richiesto fu ritenuto eccessivo; pretese infatti uno stipendio di cinquecento contos netti annuali, un premio dello stesso ammontare per la conquista della Coppa dei Campioni, un'abitazione lussuosa, una vettura con automobilista e ferie pagate in Austria. Tale richiesta era a suo dire giustificata dal fatto che il Benfica da lui costruito aveva continuato a vincere, facendo s\u00ec che il club avesse potuto guadagnare molto grazie al suo operato e, di conseguenza, avrebbe dovuto riconoscergli ci\u00f2 con un emolumento adeguato.\nDopo aver rifiutato un'offerta dello Sporting Lisbona per non volere affrontare il Benfica come avversario, Guttmann torn\u00f2 in Austria. Nel marzo del 1964 fu nominato supervisore della Nazionale affiancando Josef Walter, mentre contestualmente Joschi Walter divenne Capitano Federale dell'\u00d6FB. Quest'ultimo rassegn\u00f2 le dimissioni in ottobre stante le difficolt\u00e0 a riformare il sistema \u2014 scopo prefissatosi \u2014 e Guttmann fece altrettanto, spinto anche da una campagna stampa antisemita nei suoi confronti.\nIl ritorno al Benfica.\nIl Benfica si fece di nuovo avanti per la stagione 1965-1966 e Guttmann questa volta accett\u00f2, andando tuttavia incontro ad un'annata senza successo. Alla vigilia della partita di andata del quarto di finale di Coppa dei Campioni contro il Manchester United, diffuse la voce che i suoi giocatori erano ormai vecchi e appagati, per fare in modo che gli avversari li sottovalutassero, ma l'affermazione fu malintesa, al punto che fu necessaria una riunione d'emergenza per spiegare ai calciatori del Benfica che si trattava solo di una delle sue schermaglie verbali per disorientare la squadra rivale. I dirigenti del club gli proibirono comunque di parlare nuovamente, decisione che port\u00f2 Guttmann ad annunciare che quella sarebbe stata la sua ultima stagione da allenatore per la societ\u00e0.\nIl Benfica perse la gara di ritorno, giocata in casa, per 1-5, e in ragione della sconfitta il Dipartimento calcistico del club propose alla Direzione il licenziamento dell'allenatore, ma questa prefer\u00ec una soluzione alternativa e meno estrema, consistente nell'affidare il ruolo di \u00aballenatore di campo\u00bb a Fernando Cabrita. Tenendo conto dei due distinti periodi, Guttmann diresse il Benfica in 162 partite (113 V, 27 N, 22 P); il debutto si ebbe il 20 settembre 1959 in Benfica 4 \u2014 Set\u00fabal 1, mentre l'ultima occasione in cui sedette sulla panchina del club di Lisbona fu il primo maggio del 1966 per Belenenses 1 \u2014 Benfica 3. Quanto alle competizioni europee, totalizz\u00f2 22 partite (14 V, 3 N, 5 P), esordendo ad Edimburgo il 29 settembre 1960 in Hearts 1 \u2014 Benfica 2 e chiudendo il 9 marzo 1966 con la sopracitata disfatta casalinga con i \"Red Devils\".\nIn Svizzera al Servette.\nNel 1966 fu ingaggiato dagli svizzeri del Servette, allorch\u00e9 il presidente della societ\u00e0, Marcel Righi, sollev\u00f2 dall'incarico l'allenatore-giocatore Roger Vonlanthen come conseguenza dei deludenti risultati avutisi in avvio di stagione (quattro sconfitte consecutive in campionato). Al termine del girone d'andata Guttmann condusse la squadra a nove punti dalla capolista Zurigo, ma fu eliminato dalla Coppa Svizzera. L'allenatore incrin\u00f2 anche i suoi rapporti con la stampa per aver millantato di aver vinto il Campionato italiano con il Milan, abbandonando definitivamente il club di sua sponte nel marzo del 1967, con la partita persa contro lo Slavia Sofia ai quarti della Coppa delle Coppe, costata l'esclusione dalla competizione.\nIl ritorno al Porto.\nNella restante parte del 1967 ebbe una breve e negativa esperienza coi greci del , dopo la quale rimase inattivo per alcuni anni, fino a quando prese la guida dell' dal marzo del 1973 fino al termine della stagione. L'annata successiva il Porto gli affid\u00f2 nuovamente la squadra, ma il rapporto si interruppe in dicembre in circostanze infelici: al 13\u00ba minuto della tredicesima giornata di campionato, il centrocampista della squadra Pav\u00e3o mor\u00ec in campo per ragioni mai del tutto chiarite; l'autopsia stabil\u00ec che il decesso fu causato da una lesione delle capsule renali dovuta ad un brusco scarico di adrenalina, che per\u00f2 non fu possibile spiegare.\nGuttmann in passato era stato sospettato di aver fatto ricorso al doping, e in particolare era noto che la moglie di Costa Pereira, giocatore del Benfica, lo aveva redarguito perch\u00e9 il marito passava delle notti insonni in stato di euforia, a suo dire dovuto alla somministrazione di strane pillole; Guttmann, che assicurava che fossero solo delle vitamine, era solito aggiungerle, talvolta di nascosto, nella minestra che veniva servita ai calciatori, e inoltre offriva loro un infuso di limone caldo e molto zuccherato. Dopo l'episodio l'allenatore lasci\u00f2 il club e fece ritorno a Vienna, terminando allo stesso tempo la sua carriera.\nStatistiche.\nGiocatore.\nPresenze e reti nei club.\n\"NOTA: le presenze e le reti con club statunitensi si riferiscono alla sola ASL\"\nClub.\n\"In grassetto le competizioni vinte.\""}
{"id": "576475", "revid": "287204", "url": "https://it.wikipedia.org/wiki?curid=576475", "title": "Carr\u00e8 Otis", "text": ""}
{"id": "576484", "revid": "188717", "url": "https://it.wikipedia.org/wiki?curid=576484", "title": "Fuga di una retta", "text": ""}
{"id": "576485", "revid": "1318658", "url": "https://it.wikipedia.org/wiki?curid=576485", "title": "Arrondissement di Ch\u00e2teauroux", "text": "L\"arrondissement\" di Ch\u00e2teauroux \u00e8 una suddivisione amministrativa francese, situata nel dipartimento dell'Indre e nella regione del Centro-Valle della Loira.\nComposizione.\nL\"arrondissement\" di Ch\u00e2teauroux raggruppa 82 comuni in 11 cantoni:"}
{"id": "576491", "revid": "1926649", "url": "https://it.wikipedia.org/wiki?curid=576491", "title": "Giovanni Vecchina", "text": "Era noto anche come \"Nane\".\nCarriera.\nGiocatore.\nClub.\nDopo gli esordi, a cavallo degli anni 10 e 20 del XX secolo, con le maglie di e , leg\u00f2 il suo nome principalmente a quello del , club con cui disput\u00f2 sei campionati prima dell'istituzione del \"girone unico\", figurando tra i migliori marcatori del tempo. Accasatosi ai biancoscudati nel 1924, lasci\u00f2 la formazione veneta nel 1930 dopo la prima edizione nella neonata Serie A.\nNello stesso anno approd\u00f2 alla di Carlo Carcano, dove rimase per tre stagioni. Per l'iniziale biennio fu il centravanti titolare dei bianconeri, perdendo il posto solo nell'ultima annata causa l'esplosione del giovane Felice Borel, vincendo sotto la Mole tre scudetti \u2014 i primi del cosiddetto \"Quinquennio d'oro\" \u2014 prima di cambiare squadra ma non citt\u00e0, passando ai rivali del con cui esord\u00ec in una partita interna contro la (1-1), rimanendo in granata per due stagioni.\nNel 1935 si trasfer\u00ec al di Ginevra. Tornato in Italia dopo una stagione, seguirono due anni nella , prima di far brevemente ritorno a Venezia e chiudere infine la carriera agonistica sul finire del periodo interbellico, con e , club questi ultimi in cui si ciment\u00f2 nel doppio ruolo di giocatore-allenatore.\nNazionale.\nHa giocato anche due partite con la maglia azzurra dell', la prima il 2 dicembre 1928 a Milano, contro i (3-2), e la seconda il 12 aprile 1931 a Oporto, contro il (0-2), senza collezionare reti.\nAllenatore.\nLa sua prima esperienza da allenatore \u00e8 stata a Palmi, in Serie C nella stagione 1938-1939, quando divenne allenatore-giocatore della . Ha chiuso la carriera da giocatore fungendo anche da allenatore a : in quella stessa annata ne fu anche il capitano.\nCondusse quindi il nella stagione 1942-1943, dopo essere subentrato a Renato Bottaccini, guidando poi blasionate squadre come il , dove fu esonerato il 28 settembre 1947 per lasciare il posto a Emilio Berkessy, e il , subentrando nel corso della stagione 1947-1948 a Raffaele Sansone."}
{"id": "576495", "revid": "287204", "url": "https://it.wikipedia.org/wiki?curid=576495", "title": "Kenji Mizoguchi", "text": "Considerato uno dei pi\u00f9 importanti ed influenti registi giapponesi degli anni '50, insieme a Akira Kurosawa e Yasujir\u014d Ozu ha reso celebre il cinema nipponico agli occhi del mondo.\nBiografia.\nNacque a Tokyo come figlio di un carpentiere; le condizioni iniziali della famiglia erano precarie, tanto che la sorella maggiore fu venduta come geisha, evento che lo influenz\u00f2 molto.\nMantenne una fiera resistenza contro il padre, violento contro la madre e la sorella. All'et\u00e0 di tredici anni smise di frequentare la scuola ed entr\u00f2 all'istituto per la ricerca sulla pittura occidentale. Successivamente si trasferisce a K\u014dbe, dove lavora come illustratore presso il giornale \"Matha Shinpo\".\nRitornato nella sua citt\u00e0 natale, Tokyo, comincia a lavorare nel settore cinematografico nella casa di produzione Nikkatsu come assistente di registi come \u014cguchi, Suzuki e Tanaka; nel 1922 inizia la sua carriera come regista, realizzando \"Ai ni Yomihaeru Hi\" mentre nel 1930 gira il suo primo film sonoro. Dopo aver realizzato oltre quarantasette film (di cui se ne sono conservati solo due) lascia la Nikkatsu nel 1932 e nel 1934 contribuisce alla fondazione della Daiichi Eiga di Kyoto.\nNegli anni trenta lavora per varie case di produzione e ha uno dei suoi maggiori successi, \"Naniwa Hika\" e \"Gion no Shimai\", film che dovevano far parte di una trilogia sul realismo sociale, che tuttavia non \u00e8 mai stata completata. Nel 1939 inizia a lavorare alla Shochiku di Kyoto, realizzando una trilogia del genere geido mono (film sulla vita degli attori di teatro), ma soprattutto Genroku Chushingura, tratto da un classico della letteratura giapponese.\nNonostante una vita privata travagliata a causa della malattia mentale della moglie, il suo prestigio nel mondo del cinema aumenta: negli anni quaranta realizza oltre un film all'anno, ricopre alcune cariche istituzionali nel mondo del cinema giapponese e nel 1951 passer\u00e0 alla Daiei, alla quale rester\u00e0 fedele (tranne un paio di eccezioni) fino alla morte, lavorando anche come direttore generale.\nNegli anni cinquanta inizia ad essere conosciuto anche in occidente grazie al successo di \"Rashomon\", diretto da Akira Kurosawa e prodotto dalla Daiei Motion Picture Company. In questo periodo gira alcuni suoi capolavori, regolarmente ospitati dalla Mostra del cinema di Venezia, dove vince per tre volte il Leone d'argento con \"Vita di O-Haru, donna galante (Saikaku Ichidai Onna)\" nel 1952, \"I racconti della luna pallida d'agosto (Ugetsu Monogatari)\" nel 1953 (anno del suo primo viaggio in Europa) e \"L'intendente Sansho (Sansho Dayu)\" nel 1954.\nMizoguchi mor\u00ec di leucemia all'et\u00e0 di 58 anni.\nA Venezia fu ricordato nel 1980 con un'importante retrospettiva comprendente trenta film, alla 37\u00aa Mostra del Cinema."}
{"id": "576496", "revid": "1318658", "url": "https://it.wikipedia.org/wiki?curid=576496", "title": "Arrondissement di La Ch\u00e2tre", "text": "L\"arrondissement\" di La Ch\u00e2tre \u00e8 una suddivisione amministrativa francese, situata nel dipartimento dell'Indre e nella regione del Centro-Valle della Loira.\nComposizione.\nL\"arrondissement\" di La Ch\u00e2tre raggruppa 58 comuni in 5 cantoni:"}
{"id": "576498", "revid": "1865216", "url": "https://it.wikipedia.org/wiki?curid=576498", "title": "Jacob Johan Anckarstr\u00f6m", "text": "Biografia.\nFiglio dell'omonimo Jacob Johan Anckarstr\u00f6m, capitano del reggimento Nyland e veterano della guerra di Pomerania, Anckarstr\u00f6m serv\u00ec nel reggimento reale di Gustavo III come capitano dal 1778 al 1783. Durante un viaggio in Gotland fu accusato di maldicenze verso il re e fu inviato a Stoccolma, dove pass\u00f2 l'inverno e dove fu successivamente arrestato. Liberato fu per\u00f2 espulso dal reggimento e inizi\u00f2 cos\u00ec a muovere sentimenti di odio verso il sovrano. Il 16 marzo 1792 il re Gustavo III ritorn\u00f2 a Stoccolma e pranz\u00f2 al palazzo Haga, fuori citt\u00e0.\nDurante il banchetto, Gustavo III ricevette una lettera anonima contenente minacce di morte ma, avendone ricevute altre in passato, ignor\u00f2 il fatto. Dopo il pranzo and\u00f2 nella sua stanza per prepararsi a una mascherata. Appena entrato nella stanza fu circondato da Anckarstr\u00f6m e i suoi aiutanti Claes Horn e Adolf Ribbing che indossavano maschere nere. Gli assassini salutarono in francese il sovrano: \u00ab\"Bonjour, beau masque!\"\u00bb (\"Buongiorno, bella maschera!\"). Anckarstr\u00f6m aggir\u00f2 il re e gli spar\u00f2 sul fianco sinistro della schiena. Gustavo III cerc\u00f2 la fuga urlando: \u00ab\"Ah! Je suis bless\u00e9, tirez-moi d'ici et arr\u00eatez-le\"\u00bb (\"Ah! Sono ferito, portatemi via di qui e fermatelo!\"). Il sovrano fu subito portato via dal luogo che fu subito circondato.\nAnckarstr\u00f6m fu arrestato la mattina seguente e confess\u00f2 subito il fatto negando l'aiuto di altri (Horn e Ribbing furono arrestati in seguito). Gustav III mor\u00ec per la ferita il 29 marzo e il 16 aprile Anckarstr\u00f6m fu giudicato. Perse i titoli nobiliari, fu torturato, gli fu amputata la mano destra e poi fu decapitato in pubblico il 27 aprile 1792. Lo stesso anno la famiglia Anckarstr\u00f6m si fece rinominare L\u00f6wenstr\u00f6m e don\u00f2 fondi per la costruzione dell'ospedale omonimo.\nNella cultura di massa.\nAlle vicende di Anckarstrom sono ispirate quelle dell'opera \"Gustave III o le Bal masqu\u00e9\" di Auber (1833). Il libretto del \"Gustave III\" serv\u00ec da base per le varie stesure del libretto che diverr\u00e0 \"Un ballo in maschera\" di Giuseppe Verdi."}
{"id": "576499", "revid": "1305772", "url": "https://it.wikipedia.org/wiki?curid=576499", "title": "FlightGear", "text": "FlightGear Flight Simulator, meglio noto come FlightGear, \u00e8 un progetto collaborativo che ha lo scopo di creare un sofisticato framework di simulatore di volo libero. \u00c8 sotto licenza GNU GPL disponibile per svariati sistemi operativi, fra cui Microsoft Windows (Win9x/ME/2000/XP), Linux e macOS.\nIl motore di simulazione in \"FlightGear\" viene chiamato SimGear. \u00c8 utilizzato sia come applicazione per l'utente finale sia come ricerca in ambito accademico, per lo sviluppo e il raggiungimento di soluzioni in ambito di simulazione di volo.\nLa personalizzazione del gioco si pu\u00f2 notare nei vari tipi di aerei disponibili in \"FlightGear\", dall'aliante all'elicottero, dall'aereo di linea agli aerei militari. Tutti questi modelli sono stati implementati da svariate persone.\nStoria.\nInizi: 1996, 1997.\nLo sviluppo \u00e8 iniziato nel 1996, con una proposta online su iniziativa dello statunitense David Murr. Lo sviluppo del codice inizi\u00f2 utilizzando una versione personalizzata del codice per la grafica 3D. Lo sviluppo di una versione che fosse basata sull'OpenGL prese inizio da Curtis Olson agli inizi del 1997. Una grande risposta dalla comunit\u00e0 ha portato a forti contributi al progetto dal suo inizio negli anni 90 al presente.\nPiuttosto che partire da zero, gli sviluppatori di FlightGear fecero uso del modello di volo LaRCsim della NASA, con l'OpenGL per il codice grafico 3D e dei dati liberamente usufruibili per le quote del terreno. Le prime versioni compilate uscirono nel 1997 con un aggiornamento molto intenso di nuove versioni per parecchi anni, che portarono progressivamente ad un programma pi\u00f9 stabile e avanzato.\nPer il 2001, il team di sviluppo distribuiva regolarmente versioni beta (0.7.x, 0.8.x tra il 2001 ed il 2003). Pi\u00f9 tardi nello stesso decennio, il ritmo di distribuzione delle varie versioni si \u00e8 rallentato, a favore di un maggior numero di miglioramenti e aggiunte (0.9.8, 0.9.19, ecc.). La maturit\u00e0 raggiunta del software nell'anno 2005 ha portato ad un maggiore interesse da parte della stampa e ad un forte incremento di popolarit\u00e0. L'utilizzo di numeri di versione si \u00e8 drammaticamente rallentato dopo il tardo 2002, alla corrente versione 0.9.0. Le versioni 0.9.9 (2005) e 0.9.10 (2006) hanno avuto circa 8 aerei tutti nuovi (o completamente rifatti), portando il numero totale di aerei dai 70 ai 90. La versione 0.9.11 ne ha circa 33 nuovi (o completamente rifatti).\nVersioni 0.9.0-0.9.11 (2002-2007).\nGli oggetti grafici di FlightGear sono molto dotati se comparati con quelli di altri simulatori tipo \"Microsoft Flight Simulator\" anche dello stesso periodo. Inoltre l'intero mondo \u00e8 ben rappresentato utilizzando i dati delle quote presi liberamente da SRTM, vi sono anche un numero di caratteristiche speciali come per esempio le piste in pendenza. Oltre 20000 piste, nuvole 3D, supporto multi piattaforma, scelte di FDM multiple, quasi 100 aeromobili da poter scegliere garantiscono un buon numero di caratteristiche apprezzabili.\nL'Hardware necessario per far girare FlightGear \u00e8 quello in cui vi sia un supporto alle OpenGL con una scheda accelerata per il 3D; sembra che un miglior supporto lo si ottenga con le schede NVIDIA. Le recenti versioni garantiscono un supporto anche per il 3dfx, sebbene questo sia venuto a mancare in quanto le richieste hardware sono aumentate.\nFlightGear viene utilizzato in vari progetti industriali e accademici.\nSoftware.\nIl motore della simulazione in FlightGear \u00e8 chiamato SimGear. Viene utilizzato sia per le applicazione per gli utenti generici, sia per ambienti di ricerca per lo sviluppo e raggiungimento di idee per la simulazione del volo.\nQuesta personalizzazione di FlightGear \u00e8 illustrata dal grande numero di modelli di aerei disponibili in FlightGear, dall'aliante, all'elicottero e dagli aerei di linea ai caccia da combattimento. Questi modelli di aerei sono il contributo di svariate persone.\nIl modello di aereo in FlightGear usa uno dei tre modelli principali:\nTuttora solo un motore viene utilizzato per la generazione del terreno: TerraGear. Gli effetti meteorologici includono nuvole 3D, fulmini e differenti orari del giorno.\nModelli Dinamici di volo.\nUn modello dinamico del volo (o FDM, dall'inglese \"Flight Dynamic Model\") rappresenta come il volo di un aereo viene simulato nel programma. FlightGear usa una variet\u00e0 di progetti di modelli interni e importati. Ogni aereo deve essere istruito ad usare uno di questi modelli. Per ora FlightGear \u00e8 l'unico simulatore di volo grafico in cui gli FDM vengono utilizzati; UUIC e YASim furono sviluppato specificamente per FlightGear. Versioni iniziali utilizzavano FDM basati su LaRCsim della NASA, il quale venne per\u00f2 sostituito dal pi\u00f9 flessibile FDM.\nDipendenze di FlightGear.\nA differenza di titoli commerciali di software, lo scopo principale del progetto \u00e8 la distribuzione di una collezione di codici. Per farli diventare un pacchetto usabile questi codici devono essere compilati per una specifica piattaforma. Le librerie software utilizzate per creare FlightGear sono variate durante il tempo. La principale \u00e8 SimGear, che \u00e8 il principale motore di simulazione che sta alla base di FlightGear. TerraGear non \u00e8 una dipendenza, ma semplicemente un nome per il programma di default per la generazione del terreno in FlightGear. OpenAL viene usato per il suono e l'audio con l'aggiunta di una supporto per SDL (dalla versione 0.9.5). PLIB per le procedure per il supporto hardware, solitamente usate per il suono che venne comunque rimpiazzato da OpenAL. OpenGL serve per le procedure integrate per la grafica 3D, altre varie accelerazioni hardware (come DirectX) non sono supportate. OpenSceneGraph \u00e8 anch'esso integrato in FlightGear; molte routine grafiche sono necessarie per la compilazione. Infine, Simple DirectMedia Layer \u00e8 la libreria software che \u00e8 utilizzata per compilare. Alcune altre dipendenze variano a seconda del tipo di piattaforma per cui si desidera ottenere il binario. Gli utenti di FlightGear possono sia compilarsi il programma loro stessi, o trovare qualcuno che fornisca i binari gi\u00e0 compilati, che non \u00e8 uno degli scopi del progetto.\nMulti-display e Networking.\nParecchie opzioni di networking permettono a FlightGear di comunicare con altre istanze di FlightGear. \u00c8 disponibile un protocollo multiplayer per utilizzare FlightGear in una rete locale in un ambiente a multi-aereo. Questo pu\u00f2 essere usato per voli in formazione o simulazioni di torri di controllo.\nParecchie istanze di FlightGear possono essere sincronizzate per permettere un ambiente multi monitor. Se tutte le istanze girano con lo stesso frame rate, \u00e8 possibile ottenere buone sincronizzazioni tra i display.\nSoftware aggiuntivo.\nVi sono programmi che sono sia integrati in FlightGear (Dipendenze) o che collaborano con esso per una determinata funzione. Alcuni di questi sono inclusi nelle release di FlightGear per specifiche piattaforme e sviluppati dal progetto stesso, altri invece vengono distribuiti indipendentemente ma comunque ospitati all'interno del progetto di FlightGear.\nUn importante software aggiuntivo riguarda l'interfaccia per lanciare l'eseguibile FlightGear. Infatti per la maggior parte del suo sviluppo iniziale FlightGear poteva essere lanciato solo attraverso la riga di comando. Comunque, il \"FlightGear Launch Control\" \u00e8 stato incluso con il front-end \"FG lancher\" sin dalla versione 0.9.3 nel 2003. \"KFreeFlight\" \u00e8 un front-end/lanucher per KDE. \"FGTools\" \u00e8 un launcher alternativo per windows. \"FGKicker\" \u00e8 un front-end sviluppato con le GTK+.\nAltri programmi di rilievo sono editor e progetti per i dati del terreno. \"Atlas\" \u00e8 un supporto per le cartine e le mappe per FlightGear; \"Kelpie Flight Planner\" \u00e8 un programma per creare i piani di volo sviluppato in Java. \"FlightGear Scenery Designer\" \u00e8 un editor di scenari per poter lavorare con i dati del terreno. Il progetto \"World Custom Scenery Project\" ha lo scopo di coordinare gli sforzi e gli sviluppi sugli scenari personalizzati. Infine, \"Taxidraw\" \u00e8 un editor per le piste di rullaggio e le piste di atterraggio/decollo degli aeroporti.\nIl codice di FlightGear rispetto ai binari.\nDiversamente dalla maggior parte del software commerciale, le date di distribuzione del progetto si applicano solo per la distribuzione dei codici sorgenti, non dei binari. Per ottenere un programma funzionante il codice sorgente deve essere compilato, il che richiede librerie specifiche (Vedi la sezione #Dipendenze di FlightGear) tra quelle generali e quelle specifiche per il tipo di piattaforma di compilazione. Comunque, siccome questo \u00e8 troppo complicato per la maggior parte degli utenti, altri lavorano per rendere i binari disponibili per le specifiche piattaforme e sistemi operativi. I pacchetti ottenuti variano quindi nella loro stabilit\u00e0, prestazioni, dipendenze, e di quanto sono aggiornati rispetto al codice di base. Per esempio, alcuni vecchi binari funzionano ancora con Mac OS 9 ma le nuove versioni di FlightGear richiedono la versione di macOS.\nPer esempio, nel tardo 2007, l'ultimo codice distribuito era la versione 0.9.11-pre1 (pre-release) e la 0.9.10 (finale). Comunque, i binari disponibili variavano significativamente; alcuni binari disponibili un anno dopo la distribuzione della versione 0.9.10 erano:\nReazioni della critica.\nSebbene non sviluppato per essere un gioco nel senso stretto, FlightGear ha in ogni caso ricevuto articoli in un certo numero di pubblicazioni sia online che offline. \"FlightGear\" 0.9.10 ha ricevuto molti articoli, evidenziato come una simulazione accurata che per\u00f2 richiedeva pazienza ed un certo lavoro prima di poter giocare. PC Magazine fece notare come esso sia progettato per poterci aggiungere facilmente nuovi aerei e scenari.\nAl contrario, un pi\u00f9 vecchio articolo alcuni anni precedenti, un articolo di giugno 2002 di FlightXPress, fu piuttosto critico, facendo notare una mancanza di funzionalit\u00e0 e scenari (Si trattava della versione 0.7.10 di FlightGear).\nDate delle \"release\".\n\"Release\" definitivi del codice sorgente per anno.\nAerei.\nFlightGear inizi\u00f2 con un aereo incluso in LaRCsim, della NASA, un Ryan Navion, che venne sostituito con un Cessna 172 nel 2000. JSBsim port\u00f2 con s\u00e9 parecchi nuovi aerei, cos\u00ec fece pure lo sviluppo di YASim.\"\nAerei della versione 0.9.10.\nL'installer di base \u00e8 limitato a soli 15 aerei, ma parecchie dozzine di altri aerei ufficiali sono ad un differente stato di sviluppo e sono disponibili per essere scaricati. La versione su CD/DVD include tutti questi aerei ed alcuni dati sul terreno, sebbene tutto questo materiale sia scaricabile liberamente. Esistono anche aerei non ufficiali di terze parti, ma non sono inclusi nella seguente lista. Sono inclusi anche alcuni edifici personalizzati, specialmente attorno all'area di San Francisco; ed \u00e8 inclusa anche una portaerei di classe Nimitz.\nAerei del pacchetto 0.9.10:\nTutti gli aerei ufficiali per la versione 0.9.10, con i loro dati del modello di volo e della strumentazione, sono elencati cos\u00ec come si trovano sul cd della versione 0.9.10 di FlightGear. Alcuni aerei sono solo FDM, mentre altri aerei di terze parti sono esclusi dalla lista (Cos\u00ec come lo sono i componenti aggiuntivi).\nAerei ad ala fissa:\nAlianti e veleggiatori:\nElicotteri:\nVari (Generici, R/C, Fantasia, etc.):\nAerei della 0.9.11.\nAerei tutti nuovi, o pesantemente ricostruiti nella versione 0.9.11 di FlightGear: Boeing 787-8, Northrop Grumman A-6E (Intruder), Airbus A320, Nakajima A6M2, Antonov An-2, Northrop B-2 Spirit, Bristol Beaufighter, Bielsko SZD-9 Bocian, Lockheed C-130 Hercules, Cessna 182RG, Sikorsky CH-53E, Cessna Citation X, Dornier Do 335, Boeing E-3B Sentry, Eurocopter EC 135, McDonnell Douglas F-15C Eagle, McDonnell Douglas F-18 Hornet, Chance Vought F4U Corsair, Mainair Flash 2 Alpha, Hughes H-4 Hercules, Ky\u016bsh\u016b J7W, Junkers Ju 52, Nakajima Ki-84 (Hayate), Messerschmitt Me 262, Dassault Mirage 2000, de Havilland Mosquito, NTPS, de Havilland DH.110 Sea Vixen, Sikorsky S-76C, Flanker-F, Avro Vulcan B.2, Sikorsky S-70 (UH-60)\n1.0.0 aircraft.\nNuovi aerei: Cessna Citation-II (wip), Beechcraft 1900D, de Havilland Canada DHC-2 Beaver"}
{"id": "576504", "revid": "287204", "url": "https://it.wikipedia.org/wiki?curid=576504", "title": "Comasco", "text": "Comasco"}
{"id": "576507", "revid": "4490961", "url": "https://it.wikipedia.org/wiki?curid=576507", "title": "Ravennate", "text": ""}
{"id": "576508", "revid": "1543377", "url": "https://it.wikipedia.org/wiki?curid=576508", "title": "Pussycat Dolls", "text": "Le Pussycat Dolls sono un gruppo pop statunitense, creato dalla coreografa Robin Antin nel 1995 come corpo di ballo burlesque. In seguito al successo mediatico ottenuto, Antin riesce a far ottenere al gruppo un contratto discografico con la Interscope Records, trasformandolo, nel 2003, in una band attiva sul mercato discografico. La formazione originale del gruppo era composta da: Nicole Scherzinger, Carmit Bachar, Ashley Roberts, Jessica Sutta, Melody Thornton e Kimberly Wyatt.\nL'album di debutto della band, \"PCD\", ebbe molto successo a livello mondiale; portando cos\u00ec il gruppo a essere famoso in tutto il globo. Nonostante l'enorme successo, i conflitti all'interno del gruppo tra la leader, Nicole Scherzinger, e le altre ragazze, portarono, nel 2008, all'abbandono del gruppo da parte di Carmit Bachar. Rimaste in cinque le Pussycat Dolls registrano il loro secondo album di studio dal titolo \"Doll Domination\".\nNel 2010 viene ufficializzato lo scioglimento del gruppo, dopo sette anni di attivit\u00e0 nel mercato discografico.\nComplessivamente il gruppo vanta 60 milioni di dischi venduti in tutto il mondo tra album e singoli, risultando una delle girl band di maggior successo nella storia.\nIl 27 novembre 2019, nei profili social delle singole componenti del gruppo, viene annunciata la reunion della band con un tour e l'esibizione alla finale di \"The X Factor\" britannico il 30 novembre.\nBiografia.\n1993\u20132003: Gli inizi come corpo di ballo burlesque.\nNel 1993, prendendo ispirazione dalle coreografie di Bob Fosse per \"Sweet Charity\", la ballerina e coreografa Robin Antin inizi\u00f2 ad esplorare l'idea di creare un corpo di ballo stile burlesque insieme all'amica Christina Applegate. Fu cos\u00ec che nacque il corpo di ballo delle Pussycat Dolls, che dal 1995 inizi\u00f2 a esibirsi nei pi\u00f9 importanti locali di Los Angeles, come il famoso Viper Room di Johnny Depp e il Roxy. Le performance erano basate su un repertorio di canzoni degli anni cinquanta e sessanta, e le ballerine si esibivano in lingerie o con costumi da pin-up. Originariamente, oltre ad Antin e Applegate, facevano parte del corpo di ballo anche Lindsley Allen, Bethany Chester, Carla Kama e Joie Shettler.\nNel corso degli anni il gruppo inizi\u00f2 ad acquisire una forte notoriet\u00e0, tant\u2019\u00e8 che i loro spettacoli vedevano la partecipazione di ospiti di eccezione come Christina Aguilera, Gwen Stefani, Britney Spears, Charlize Theron, Dita Von Teese, Pamela Anderson e tante altre. Verso la fine degli anni novanta, il gruppo inizi\u00f2 anche ad apparire su importanti riviste quali Playboy e Maxim. Nel 2003 avviene il loro esordio cinematografico col film \"Charlie's Angels - Pi\u00f9 che mai\" nelle vesti di ballerine e sempre lo stesso anno appaiono nei videoclip di \"Shut Up\" dei The Black Eyed Peas e \"Trouble\" di Pink.\n2003-2005: La trasformazione delle Pussycat Dolls come gruppo musicale.\nNel 2003, durante un\u2019esibizione con Gwen Stefani, le Pussycat Dolls vengono notate dai produttori discografici Ron Fair e Jimmy Iovine. Questi ultimi propongono a Robin Antin di trasformare le Pussycat Dolls in un gruppo musicale con lo stesso nome del corpo di ballo. A far parte del gruppo furono sette ragazze gi\u00e0 presenti nel corpo di ballo: Robin Antin, Carmit Bachar, Cyia Batten, Kasey Campbell, Ashley Roberts, Jessica Sutta e Kimberly Wyatt. A loro furono aggiunte tre cantanti selezionate attraverso dei casting: Melody Thornton, Kaya Jones e Nicole Scherzinger. Fu chiesto anche a Carmen Electra di far parte del progetto musicale, ma rifiut\u00f2 per continuare a intraprendere la sua carriera da attrice. Le Pussycat Dolls raggiunsero quindi la formazione di dieci elementi e firmarono il loro primo contratto discografico con la Interscope Records. Nel 2004 avviene l\u2019esordio discografico con l\u2019incisione del brano \"Sway\", per la colonna sonora del film \"Shall We Dance?\". Sempre lo stesso anno il gruppo registra un\u2019ulteriore brano per la colonna sonora del film d\u2019animazione Shark Tale dal titolo \"We Went as Fare as We Felt Like Going\".\nNel settembre del 2004, durante la registrazione del primo album, Kaya Jones decide di abbandonare il gruppo a seguito di presunti conflitti nati nel gruppo tra lei e alcune delle ragazze. Nel gennaio del 2005 anche Cyia Batten e Kasey Campbell lasciano il gruppo. Robin Antin decide invece di assumere il suo ruolo nel gruppo in qualit\u00e0 di manager e coreografa, e non come componente. Fu cos\u00ec che le Pussycat Dolls raggiunsero la formazione di sei elementi composta da Carmit Bachar, Ashley Roberts, Nicole Scherzinger, Jessica Sutta, Melody Thornton e Kimberly Wyatt.\n2005-2007: L'album di debutto e il successo mondiale.\nIl 13 settembre 2005 viene pubblicato il primo album, \"PCD\", l'album \u00e8 composto da canzoni pop-dance unito al loro stile burlesque; inoltre sono presenti alcuni tributi e cover di famose canzoni.\nL'album viene anticipato dal singolo \"Don't Cha\" e vede la collaborazione con il rapper Busta Rhymes. Il singolo diventa una hit sia negli Stati Uniti, dove raggiunge la posizione numero 2 della \"Billboard Hot 100\", sia nel resto del mondo, raggiungendo la posizione numero 1 in paesi come Australia, Regno Unito e Canada. Il brano ebbe un buon successo anche in Italia e le Pussycat Dolls furono ospiti del Festivalbar dello stesso anno, dove esibirono il singolo live.\nCome secondo singolo viene pubblicata la ballad \"Stickwitu\", altra hit di successo che entra nella top five negli Stati Uniti e raggiunge il secondo posto nel Regno Unito. Il brano ricevette la nomination ai Grammy Award nella categoria \"Best Pop Performance By a Duo or Group\". Segue la canzone \"Beep\" cantata insieme al leader dei The Black Eyed Peas will.i.am, che non ha il successo avuto dai primi due singoli, ma riesce comunque a raggiungere la prima posizione in paesi quali Belgio e Nuova Zelanda. Il quarto singolo estratto dall'album \u00e8 \"Buttons\", collaborazione con il rapper Snoop Dogg che raggiunge la terza posizione sia nel Regno Unito che negli Usa. Il singolo successivo, \"I Don't Need a Man\", non ebbe molto rilievo, ma riusc\u00ec ad entrare nella top ten di paesi come Australia, Irlanda e Regno Unito. L'ultimo singolo estratto dall'album di debutto delle Pussycat Dolls \u00e8 stato \"Wait a Minute\" (con Timbaland).\nL'album \u00e8 un grande successo a livello mondiale: vender\u00e0 oltre dieci milioni di copie, raggiungendo la prima posizione in Nuova Zelanda, la top five in Paesi come i Paesi Bassi e gli Usa, inoltre l'album entra nella top ten di Austria, Regno Unito, Germania, Irlanda.\nIl gruppo nel 2006 \u00e8 la band di apertura dei The Black Eyed Peas nel Nord America. L'anno successivo apriranno, insieme alla Danity Kane e ai NTL, il Back to Basics Tour di Christina Aguilera. Intraprenderanno anche il loro primo tour mondiale, il PCD World Tour, al quale prender\u00e0 parte anche la cantante Rihanna per le date inglesi.\n2007-2008: \"The Search for the Next Doll\" e i progetti solisti.\nDato il grande successo ottenuto dal gruppo, nel 2007 la Antin realizza \",\" un programma TV per trovare una nuova cantante da aggiungere alle Pussycat Dolls. Il reality show \u00e8 trasmesso negli Stati Uniti sul canale The CW; in Italia il programma viene trasmesso sul canale musicale MTV. Lo show venne vinto da Asia Nitollano, la quale dopo pochi mesi di attivit\u00e0 abbandona il gruppo per intraprendere una carriera da solista.\nDopo il successo di \"PCD\" alcuni membri del gruppo iniziano a dedicarsi alla loro carriera solista, prima su tutte la leader Nicole Scherzinger che lavora alla registrazione del primo album da solista, \"Her Name Is Nicole\". Per lanciare l'album vengono pubblicati i singoli \"Whatever U Like\" (con T.I.) e \"Baby Love\" (con Will.i.am) che per\u00f2 ottengono scarso successo, cos\u00ec la casa discografica decide di sospendere il progetto e l'album non viene pubblicato. Oltre alla Scherzinger anche Carmit Bachar pensa ad una carriera da solista e per questo motivo nel 2008 abbandona le Pussycat Dolls. Cos\u00ec il gruppo assume la forma di quintetto con Scherzinger, Thornton, Roberts, Sutta e Wyatt.\n2008-2009: Il secondo album: \"Doll Domination\".\nNel maggio del 2008 il gruppo torna sulle scene musicali e pubblica \"When I Grow Up\", il singolo che anticipa l'uscita del secondo album. La canzone ottiene un buon successo in tutto il mondo e in America raggiunge la posizione numero 1 della Hot Dance Club Play. Successivamente, come secondo singolo, solo per il mercato americano viene pubblicata \"Whatcha Think About That\" (con la rapper Missy Elliot), ma la canzone ottiene scarso successo, tant'\u00e8 che non riesce ad entrare nelle classifiche americane, ma entra comunque nella top 20 di vari paesi europei, tra cui il Regno Unito.\nIl 19 ottobre 2008 viene pubblicato il secondo album del gruppo, \"Doll Domination\". Nella prima settimana di uscita l'album vende circa 79 000 copie e debutta alla posizione numero 4 della classifica americana Billboard 200. Dall'album oltre a \"When I Grow Up\" e al singolo americano, vengono estratti altri singoli: \"I Hate This Part\" che ottiene buon successo entrando nelle top 10 di vari paesi, e \"Bottle Pop\" di scarso successo.\nNel 2009 il gruppo intraprende il loro secondo tour il \"Doll Domination Tour\". Lady Gaga apre i concerti in Europa e in Oceania, mentre Ne-Yo apre le tappe inglesi. Una volta terminato il loro tour, a partire da met\u00e0 del 2009 le PCD apriranno i concerti del tour di Britney Spears ().\nNell'aprile del 2009 Scherzinger durante un'intervista con Billboard conferma che ci sar\u00e0 un re-release del loro secondo album. La nuova versione dell'album viene chiamata \"Doll Domination 2.0\", dal quale vengono estratti due singoli: la cover in lingua inglese di \"Jai Ho\", brano dell'artista indiano A. R. Rahman e colonna sonora del film \"The Millionaire\", che diventa una hit mondiale e \"Hush Hush\", versione dance dell'omonimo brano contenuto nell'edizione standard dell'album.\n2009-2010: Lo scioglimento del gruppo originale.\nNel tardo 2009 iniziano a circolare delle voci su un possibile scioglimento del gruppo dovuto a problemi interni, infatti i media riportano la presenza di tensioni tra Nicole Scherzinger e le altre ragazze.\nIl 10 gennaio 2010 Jessica Sutta, durante un'intervista con E! Online, comunica la sua uscita dal gruppo. Il 26 febbraio Kimberly Wyatt annuncia la sua uscita dalla band, la stessa cosa far\u00e0 Ashley Roberts il giorno seguente attraverso il suo sito Internet. Wyatt durante un'intervista conferma che il gruppo si \u00e8 sciolto e che anche Melody Thornton ha lasciato il gruppo.\nIl 10 marzo 2010 Robin Antin in un'intervista conferma di essere al lavoro per formare le nuove Pussycat Dolls che continueranno ad avere Nicole Scherzinger come leader e il cui album sarebbe dovuto uscire entro la fine dell'anno.\n2010-2013: I continui cambi di formazione e la conclusione del progetto PCD.\nIl 24 maggio 2010 viene presentata la nuova formazione composta da Nicole e da quattro nuove ragazze: Vanessa Curry, Rino Nakasone (ex concorrente del talent show \"America's Best Dance Crew\" durante la terza stagione, con la crew tutta al femminile \"Beat Freaks\"), Kherington Payne (ex concorrente del talent show \"So You Think You Can Dance\") e Jamie Ruiz (ex concorrente del reality show \"\"). Il cambio di formazione viene notato poco dai critici, dai fan e dal pubblico, tant'\u00e8 che questa nuova formazione non pubblicher\u00e0 n\u00e9 singoli n\u00e9 album.\nIl 5 dicembre 2010 Nicole Scherzinger lascia il gruppo per dedicarsi pienamente alla sua carriera da solista.\nIl 2 gennaio 2011 Robin Antin rende noto l'abbandono del gruppo anche da parte di Curry, Nakasone, Payne e Ruiz.\nNella primavera successiva Robin Antin dichiara di aver trovato delle nuove cantanti per formare le nuove Pussycat Dolls. Nel novembre 2011 la cantante Lauren Bennett (ex componente della girlband \"Paradiso Girls\", fondata sempre dalla Antin) dichiara in un'intervista di essere la prima cantante confermata per la nuova band. In seguito, Antin rende noti i nomi delle cinque componenti del nuovo gruppo: la gi\u00e0 annunciata Lauren Bennett, Vanessa Curry (confermata dalla formazione precedente), Chrystina Sayers (ex componente della girlband Girlicious, fondata sempre dalla Antin), Paula Van Oppen (ex concorrente del talent show \"So You Think You Can Dance\") ed Erica Kiehl Jenkins.\nNel 2012, ancor prima di pubblicare materiale discografico, la formazione presentata nel 2011 subisce delle variazioni, infatti Curry, Sayers e Jenkins vengono sostituite da Natalie Mejia (ex componente della girlband Girlicious), Amanda Branche e Natasha Slayton che insieme alle confermate Lauren Bennett e Paula Van Oppen vanno a costituire la nuova formazione del gruppo'. Successivamente la Branche viene sostituita da Simone Battle (ex concorrente della prima edizione di \"The X Factor USA\") e la Mejia da Emmalyn Estrada.\nA febbraio 2013, Robin Antin dichiara di aver accantonato il progetto delle nuove Pussycat Dolls e che le nuove ragazze (Bennett, Van Oppen, Slayton, Battle ed Estrada) hanno dato vita ad un nuovo gruppo dal nome G.R.L.. Inoltre afferma che esiste la possibilit\u00e0 di una futura riunione delle PCD originali.\n2019-in corso: il ritorno del gruppo musicale.\nCarmit Bachar, Nicole Scherzinger, Ashley Roberts, Kimberly Wyatt e Jessica Sutta hanno confermato la reunion del gruppo attraverso i loro profili social; mentre Melody Thornton decide di non tornare nel gruppo a causa di un suo progetto musicale da solista in corso.\nIl 27 novembre 2019 le componenti del gruppo annunciano il loro ritorno sulla scena mondiale a \"X Factor Celebrity\" e il 30 novembre 2019 si esibiscono in un medley con le loro hit pi\u00f9 conosciute \"Buttons\", \"When I Grow Up\" e \"Don't Cha\" seguite da un breve estratto della loro nuova canzone \"React\". Durante la serata viene annunciato il loro tour nel Regno Unito e in Irlanda che avrebbe avuto inizio nell'aprile 2020. Successivamente il tour si sarebbe spostato anche in Australia e in Nuova Zelanda. In seguito alla pandemia da Covid-19, l'intero tour \u00e8 stato posticipato al 2021.\nLa cantante americana Meghan Trainor ha voluto una collaborazione con le Pussycat Dolls nel suo terzo album, \"Treat Myself\" (pubblicato il 31 gennaio 2020), e la canzone in questione s'intitola \"Genetics\". Ma il loro ritorno non si ferma a questo. Il 7 febbraio 2020, dopo circa undici anni di assenza nel mercato musicale, viene pubblicato il singolo \"React\", riscuotendo un ottimo riscontro a livello mondiale. Vengono pubblicate anche alcune versioni remix e acustiche del brano.\nCritiche.\nLe Pussycat Dolls sono state spesso criticate per essere un gruppo di cui una sola componente, la voce principale Nicole Scherzinger, ha una vera dimestichezza con il canto e per questo canta gran parte delle canzoni, mentre le altre componenti si limitano ai cori e all'esecuzione delle coreografie dei vari balletti. Anche per smentire queste voci, nel secondo album della band \"Doll Domination\" sono state inserite 5 bonus track cantate singolarmente da ogni membro del gruppo.\nEredit\u00e0.\nNel corso degli anni il gruppo ha collezionato vari record in diversi paesi. Con soli due album in studio le Pussycat Dolls hanno venduto circa 60 milioni di dischi in tutto il mondo tra album e singoli (16 milioni di album e 44 milioni di singoli), risultando il gruppo femminile ad aver venduto pi\u00f9 coppie nel decennio 2000-2009 e classificandosi al quarto posto tra le girl band ad aver venduto pi\u00f9 dischi a livello mondiale dopo le Andrews Sisters, Spice Girls e TLC.\nLa hit mondiale \"Don't Cha\", che ha venduto oltre 3 milioni di copie nei soli Stati Uniti, risulta il singolo pi\u00f9 venduto da una band femminile in America. Sono inoltre diventate il gruppo composto da sole donne ad aver venduto pi\u00f9 coppie digitali al mondo. \"Jai Ho! (You Are My Destiny)\" e \"Don't Cha,\" sono ad oggi due delle canzoni pi\u00f9 vendute in Australia e nel Regno Unito dell'ultimo ventennio. Secondo quanto riporta la Official Charts Company i due singoli risultano tra quelli che, dal momento del loro lancio, sono stati maggiormente scaricati nel Regno Unito durante la prima settimana."}
{"id": "576510", "revid": "686936", "url": "https://it.wikipedia.org/wiki?curid=576510", "title": "Ciclo (baseball)", "text": "Nel gioco del baseball, un giocatore \"batte per il ciclo\", o \"realizza il ciclo\" quando nel corso della stessa partita ottiene un singolo, un doppio, un triplo e un fuoricampo. Quando le battute vengono realizzate in ordine, si ha un \"ciclo naturale\".\nLe battute del ciclo.\nOttenere un ciclo \u00e8 considerata impresa di grande rilevanza, l'equivalente per un battitore di quello che per un lanciatore \u00e8 il \"no-hitter\", tanto che il numero di cicli realizzati \u00e8 simile a quello dei \"no-hitter\", al 31 agosto 2006, 271 a 250. I giocatori in grado di battere per il ciclo debbono possedere grande potenza, per poter colpire un fuoricampo, ma anche grande velocit\u00e0, per ottenere il triplo, la valida meno ricorrente nel baseball.\nSingolo.\nIl \"ciclo naturale\" inizia con una battuta valida da una base, il singolo. Un singolo viene attribuito al giocatore che colpisce la palla in territorio valido e arriva sul cuscino di prima base prima che la palla giocata dalla difesa venga rilanciata al giocatore che in quel momento sta difendendo la base, senza aiuti da errori difensivi.\nDoppio.\nUn doppio viene attribuito al giocatore quando questi colpisce la palla in territorio valido e raggiunge \"salvo\" la seconda base, prima cio\u00e8 che la difesa rilanci la palla battuta verso il cuscino di seconda base, senza aiuti da errori difensivi. Una battuta che colpisce il campo e poi ne rimbalza fuori viene giudicata \"doppio automatico\", mentre alcuni campi della Major League Baseball hanno delle \"regole di campo\" che stabiliscono l'attribuzione automatica di un doppio (\"ground rule double\") in determinate circostanze: ad esempio, allo stadio di Minneapolis, viene attribuito un doppio quando la palla si incastra nel tetto di teflon dello stadio.\nTriplo.\nPer realizzare un triplo, il battitore deve essere contemporaneamente potente e veloce, in modo da battere la palla in profondit\u00e0 e riuscire a raggiungere \"salvo\" la terza base. Gli stadi moderni, con il \"campo esterno\" di dimensioni ridotte rispetto al passato, hanno reso questo tipo di battuta molto difficile da realizzare, tanto che i record per maggior numero di tripli in carriera appartengono a giocatori dei primi anni del '900.\nFuoricampo.\nIl fuoricampo, che conclude idealmente il \"ciclo naturale\", \u00e8 una battuta valida grazie alla quale il battitore pu\u00f2 girare tutte le basi, finendo a casa base e segnando un punto per la propria squadra, oltre a \"portare a casa\" tutti i compagni che eventualmente si fossero trovati gi\u00e0 in base. Quando il fuoricampo viene realizzato con tutte le basi piene, si ha il \"grande slam\", il modo pi\u00f9 difficile per chiudere un ciclo.\nRecord del ciclo.\n326 giocatori hanno battuto un ciclo, da Curry Foley, il primo a farlo il 25 maggio 1882 a Sh\u014dhei \u014ctani, l'ultimo il 13 giugno 2019. Solo 14 giocatori hanno battuto il \"ciclo naturale\", l'ultimo in ordine di tempo Brad Wilkerson il 24 giugno 2003, mentre il 29 settembre 2001 Miguel Tejada \u00e8 stato l'ultimo dei soli 6 giocatori nella storia ad avere un ciclo con un grande slam. Il 3 giugno 1932 Tony Lazzeri ha battuto l'unico ciclo naturale chiuso con un grande slam: la sua prestazione straordinaria, tuttavia, fu offuscata da Lou Gehrig, che in quella stessa partita realizz\u00f2 4 fuoricampo."}
{"id": "576513", "revid": "287204", "url": "https://it.wikipedia.org/wiki?curid=576513", "title": "Corona austro-ungarica", "text": "La corona (in tedesco: \"\u00d6sterreichisch-ungarische Krone\", in ungherese: \"Osztr\u00e1k-magyar korona\") \u00e8 stata la valuta ufficiale dell'Impero austro-ungarico dal 1892 (quando rimpiazz\u00f2 il fiorino austro-ungarico), fino alla sua dissoluzione nel 1918.\nNome.\nIl nome ufficiale della valuta era \"Krone\" (al plurale \"Kronen\") in Austria e \"korona\" in Ungheria. Erano tuttavia riconosciute altre denominazioni, che apparivano anche sulle banconote, nelle varie lingue dei paesi che facevano parte dell'Impero: \"koruna\" in ceco e slovacco, \"korona\" in polacco, \"\u043a\u043e\u0440\u043e\u043d\u0430\" in ruteno od ucraino, \"corona\" in italiano, \"krona\" in sloveno, \"kruna\" in croato, \"\u043a\u0440\u0443\u043d\u0430\" in serbo e \"coroan\u0103\" in romeno. A volte era anche utilizzato il nome latino, \"corona\" (plurale \"coronae\". La traduzione inglese \u00e8 \"crown\".\nIl simbolo della moneta era la sua abbreviazione: K. oppure Kr.\nStoria.\nIntroduzione.\nL'Impero austro-ungarico adott\u00f2 il gold standard nel 1892, quando fu introdotta la nuova valuta corona. Era divisa in 100 centesimi, detti \"Heller\" in Austria e \"fill\u00e9r\" in Ungheria. La nuova valuta fu posta a 2 corone per 1 fiorino, moneta precedentemente in circolazione. Dal 1900 in poi, le banconote in corone furono le uniche ad avere corso legale nel paese.\nPrima guerra mondiale.\nIl valore della nuova moneta scese rapidamente, a causa della prima guerra mondiale, finanziata per la maggior parte con l'emissione di titoli piuttosto che con le tasse. I prezzi aumentarono fino a sedici volte durante la guerra, poich\u00e9 il governo non esit\u00f2 a continuare a stampare moneta per pagare i conti, facendo in tal modo aumentare vertiginosamente l'inflazione.\nDopo la guerra.\nAustria.\nDopo la fine della prima guerra mondiale, si sper\u00f2 che la corona potesse continuare ad esistere come valuta comune degli stati successori dell'Impero austro-ungarico, ma nel gennaio 1919, il Regno di Jugoslavia divenne il primo stato ad abolire la corona austro-ungarica. La Cecoslovacchia segu\u00ec la stessa strada, con l'introduzione della corona cecoslovacca, nel febbraio 1919, e, il 12 marzo 1919, il governo della Repubblica d'Austria stamp\u00f2 le banconote circolanti sul suo territorio con la scritta \u00ab\u00bb (Austria tedesca).\nL'economia austriaca non si stabilizz\u00f2 dopo la guerra, anzi, segu\u00ec un periodo di iperinflazione. Nell'agosto 1922 i prezzi erano diventati 14\u00a0000 volte pi\u00f9 elevati rispetto a prima dell'inizio della guerra, otto anni prima. Venne emessa una banconota di valore enorme, pari a 500\u00a0000 corone nel 1922. Croll\u00f2 la fiducia nella moneta, che veniva spesa subito appena veniva acquisita. Nel gennaio 1923 l'Austria introdusse la corona d'oro, pari a 14\u00a0400 vecchie corone.\nNel dicembre 1923 il Parlamento austriaco autorizz\u00f2 il governo a emettere monete d'argento da 5\u00a0000, 10\u00a0000 e 20\u00a0000 corone, che avrebbero dovuto essere chiamate \"mezzo-scellino\", \"scellino\" e \"doppio scellino\". Lo scellino divenne la valuta ufficiale dell'Austria il 20 dicembre 1924, al cambio di 10\u00a0000 corone per 1 scellino.\nUngheria.\nIn Ungheria la valuta imperiale smise di essere stampata e fu rimpiazzata dalla corona ungherese. La nuova valuta fu in circolazione solo per pochi anni, essendo soggetta a iperinflazione, a causa delle conseguenze della prima guerra mondiale e del trattato di Trianon. La valuta fu sostituita dal peng\u0151 ungherese il 21 gennaio 1927 al cambio di 12\u00a0500 corone per 1 peng\u0151.\nCecoslovacchia.\nIn Cecoslovacchia la moneta fu sostituita dalla corona cecoslovacca. Il nome dell'ex valuta imperiale e della sua suddivisione in Heller \u00e8 rimasta tuttora nella \"Koruna\" e nella sua suddivisione in \"hal\u00e9\u0159/halier\" (valute della Repubblica Ceca e della Slovacchia).\nMonete.\nMonete in Austria.\nLe monete austriache erano coniate a Vienna. Esistevano monete da 1, 2, 10 e 20 Heller; 1, 2, 5, 10, 20 e 100 corone (sulle monete era stampato il nome in latino \u00ab\u00bb).\nDal 1921 al 1923 la Prima Repubblica Austriaca utilizz\u00f2 come valuta la corona. Lo stesso argomento in dettaglio: Prima Repubblica Austriaca\nMonete in Ungheria.\nLe monete ungheresi erano coniate nella famosa zecca di Kremnica. Esistevano tagli da 1, 2, 10 e 20 fill\u00e9r; 1, 2, 5, 10, 20 e 100 corone.\nBanconote.\nLe banconote in corone furono disegnate e stampate a Vienna dal 1900 Tutte le banconote emesse dalla Banca Austro-Ungarica erano bilingui, e il valore era anche indicato nelle lingue locali. Le stesse banconote potevano essere utilizzate in tutto il territorio dell'Impero. Fino alla I guerra mondiale, tutte le banconote ebbero un lato tedesco e un lato ungherese; con l'inizio della guerra alcune banconote vennero emesse con il testo in entrambe le lingue su un solo lato."}
{"id": "576515", "revid": "254059", "url": "https://it.wikipedia.org/wiki?curid=576515", "title": "Castel Leone (Lana)", "text": "Castel Leone (ted.: Lanaberg o Leonburg) \u00e8 un castello medievale sopra Lana. Si trova sulla strada che porta al passo Palade, che unisce il Burgraviato alla val di Non.\nFu eretto in una posizione particolarmente felice, da cui si domina tutta la vallata che scende verso l'Adige, dagli antenati della famiglia Brandis, i signori di \"Lanaberg\", intorno al 1200; ed ancora oggi (sebbene sia disabitato) appartiene a quella stessa famiglia: cosa estremamente rara nella solitamente travagliata storia di passaggi di propriet\u00e0 dei castelli altoatesini, e che lo accomuna all'altro castello di famiglia, Castel Brandis, sempre a Lana.\nEppure i Brandis furono sul punto di perdere le loro propriet\u00e0, quando si schierarono contro Mainardo II venendo infine sconfitti. Ma Ildebrando, il capo famiglia, ebbe l'accortezza di sottomettersi a Mainardo e di offrirgli le due fortezze. Il conte di Tirolo fu colpito dal gesto e le ridiede in feudo ai proprietari originari.\nA met\u00e0 del XV secolo il castello fu semidistrutto da un incendio, ma fu fatto riedificare e ampliare (e da qui derivano le caratteristiche rinascimentali del palazzo signorile)."}
{"id": "576516", "revid": "647919", "url": "https://it.wikipedia.org/wiki?curid=576516", "title": "Oswald Cobblepot", "text": ""}
{"id": "576517", "revid": "7", "url": "https://it.wikipedia.org/wiki?curid=576517", "title": "Giambattista Pergolesi", "text": ""}
{"id": "576518", "revid": "77358", "url": "https://it.wikipedia.org/wiki?curid=576518", "title": "Nostra Signora di Montallegro", "text": ""}
{"id": "576520", "revid": "125872212", "url": "https://it.wikipedia.org/wiki?curid=576520", "title": "7 Gold Telepadova", "text": "Telepadova \u00e8 una televisione italiana a carattere regionale. \u00c8 l'emittente di riferimento per il Triveneto per il circuito nazionale 7 Gold.\nStoria.\nL'emittente nasce nel 1975 per iniziativa di Giorgio Galante, dopo aver dato vita a un'emittente radiofonica Radio Padova. Il canale mandava in onda le partite di calcio del Padova, film, telefilm, un tg locale (News Line), il programma di Maurizio Seymandi \"Superclassifica show\", il gioco \"Occhio alla targa\", cartoni animati e programmi sportivi.\nAll'inizio degli anni '80 parte Il Tg di Telepadova. Nel frattempo l'emittente ha allargato la propria area in buona parte del Veneto, Trentino-Alto Adige e Friuli-Venezia Giulia. Nel 1987 Telepadova aderisce a Italia 7, ma conserva una fascia dedicata alla programmazione locale.\nNel 1999 Giorgio Galante e Giorgio Tacchino di Telecity e Luigi Ferretti di Sestarete creano la syndication nazionale 7 Gold. Telepadova, insieme a Telecity, a Sestarete e a TVR Teleitalia \u00e8 quindi una delle maggiori emittenti di co-produzione di 7 Gold.\nTelepadova manda in onda tutti i programmi del circuito (tra i quali spiccano Diretta stadio... ed \u00e8 subito goal! e Il processo di Biscardi) ma continua a proporre il proprio Tg locale e una serie di programmi autoprodotti, come \"7 in Punto\" e la rubrica \"Approfondimenti\".\nNel 2011, dopo lo switch off in Veneto, a Telepadova si sono affiancati i canali:\nArea di copertura.\n7 Gold Telepadova copre tutto il territorio del Veneto e del Friuli-Venezia Giulia, oltre che le province di Brescia, Mantova, Ferrara, Modena e parte della Slovenia e della Croazia. Ci\u00f2 rende Telepadova, di fatto, l'emittente locale del Triveneto con la maggior area di copertura.\nMultiplex Telepadova 7 Gold.\nQuesta \u00e8 la composizione del multiplex Telepadova 7 Gold (UHF 32):\nAscolti.\n7 Gold Telepadova si contraddistingue da sempre per gli ottimi ascolti realizzati sul target maschile dai suoi programmi sportivi di punta (Diretta stadio... ed \u00e8 subito goal! e Il processo di Biscardi). In particolare nel 2013, secondo i dati Auditel, \u00e8 seconda tra le emittenti locali del Veneto, mentre nel 2014 conquista il primato, e nel 2016 \u00e8 nuovamente seconda. Nel Friuli Venezia Giulia \u00e8 ogni anno la terza emittente locale pi\u00f9 vista in regione dal 2015."}
{"id": "576522", "revid": "1005847", "url": "https://it.wikipedia.org/wiki?curid=576522", "title": "Elezioni europee del 2004 in Italia", "text": "Le elezioni europee del 2004 in Italia si sono tenute il 12 e il 13 giugno.\nL'alta frammentazione del panorama politico italiano rende difficile identificare una tendenza complessiva, ma il risultato fu generalmente visto come una sconfitta per il Presidente del Consiglio Silvio Berlusconi e una vittoria per la coalizione di opposizione di centrosinistra identificata con Romano Prodi, che era Presidente della Commissione europea uscente ed era ampiamente atteso come rientrante nella politica interna italiana per le successive elezioni politiche.\nSistema di voto.\nLe elezioni europee in Italia del 2004 si tennero con il sistema di voto introdotto con la legge elettorale per l'elezione dei rappresentanti italiani presso il Parlamento europeo deliberata con provvedimento n\u00b0 18 del 24 gennaio 1979. Il territorio nazionale italiano era suddiviso in 5 circoscrizioni plurinominali assegnatarie di un numero di seggi variabili a seconda della popolazione ed il complesso delle circoscrizioni elettorali formava il \"collegio unico nazionale\".\nLa ripartizione dei seggi si effettuava dividendo il numero degli abitanti della Repubblica per il numero dei rappresentanti spettante all'Italia nel Parlamento europeo, e distribuendo i seggi in proporzione alla popolazione di ogni circoscrizione, risultante dell'ultimo censimento generale, sulla base dei quozienti interi e dei pi\u00f9 alti resti. La legge in oggetto era improntata ad un principio di proporzionalismo. Il calcolo dei seggi attribuiti ad ogni lista avveniva semplicemente a livello centrale nel \"collegio unico nazionale\", per tramite del metodo Hare-Niemeyer dei quozienti naturali e dei pi\u00f9 alti resti.\nDeterminato il numero di seggi spettanti ad ogni partito, gli stessi venivano suddivisi fra le singole liste circoscrizionali con lo stesso principio proporzionale puro: ne consegue il ruolo meramente procedurale delle circoscrizioni, e la possibilit\u00e0 della variazione del numero complessivo dei rappresentanti delle singole ripartizioni. Per le liste delle minoranze linguistiche era prevista la possibilit\u00e0 di collegamento con una lista di orizzonte nazionale: in tal caso i voti della lista linguistica andavano ad incrementare quelli della lista nazionale, ottenendo uno dei suoi seggi qualora un candidato linguistico ottenesse almeno 50.000 suffragi. Inoltre la legge prevedeva il \"voto di preferenza\" plurimo per i candidati della lista: ogni elettore poteva esprimere il proprio gradimento fino a tre candidati, e gli stessi vengono proclamati eletti, nel limite degli scranni ottenuti da ogni lista circoscrizionale, secondo la graduatoria di consensi ottenuta. Si segnala infine che il diritto di voto era consentito anche ai cittadini italiani residenti nelle altre nazioni che partecipavano all'elezione del Parlamento europeo.\nCircoscrizioni.\nIl territorio nazionale italiano, che assegnava 78 seggi, venne suddiviso in 5 circoscrizioni plurinominali cos\u00ec ripartite:"}
{"id": "576525", "revid": "287204", "url": "https://it.wikipedia.org/wiki?curid=576525", "title": "Matteo Trefoloni", "text": "Carriera.\nSi avvicina al mondo del pallone sin da adolescente come arbitro. Inizialmente arbitra nei campi di provincia e viene successivamente promosso al C.R.A. Toscana.\nDopo aver arbitrato alcuni anni in Serie D e poi in Serie C1 e C2, il 26 agosto 2001 debutta in Serie A nella gara tra e 2-2. L'anno successivo \u00e8 decorato con il Premio \"Giorgio Bernardi\", destinato al miglior giovane arbitro debuttante nella massima serie.\nDopo tre anni di partite in Serie A e Serie B viene nominato arbitro internazionale nel 2004.\nGli impegni pi\u00f9 importanti della carriera sono la finale di Coppa Italia 2004-2005 tra (-) il 15 giugno 2005, e la finale di Coppa Italia 2005-2006 tra e , disputatasi il 3 maggio 2006.\nDopo aver preso parte nel 2005 alla fase finale del Campionato europeo di calcio Under-19 in Irlanda del Nord, nel novembre del 2006 ha debuttato anche in UEFA Champions League nella gara tra Levski Sofia e . Nel gennaio 2008 viene promosso nella categoria \u00e9lite (quella pi\u00f9 prestigiosa) degli arbitri UEFA.\nIn occasione della gara -Aalborg di UEFA Champions League nel 2008 \u00e8 protagonista di un errore tecnico: espelle per aver impedito una chiara occasione da rete il giocatore dell'Aalborg Michael Beauchamp, anzich\u00e9 il reale autore dell'infrazione, ovvero Michael Jakobsen. L'UEFA, per questa ragione, lo sospende per un turno.\nAnche a causa di questo grave errore, dal 1\u00ba luglio 2009 viene declassato dalla prima fascia di merito europea.\nA fine carriera vanta 127 presenze in Serie A, tra cui numerose \"classiche\" del campionato italiano, come due Derby di Roma, due -, una -, due - e lo spareggio-promozione di Serie B 2003-2004 tra e .\nIl 3 luglio 2010 viene dismesso su sua richiesta dalla CAN A-B rimanendo pur sempre associato alla sezione AIA di Siena.\nDopo una breve parentesi come membro del Consiglio Direttivo del Settore Giovanile e Scolastico, il 7 luglio 2011 viene nominato da Marcello Nicchi Presidente del Comitato Regionale Arbitri della Toscana.\nNel dicembre 2012 l'ex fischietto senese accetta l'incarico della Federazione calcistica del Kazakistan, che lo sceglie come nuovo responsabile, designatore e figura di riferimento a capo degli arbitri del paese. Suo compito, con poteri a 360\u00b0, sar\u00e0 anche quello di formare nuove leve offrendo la sua esperienza. Viene presentato alla stampa kazaka dal vicepresidente e segretario della federazione, Sayan Khamitzhanov.. Il 4 luglio 2017 viene nominato designatore della C.A.N D.\nCalciopoli.\nNell'inchiesta di Calciopoli, compare anche il suo nome nelle intercettazioni e per questo motivo viene interrogato dai Pubblici ministeri di Napoli Beatrice e Narducci che conducono l'indagine penale. Sul piano sportivo nulla di rilevante viene riscontrato dagli organi della giustizia sportiva. La CAF proscioglie Trefoloni. L'accusa che pendeva a suo carico era infatti di aver presentato un certificato medico falso per non arbitrare la partita di Serie A Roma-Juventus che presentava \"pressioni\" da parte di alcuni dirigenti (arbitrali e societari). Il processo a suo carico viene chiuso e l'arbitro dichiarato non colpevole. Trefoloni, durante questa inchiesta, era stato deferito e l'AIA lo aveva cautelativamente tenuto lontano dai campi. Dopo l'assoluzione, Trefoloni torna in attivit\u00e0."}
{"id": "576526", "revid": "406204", "url": "https://it.wikipedia.org/wiki?curid=576526", "title": "Cal\u00ec", "text": ""}
{"id": "576527", "revid": "1005847", "url": "https://it.wikipedia.org/wiki?curid=576527", "title": "Elezioni europee del 2004", "text": "Le elezioni per il Parlamento europeo si sono tenute dal 10 giugno al 13 giugno 2004 nei 25 stati membri dell'Unione europea, utilizzando varie scadenze elettorali secondo le tradizioni locali di ogni nazione. I voti vennero conteggiati alla chiusura delle urne ma i risultati non furono annunciati fino al 13 e 14 giugno per evitare di influenzare i votanti nelle altre nazioni in cui non si era ancora votato. Ciononostante, i Paesi Bassi, che avevano votato gioved\u00ec 10, annunciarono i risultati provvisori molto attendibili subito dopo il conteggio, la sera delle elezioni: questo fatto fu aspramente criticato dalla Commissione europea.\nAvevano diritto di voto 342 milioni di cittadini europei, il secondo elettorato democratico al mondo dopo l'India. Furono le maggiori elezioni dirette transnazionali della storia, e i 10 nuovi stati membri elessero i loro iscritti del Parlamento europeo per la prima volta. Il nuovo parlamento vide cos\u00ec i suoi membri salire a 732.\nI risultati videro una sconfitta generale dei partiti al governo e un incremento della rappresentanza dei partiti euroscettici. Non fu raggiunta alcuna maggioranza: il bilanciamento dei poteri nel Parlamento rimase lo stesso nonostante i nuovi 10 stati membri.\nLe elezioni europee del 2004 hanno registrato il pi\u00f9 basso tasso di partecipazione. Nonostante l'entrata in Europa di 10 nuovi Paesi, solo la met\u00e0 degli elettori esercit\u00f2 realmente il proprio diritto di voto (45%). La Polonia e la Slovacchia furono i paesi in cui si registr\u00f2 il pi\u00f9 alto tasso di astensionismo.\nSistema di voto.\nNon vi fu un sistema di voto unico per tutti gli stati membri ma ognuno di essi adott\u00f2 un proprio metodo, stabilito con legge nazionale.\nIl Belgio, la Francia, l'Irlanda, l'Italia, la Polonia ed il Regno Unito usarono un sistema proporzionale con suddivisione del territorio in circoscrizioni. Tutte le altre nazioni utilizzarono un sistema proporzionale unico nazionale.\nDistribuzione dei seggi.\nLa distribuzione dei 732 seggi venne stabilita in base alla popolazione degli Stati membri:"}
{"id": "576528", "revid": "147489", "url": "https://it.wikipedia.org/wiki?curid=576528", "title": "Jonathan Crane", "text": ""}
{"id": "576531", "revid": "1305772", "url": "https://it.wikipedia.org/wiki?curid=576531", "title": "Open Up and Say...Ahh!", "text": "Open Up and Say...Ahh! \u00e8 il secondo album in studio del gruppo musicale statunitense Poison, pubblicato il 3 maggio 1988 dalla Capitol Records.\nIl disco.\nIl disco \u00e8 stato registrato ai Conway Recording Studios di Los Angeles. Paul Stanley dei Kiss (il cui brano \"Rock and Roll All Nite\" era stato coverizzato dai Poison l'anno precedente) fu originariamente selezionato come produttore, ma dovette rinunciare per causa di impegni con la band madre. Fu dunque scelto Tom Werman, produttore esperto che aveva gi\u00e0 lavorato con Ted Nugent, Cheap Trick, Twisted Sister e M\u00f6tley Cr\u00fce.\nLa copertina originale presentava una modella truccata da demone rosso con la lingua sporgente, suscitando le polemiche di gruppi religiosi e associazioni di genitori. Nelle edizioni successive la copertina \u00e8 stata ritoccata con due bordi neri che coprono la maggior parte dell'immagine, lasciando visibili soltanto gli occhi e parte del viso della modella.\nL'album fu il pi\u00f9 grande successo commerciale del gruppo e raggiunse il secondo posto della Billboard 200. Furono estratti quattro singoli: \"Nothin' but a Good Time\", \"Fallen Angel\", \"Your Mama Don't Dance\" (cover di Loggins and Messina) e \"Every Rose Has Its Thorn\", una ballata che divenne il loro unico brano a conquistare il primo posto in classifica. L'album ha venduto oltre otto milioni di copie nel mondo.\nIn occasione del 20\u00ba anniversario, l'album \u00e8 stato rimasterizzato con l'aggiunta di un lato B e una intervista col gruppo."}
{"id": "576532", "revid": "121227104", "url": "https://it.wikipedia.org/wiki?curid=576532", "title": "Italiano medio (album)", "text": "Italiano medio \u00e8 il settimo ed ultimo album in studio del gruppo musicale italiano Articolo 31, pubblicato nel 2003.\nIl disco prosegue sulla strada aperta dal precedente \"Domani smetto\", con suoni pi\u00f9 pop, pur mantenendo le rime accattivanti e graffianti di J-Ax."}
{"id": "576534", "revid": "117820907", "url": "https://it.wikipedia.org/wiki?curid=576534", "title": "Lipopolisaccaride", "text": "Il lipopolisaccaride (LPS) \u00e8 uno dei componenti della membrana cellulare esterna dei batteri Gram-negativi. Si trova nel foglietto esterno della membrana esterna di questa classe di batteri, mentre il foglietto interno \u00e8 costituito da fosfolipidi. Si tratta di una grande molecola costituita da una porzione lipidica e una polisaccaridica in grado di suscitare forti risposte immunitarie negli animali.\nIl termine \"lipooligosaccaride\" (\"LOS\") \u00e8 usato per riferirsi ad una forma a basso peso molecolare di lipopolisaccaridi batterici.\nStruttura.\nGli LPS sono costituiti da tre regioni principali:\nLipide A.\nIl lipide A \u00e8 formato da un dimero di glucosamina che lega (attraverso legami esterei e ammidici) in posizione 2, 3, 2' e 3' delle catene di acidi grassi di diversa lunghezza, che ne migliorano l'ancoraggio alla membrana esterna del batterio; i pi\u00f9 comuni sono acido caproico, acido laurico, acido palmitico, acido miristico e acido stearico. La sua natura glicolipidica gli permette di ancorarsi nella membrana esterna dei batteri, mentre la porzione polisaccaridica dell'LPS sporge all'esterno della membrana. Il lipide A rappresenta l'endotossina batterica che svolge l'azione tossica sull'organismo.\nCore.\nIl Core oligosaccaridico \u00e8 costituito da circa 9-12 unit\u00e0 saccaridiche. Spesso contiene uno zucchero eptoso, etanolammina e acido 2-keto-3-deossiottonico (KDO). Si tratta della porzione idrofila della molecola (insieme alla catena laterale) e pu\u00f2 essere anche chiamata p\"orzione comune\".\nAntigene O.\nL'antigene O (\"O-Specific Chain\"), detto anche catena laterale, \u00e8 costituito da una ripetizione di 20-50 unit\u00e0 che compongono 4-8 zuccheri comuni (glucosio, galattosio, mannosio) o specifici della specie (abequosio, paratosio, colitosio). Rappresenta la porzione pi\u00f9 esterna, e quindi quella esposta al sistema immunitario. Oltre ad essere diverso nelle diverse specie pu\u00f2 anche essere diverso all'interno della specie, caratterizzando quindi i diversi ceppi.\nCaratteristiche.\nL'antigene O-specifico del lipopolisaccaride \u00e8 responsabile inoltre da un'intensa risposta da parte dell'organismo, con febbre e shock dovuti all'aumento della permeabilit\u00e0 vasale e alla vasodilatazione. La dispersione nell'organismo in concentrazioni elevate pu\u00f2 risultare fatale."}
{"id": "576535", "revid": "1307672", "url": "https://it.wikipedia.org/wiki?curid=576535", "title": "Anguana", "text": "Languana \u00e8 una creatura legata all'acqua, dalle caratteristiche in parte simili a quelle di una ninfa e tipica della mitologia alpina.\nNella mitologia greca si accenna ad alcune creature acquatiche e femminili che poi diedero il nome alle isole Cicladi, identificabili con l'anguana.\nLa tradizione.\nStorie sulle anguane (\"agane\" nelle tradizioni friulane, carniche e ladine dolomitiche) si ricordano soprattutto nelle regioni pedemontane e montane (Veronese, Vicentino, Carnia, Valli del Natisone, Val Badia, Val Gardena, Livinallongo del Col di Lana, Val di Fassa, Valle d'Ampezzo, Cadore), ma sono creature fatate anche di altre zone, per esempio del folclore della Laguna di Grado e di Marano. Leggende sulle anguane sono attestate anche in Romagna (probabilmente dovute alle tradizioni transalpine che si sono mantenute in questa zona a causa delle invasioni celtiche) come riportato da studi di Anselmo Calvetti, Eraldo Baldini, Renato Cortesi e altri.\nLe anguane presentano caratteristiche e nature diverse a seconda delle varie leggende e delle localit\u00e0. Sono conosciute anche come \"subiane, aganis, ogane, gane, vivane, pagane, zubiane, acquane, longane\".\nL'antico termine \"anguana\" lo si pu\u00f2 trovare nel \"De Ierusalem celesti\", opera scritta da Frate Jakomin da Verona (Giacomino da Verona) nel XIII secolo. Le anguane sono presenti nella celebre, e antichissima, Saga dei Fanes, racconto mitologico delle Dolomiti, conosciuto soprattutto nella versione scritta da Karl Felix Wolff nel 1932.\nGeneralmente le anguane sono rappresentate come spiriti della natura affini alle ninfe del mondo romano (probabile modello originario del mito), i cui caratteri molto spesso si fondono per\u00f2 con quelli delle ondine e altre figure della mitologia germanica e slava (le rusalki in particolare). In molte zone del Friuli il loro mito si sovrappone e si confonde con quello delle Krivapete (tipiche invece delle grotte e delle montagne), con le quali condividono numerose leggende. Alcune storie affermano che le anguane, al pari di altre creature mitiche, fossero donne morte di parto, o anche fanciulle morte giovani, oppure anime di bambine nate morte, oppure ancora donne nate avvolte nel sacco amniotico (le si potrebbe definire, perci\u00f2, benandanti al femminile). Secondo altre tradizioni erano donne dei boschi, dedite ad un culto pagano (fondendone evidentemente il mito con la realt\u00e0 delle religioni sciamaniste ancora vive in Friuli e in Carnia almeno sino al XVII secolo), ma erano perlopi\u00f9 considerate figure non umane appartenenti al mondo degli spiriti.\nVengono descritte frequentemente come giovani donne, spesso molto attraenti e in grado di sedurre gli uomini; altre volte per\u00f2 appaiono invece come esseri per met\u00e0 ragazze e per met\u00e0 rettile o pesce, in grado di lanciare forti grida (in Veneto esisteva, fino a poco tempo fa, il detto \"Sig\u00e0r come n'anguana\", gridare come un'anguana). In altre storie sono delle anziane magre e spettrali, o figure notturne che si dileguano sempre prima che chi le incontra sia in grado di vederne il volto. Vestite, nelle leggende friulane, quasi sempre di bianco, altre tradizioni affermano che amassero, invece, i colori brillanti e accesi, come il rosso e l'arancione (in rari casi appaiono con stracci logori di colore nero).\nIn ogni caso le leggende sulle anguane hanno in comune la presenza, in queste creature, di uno o pi\u00f9 tratti non umani: piedi di gallina, di anatra o di capra, gambe squamate, una schiena \"scavata\" (che nascondono con del muschio o con della corteccia).\nL'altro elemento comune su cui tutte le leggende concordano \u00e8 che le anguane vivono presso fonti e ruscelli e sono protettrici delle acque. Talvolta anche dei pescatori (ai quali, se trattate con rispetto, spesso portano fortuna). In molte storie (comuni anche alle krivapete e ad altri esseri soprannaturali) si narra di come abbiano insegnato agli uomini molte attivit\u00e0 artigianali tradizionali, quali la filatura della lana o la caseificazione (tali storie si concludono generalmente con gli uomini che rompono il patto o non si dimostrano riconoscenti e la anguana che se ne va, offesa, senza insegnare loro un'arte essenziale - generalmente la produzione del sale, dello zucchero, del vetro o di altre arti nelle quali la popolazione dei luoghi delle varie leggende \u00e8 carente).\nNei comuni cimbri veronesi le anguane (in questo territorio chiamate anche \"Bele But\u00e8le\", Belle Ragazze), erano un tempo addette ai pozzi e lavavano i panni della gente delle contrade, ma si rifiutavano di lavare i capi di colore nero. A Campofontana abitavano in una grotta dietro al Sengio Rosso, sotto la vetta del monte Telegrafo.\nTalora (cos\u00ec come le \"sorelle\" krivapete) assumono tratti sinistri. In diverse leggende sono solite terrorizzare o burlare i viaggiatori notturni, spargere discordia, in particolare tra le donne, rivelando segreti e pettegolezzi, inoltre, se insultate, sono inclini alla vendetta, portando sfortuna a vita al malcapitato (molte leggende tuttavia specificano chiaramente che, a differenza di orchi e \"strie\", le streghe, le anguane non uccidono mai uomini o animali). Si dice anche che spesso asserviscano coloro che si attardano fuori casa la sera (soprattutto giovani ragazze), costringendoli a riempire vanamente cesti di vimini (incapaci di trattenere l'acqua) per tutta la vita. Altri racconti popolari, invece, raccontano vicende di anguane male intenzionate ingannate dall'astuto protagonista che chiede loro di riempire un cesto di vimini, trattenendole cos\u00ec fino al sorgere del sole (in diversi luoghi del Friuli vigeva l'usanza di lasciare davanti all'ingresso un cesto di vimini, che l'agana avrebbe invano cercato di riempire per tutta la notte, lasciando in pace gli abitanti della casa).\nSecondo la tradizione popolare, le anguane smisero di mescolarsi con le persone comuni dopo il Concilio di Trento. Il passaggio dalla dedicazione all'anguana alla titolazione al diavolo deriva dalla demonizzazione delle divinit\u00e0 pagane nel medioevo.\nEra presente il culto dell'anguana presso lo \"Scalf\u00ecn dal diaul\" (= Tallone del diavolo), detto anche \"C\u00e8pp da l'Angua\", a Canzo. Questo viene ricordato durante la sofisticata celebrazione della Giubiana da Canz con la presenza del personaggio. Anche numerosi luoghi del Triveneto ricordano le anguane nella toponomastica: grotte, massi, rupi valli. L\"Anguan-tal\", valle dell'Anguana, \u00e8 una zona di contrada Pagani di Campofontana, Verona. \"Buso dell'anguana\" \u00e8 il nome dato a diverse caverne del Vicentino.\nLa figura dell'Anguana (probabilmente da Anguis, serpente, biscia) si inserisce all'interno di una vastissima galassia di donne serpenti o pisciformi, che affonda le proprie radici nella mitologia pi\u00f9 antica, addirittura riferita a riti sciamanici della preistoria indoeuropea. Queste semi divinit\u00e0 femminili, sempre legate all'acqua, sono caratterizzate da alcuni tratti comuni: hanno un aspetto almeno parzialmente o temporaneamente antropomorfo ma hanno una profonda animalit\u00e0, tanto da dominare il mondo animale e da essere identificata con un animale totemico; sono sessualizzate: gli uomini possono avere con loro una relazione anche figliale (fate madrine o nutrici, da contrapporsi alla figura ostile della fata matrigna), oppure erotica; sono superdonne, signore della magia e del tempo; sono spesso raccontate in forma plurale, per lo pi\u00f9 come una triade di splendide fanciulle; abitano sempre in una dimensione lontana e spesso inaccessibile e per raggiungerle bisogna affrontare prove difficili; sono connesse al sole ed alla vita, oppure, in contrapposizione, alle tenebre ed al mondo ctonio ed alla morte. Pi\u00f9 strettamente, le anguane hanno moltissimi punti di contatto con la Melusine francese, generatrice della stirpe dei Lusignano. "}
{"id": "576538", "revid": "15732", "url": "https://it.wikipedia.org/wiki?curid=576538", "title": "Comunisti Unitari", "text": ""}
{"id": "576540", "revid": "115432834", "url": "https://it.wikipedia.org/wiki?curid=576540", "title": "Scoiattoli di Cortina", "text": "Gli Scoiattoli di Cortina sono un gruppo di arrampicatori non professionisti (non necessariamente guide alpine, quindi) con sede a Cortina d'Ampezzo (BL).\nStoria.\nIl gruppo venne fondato il 1\u00ba luglio 1939 da dieci giovani ampezzani che avevano in comune la passione per la montagna e per le arrampicate sportive, i fondatori furono Albino Alver\u00e0 (Boni), Silvio Alver\u00e0 (Boricio), Luigi Ghedina (Bibi), Romano Apollonio (Nano), Angelo Bernardi (Alo), Ettore Costantini (Vecio), Siro Dandrea (Cajuto), Giuseppe Ghedina (Tomasc), Bortolo Pompanin (Bortolin). Il primo nome del gruppo fu \"Societ\u00e0 rocciatori e sciatori gli Scoiattoli\". Le attivit\u00e0 in cui gli Scoiattoli di Cortina sono impegnati sono molteplici e vanno dalla promozione dell'alpinismo, al soccorso alpino volontario, all'organizzazione di manifestazioni sportive.\nI membri del gruppo si riconoscono da uno scoiattolo bianco ricamato sul braccio sinistro di un maglione rosso. Questo logo \u00e8 indissolubilmente legato a molte imprese alpinistiche tra cui si ricorda la conquista del K2 avvenuta il 31 luglio 1954 da parte di Lino Lacedelli.\nPrime degli Scoiattoli.\nLe vie aperte dagli Scoiattoli sono centinaia sia nei dintorni di Cortina d'Ampezzo, sia nelle montagne sparse in tutto in mondo, in particolare in Groenlandia, sull'Atlante d'Africa e nelle cime andine o himalayane.\nQui sono elencate le prime ascensioni compiute dagli Scoiattoli di Cortina nel corso degli anni, raccolte dal socio Carlo Gandini e aggiornato agli anni 2012-2013.\nGli Scoiattoli.\nOggi il gruppo conta pi\u00f9 di 80 componenti, accomunati dalla passione per l\u2019arrampicata, pi\u00f9 della met\u00e0 dei quali sono attualmente attivi."}
{"id": "576542", "revid": "59976", "url": "https://it.wikipedia.org/wiki?curid=576542", "title": "Terza velocit\u00e0 cosmica", "text": "La terza velocit\u00e0 cosmica, o velocit\u00e0 di eccesso iperbolico, \u00e8 la velocit\u00e0 che deve avere un corpo, rispetto a un qualsiasi corpo intorno al quale orbita, affinch\u00e9 possa abbandonarne il campo gravitazionale assumendo un'orbita a iperbole.\nIn astronautica, \u00e8 la velocit\u00e0 che una nave spaziale deve avere per abbandonare il sistema solare.\nIl calcolo.\nPer un calcolo esatto della terza velocit\u00e0 cosmica si dovrebbe tenere conto dell'interazione di Sole, Terra e corpo da lanciare (ad esempio una nave spaziale); tuttavia \u00e8 possibile semplificare il calcolo trascurando l'influenza del campo di gravitazione del Sole durante tutto il tempo che la nave impiega per uscire dalla zona di attrazione della Terra poich\u00e9 il campo gravitazionale del Sole \u00e8 approssimativamente omogeneo nella zona di attrazione della Terra (quindi comunica praticamente la stessa accelerazione sia alla Terra che alla nave spaziale).\nPoniamoci nel sistema di riferimento della Terra.\nIndichiamo con formula_1 la velocit\u00e0 iniziale della nave rispetto alla Terra, con formula_2 la prima velocit\u00e0 cosmica e con formula_3 la seconda velocit\u00e0 cosmica. L'energia totale della nave \u00e8 la somma di energia cinetica ed energia potenziale gravitazionale, quindi:\ndove \"M\" \u00e8 la massa della Terra, \"m\" quella della nave e \"r\" la distanza tra i loro centri di massa. Per prima cosa, la nave deve lasciare la zona di attrazione terrestre: ci\u00f2 si verifica quando formula_5 = raggio di Hill. \u00c8 possibile dimostrare che a tale distanza dalla Terra l'energia potenziale assume un valore trascurabile rispetto a quello dell'energia meccanica. Sia formula_6 la velocit\u00e0 della nave rispetto alla Terra quando lascia la zona di attrazione di quest'ultima. Allora:\nD'altra parte si sa che formula_9 e formula_10, quindi: \nPassiamo ora nel sistema di riferimento del Sole. \nChiamiamo formula_13 la velocit\u00e0 della nave rispetto al Sole quando lascia la zona di attrazione terrestre. \u00c8 chiaro che: \ndove compare la velocit\u00e0 orbitale della Terra, ovvero la velocit\u00e0 della Terra rispetto al Sole. Poich\u00e9 la Terra ha un'orbita approssimativamente circolare, questa velocit\u00e0 sar\u00e0 all'incirca uguale alla prima velocit\u00e0 cosmica formula_15 rispetto al Sole. Allora: \ne per una nota propriet\u00e0 della somma vettoriale:\ndove formula_18 \u00e8 l'angolo formato dai vettori formula_19 e formula_15, rappresentando formula_15 (direzione e verso del moto della Terra rispetto al Sole) con la coda sulla punta di formula_19 (direzione e verso del moto della nave rispetto alla Terra).\nSe vogliamo che la nave lasci il Sistema Solare bisogna che la sua velocit\u00e0 formula_13 (rispetto al Sole) sia almeno uguale alla seconda velocit\u00e0 cosmica (\"velocit\u00e0 di fuga\") rispetto al Sole, che chiamiamo formula_24. Si sa che, in generale, la prima e la seconda velocit\u00e0 cosmiche sono legate dalla relazione:\nSostituendo, si ottiene la seguente equazione nell'incognita formula_26:\nche ha una sola soluzione positiva, uguale a: \nRiprendendo la relazione formula_29, si trova per la terza velocit\u00e0 cosmica:\nRisultati.\nIl valore della terza velocit\u00e0 cosmica \u00e8 minimo se formula_31 (quando il lancio avviene nella direzione e verso del moto orbitale della Terra) e massimo se formula_32 (quando il lancio avviene nella direzione del moto orbitale della Terra, ma nel verso opposto). Per questi valori la formula precedente d\u00e0:"}
{"id": "576544", "revid": "767487", "url": "https://it.wikipedia.org/wiki?curid=576544", "title": "Lindbergh - Lettere da sopra la pioggia", "text": "Lindbergh - Lettere da sopra la pioggia \u00e8 il dodicesimo album musicale del cantautore italiano Ivano Fossati, uscito nel 1992.\nDescrizione.\nLa prima traccia dell'album \u00e8 \"La canzone popolare\", diventata poi nota come colonna sonora della campagna elettorale dell'Ulivo per le elezioni politiche italiane del 1996."}
{"id": "576551", "revid": "1305772", "url": "https://it.wikipedia.org/wiki?curid=576551", "title": "Flesh &amp; Blood (Poison)", "text": "Flesh &amp; Blood \u00e8 il terzo album in studio del gruppo musicale statunitense Poison, pubblicato il 21 giugno 1990 dalla Capitol Records.\nIl disco.\nIl disco \u00e8 stato registrato ai Little Mountain Sound Studios di Vancouver con il produttore canadese Bruce Fairbairn. Esso segna un leggero cambio di rotta nei testi, che si presentano pi\u00f9 maturi rispetto agli esordi, ma anche nell'immagine del gruppo, che abbandona gli elementi estremi del trucco hair metal (vedi copertina di \"Look What the Cat Dragged In\") per adottare un aspetto pi\u00f9 sobrio.\nL'album riconferm\u00f2 il successo del lavoro precedente e raggiunse il secondo posto della Billboard 200. Furono estratti due singoli che entrarono nella top 10, \"Unskinny Bop\" e \"Something to Believe In\", e altri due che ottennero buoni risultati in classifica, \"Ride the Wind\" e \"Life Goes On\". L'album ha venduto oltre sette milioni di copie nel mondo.\nIn occasione del 20\u00ba anniversario, l'album \u00e8 stato rimasterizzato con l'aggiunta di una traccia in versione acustica e una cover strumentale di \"God Save the Queen\" dei Sex Pistols."}
{"id": "576553", "revid": "214786", "url": "https://it.wikipedia.org/wiki?curid=576553", "title": "Yigal Amir", "text": "Gli anni giovanili.\nYigal Amir nacque in una famiglia ortodossa di Herzliya, in Israele. I suoi genitori si trasferirono in questo Paese dopo l'esodo degli ebrei dallo Yemen. Prese il diploma alla scuola elementare e serv\u00ec il Paese nell'esercito durante gli studi superiori. Amir desiderava ottenere il diploma di avvocato e quello di informatico.\nInizi\u00f2 a prendere parte anche al movimento politico-religioso della destra radicale israeliana, che accusava Rabin di aver firmato gli Accordi di Oslo, e divenne attivo nelle dimostrazioni eversive organizzate da tale movimento. Divenne ben presto amico di Avishai Raviv, un dichiarato attivista radicale anti-Rabin, in realt\u00e0 un agente infiltrato dello Shin Bet, il servizio di spionaggio e controspionaggio di Israele, a cui Amir rivel\u00f2 la sua intenzione di uccidere Rabin.\nL'attentato e le conseguenze.\nIl 4 novembre 1995, dopo una dimostrazione in sostegno degli accordi di Oslo in \"Piazza dei Re di Israele\" (\"Kikar Malchei Jisra'el\", \u05db\u05d9\u05db\u05e8 \u05de\u05dc\u05db\u05d9 \u05d9\u05e9\u05e8\u05d0\u05dc) di Tel Aviv, Amir - nascosto tra la folla - colp\u00ec alla schiena con due colpi di pistola Rabin, uccidendolo. L'arma del delitto era una Beretta 84F semi-automatica dal calibro 380 ACP (numero di serie D98231Y). Durante il fatto Amir fer\u00ec anche una guardia. Il fratello di Amir e un amico, Dror Adani, furono identificati come complici dell'attentatore.\nAmir venne condannato all'ergastolo. Non ha mai dato segno alcuno di pentimento per il crimine commesso.\nIl matrimonio.\nMentre era in prigione, Amir si innamor\u00f2 di Larisa Trembovler. I due si erano gi\u00e0 conosciuti in precedenza. Larisa inizi\u00f2 a far visite sempre pi\u00f9 frequenti ad Amir e successivamente lasci\u00f2 suo marito per sposarsi con lui nell'agosto 2004.\nNel tardo agosto 2005 Amir ottenne la possibilit\u00e0 di avere un figlio da Larisa attraverso l'inseminazione artificiale."}
{"id": "576554", "revid": "125758229", "url": "https://it.wikipedia.org/wiki?curid=576554", "title": "Piazza della Minerva", "text": "Piazza della Minerva \u00e8 una piazza del centro storico di Roma, nel rione Pigna, situata in prossimit\u00e0 del Pantheon.\nDescrizione.\nIl nome della piazza deriva dall'originaria esistenza in questo luogo di un tempio fatto erigere da Gneo Pompeo Magno e dedicato appunto a Minerva Calcidica, la cui statua cultuale si trova ora in Vaticano.\nLa basilica di Santa Maria sopra Minerva, baricentro dell'intera piazza, era gi\u00e0 citata nell'VIII secolo dall'Anonimo di Einsiedeln col nome di \"(ecclesia) \"S. Mariae in Minervio\"\". \nA destra della facciata sono murate varie lapidi che commemorano l'altezza raggiunta dalle alluvioni del Tevere tra il 1422 e il 1598: la zona \u00e8 infatti tra le pi\u00f9 basse di Roma, e una volta che il fiume aveva straripato ci voleva un bel po' di tempo perch\u00e9 si asciugasse.\nUn vasto convento, la casa \"professa\" sorta accanto alla chiesa quando questa divenne sede dei Domenicani fra il 1266 e il 1275, si estese nel tempo fino a via del Seminario e a San Macuto, nello spazio anticamente occupato da tre templi romani: oltre al citato \"Minervium\", l\u2019\"Iseum\" dedicato a Iside, e il \"Serapeum\" dedicato a Serapide. Del convento, divenuto nel XVII secolo sede dell'Inquisizione romana o Sant'Uffizio (vi fu celebrato nel 1633 il processo a Galileo Galilei e pronunciata la sua abiura), rimane oggi ai Domenicani poco pi\u00f9 del chiostro (peraltro largamente rifatto): espropriato dallo Stato unitario, divenne nel 1870 sede del Ministero della Pubblica Istruzione e poi del Ministero delle Poste e delle Telecomunicazioni. Vi si trova, oggi, la Biblioteca del Senato, dedicata a Giovanni Spadolini.Al centro della piazza, sta dal 1667 l'obelisco della Minerva posizionato sulla groppa di un piccolo elefante marmoreo scolpito dal Bernini che volta le spalle al convento dell'Inquisizione. L'obelisco, proveniente dall'\"Iseum\", fu riportato alla luce durante degli scavi effettuati nel chiostro. L'elefante \u00e8 noto come \"il pulcin della Minerva\", ma il nome \u00e8 una derivazione di \"porcino\" nel senso di \"maiale\", giacch\u00e9 la fantasia del popolo romano, poco ispirata dagli elefanti, ne aveva fatto gi\u00e0 dall'inizio un maiale.\nA destra della chiesa sta il settecentesco Palazzo Fonseca, sede dal 1832 di uno degli alberghi storici di Roma, il Minerva, oggi Grand Hotel de la Minerve, che ebbe ospiti famosi come, tra gli altri, Stendhal e Jos\u00e9 de San Mart\u00edn, ricordati da apposite lapidi sulla facciata.\nDi fronte alla chiesa si trova la sede della Pontificia Accademia Ecclesiastica (gi\u00e0 Accademia dei nobili ecclesiastici). Il palazzo \u00e8 di origine cinquecentesca ma completamente rifatto nel 1878. \u00c8 sede della scuola diplomatica della Santa Sede, nella quale si preparano i futuri legati pontifici."}
{"id": "576557", "revid": "486946", "url": "https://it.wikipedia.org/wiki?curid=576557", "title": "T.A.R.", "text": ""}
{"id": "576558", "revid": "712828", "url": "https://it.wikipedia.org/wiki?curid=576558", "title": "Ufficio per l'Uso Improprio dei Manufatti dei Babbani", "text": ""}
{"id": "576559", "revid": "767487", "url": "https://it.wikipedia.org/wiki?curid=576559", "title": "Other Worlds (EP)", "text": "Other Worlds \u00e8 l'EP di debutto della band statunitense degli Screaming Trees, pubblicato in versione musicassetta nel 1985 dalla Velvetone/K Records. L'EP \u00e8 stato successivamente (1988) ristampato dalla SST Records in versione CD e vinile."}
{"id": "576563", "revid": "122286125", "url": "https://it.wikipedia.org/wiki?curid=576563", "title": "Carl Czerny", "text": "Biografia.\nFiglio di un pianista che lo introdusse nel mondo della musica, compagno di studi di Anna Caroline Oury, si specializz\u00f2 anche in pedagogia ed all'et\u00e0 di 15 anni era gi\u00e0 un insegnante molto apprezzato.\nVisse a Vienna insegnando pianoforte (tra i suoi allievi Franz Liszt) e fu allievo di Antonio Salieri, Johann Georg Albrechtsberger e di Beethoven, dal 1801 al 1803, che dopo averlo sentito suonare, propose appunto di dargli lezioni private. All'et\u00e0 di dieci anni nel suo repertorio erano presenti la maggior parte delle opere per pianoforte di Mozart, Clementi e di altri compositori dell'epoca. Fu un musicista dotato di una memoria stupefacente, che gli consent\u00ec di suonare l'opera integrale delle sonate di Beethoven. Si dedic\u00f2 con interesse alla didattica pianistica per la quale scrisse numerosi Studi (pi\u00f9 di 1000) che da allora vengono considerati alla base dell'insegnamento del pianoforte.\nCompose anche sinfonie, ouverture, cantate e musiche da camera. Alla morte di Beethoven trascrisse alcune sue importanti opere, come le nove sinfonie, per pianoforte a quattro mani, su incarico di Heinrich Albert Probst.\nLa sua revisione del \"Clavicembalo ben temperato\" di Johann Sebastian Bach ebbe un'enorme influenza sull'interpretazione bachiana dei secoli successivi e la pubblicazione parziale delle sonate di Scarlatti sar\u00e0 fondamentale per la diffusione delle opere di un compositore all'epoca ancora poco noto presso il grande pubblico."}
{"id": "576564", "revid": "26921", "url": "https://it.wikipedia.org/wiki?curid=576564", "title": "Pneumatici", "text": ""}
{"id": "576566", "revid": "322321", "url": "https://it.wikipedia.org/wiki?curid=576566", "title": "Ormone adrenocorticotropo", "text": "L'ormone adrenocorticotropo (Adreno Cortico Tropic Hormone - ACTH), conosciuto anche come corticotropina, \u00e8 un ormone proteico prodotto dalle cellule dell'ipofisi anteriore (\"adenoipofisi\").\nViene sintetizzato, previo distacco di amminoacidi, a partire dalla proteina proopiomelanocortina (POMC). La sua secrezione segue un ritmo circadiano, e svolge anche funzione di neurotrasmettitore oppioide.\nDescrizione.\nL'ACTH ha come bersaglio la zona corticale della ghiandola surrenale e stimola la formazione di glucocorticoidi (tra cui il pi\u00f9 importante \u00e8 il cortisolo) che influenzano il metabolismo degli zuccheri e la formazione di androgeni che permettono lo sviluppo dei caratteri sessuali secondari tipicamente maschili, esaltando, per esempio, l'anabolismo muscolare.\nL'ACTH \u00e8 importante per la secrezione di cortisolo da parte della corticale del surrene; esso \u00e8 collegato alla zona cerebrale e alla ghiandola pineale dove regola i metabolismi, il riposo e la sonnolenza. Il cortisolo \u00e8 chiamato anche \"ormone dello stress\" e non viene prodotto in maniera costante a causa della discontinuit\u00e0 della secrezione di ACTH dell'adenoipofisi, il lobo anteriore dell'ipofisi: \u00e8 presente in maggiore quantit\u00e0 alla mattina (picco verso le ore 08:00) e in minore quantit\u00e0 alla sera.\nQuesto accade perch\u00e9 una secrezione costante di questi ormoni provocherebbe un abbassamento della sensibilit\u00e0 dei recettori degli organi bersaglio.\nRuolo nella flogosi.\nNel processo di infiammazione (flogosi), l'ACTH ha un ruolo in un circuito di regolazione negativa. Infatti, IL-1 (Interleuchina-1) e TNF (fattore di necrosi tumorale) agiscono sull'ipotalamo inducendo una produzione di fattori di rilascio (releasing factors) che provocano la produzione di ACTH che a sua volta induce la produzione di ormoni glucocorticoidi dal surrene. Gli ormoni glucocorticoidi tendono a spegnere la produzione di IL-1 e TNF."}
{"id": "576567", "revid": "1584565", "url": "https://it.wikipedia.org/wiki?curid=576567", "title": "Punta al top 2! - DieBuster", "text": " \u00e8 un OAV in 6 episodi realizzata nel 2004 dallo studio Gainax. Realizzato per festeggiare i 20 anni dello studio d'animazione, \u00e8 il seguito della serie del 1988 \"Punta al top! - GunBuster\", ed \u00e8 infatti ufficiosamente noto anche col nome di \"Gunbuster 2\".\nBuona parte dello staff \u00e8 lo stesso di \"FLCL\", altra serie OAV della Gainax datata 2000: la regia \u00e8 di Kazuya Tsurumaki, la sceneggiatura di Y\u014dji Enokido mentre il character design \u00e8 affidato a Yoshiyuki Sadamoto.\nDall'anime sono stati tratti un fumetto (in un unico volume) ed un lungometraggio proiettato unicamente nelle sale giapponesi ricavato dal montaggio congiunto dei finali di \"Punta al top! - GunBuster\" e \"Punta al top 2! - DieBuster\".\nLa pubblicazione della serie in Italia, a opera di Dynit in 6 DVD, \u00e8 iniziata nell'aprile 2008. Parallelamente, la serie \u00e8 andata in onda su MTV da marted\u00ec 27 maggio per tre appuntamenti settimanali da un'ora l'uno (quindi a due puntate alla settimana) alle 21:00, in versione censurata; gli episodi erano poi replicati in versione integrale il luned\u00ec successivo alle 22:30.\nTrama.\nIn un futuro molto lontano e non meglio specificato, il genere umano ha ormai colonizzato l'intero Sistema solare; questo \u00e8 per\u00f2 funestato da tempo immemore dai cosiddetti \"mostri spaziali\", enormi forme di vita che si muovono in giganteschi sciami per le immensit\u00e0 dello spazio. L'agenzia Fraternity si erge a proteggere il genere umano per mezzo delle Buster Machines, enormi robot umanoidi che possono essere pilotati solamente da adolescenti dotati di una particolare abilit\u00e0 psichica, denominati \"topless\".\nUna giovane, ma determinata campagnola di nome Nono fugge dal suo piccolo villaggio su Marte per inseguire il proprio sogno di diventare un pilota spaziale. Giunta in citt\u00e0 conosce Lal'c, una topless della Fraternity, per cui sviluppa subito una sconfinata ammirazione. Grazie a lei Nono riesce a trovare un posto alla Fraternity, seppur nella bassa manovalanza, sperando di riuscire un giorno a pilotare una buster machine.\nFraternity.\n\u00c8 un'associazione che si occupa di difendere il sistema solare dai mostri spaziali. I loro principali mezzi sono i piloti topless ed i robot giganti buster machine (della cui costruzione non si occupano per\u00f2 direttamente), ma si servono anche di \"power suit\", esoscheletri robot impiegati in missioni secondarie. Spesso usufruisce dell'appoggio di altre forze, quali la Flotta Spaziale e le forze di sicurezza planetarie che forniscono supporto medico e di intelligence.\nPeculiarit\u00e0 della Fraternity \u00e8 la totale mancanza di una precisa gerarchia interna, come afferma Lal'c nel secondo episodio, quando le viene chiesto chi le avesse ordinato di recarsi su Marte.\nI tre topless con il maggior numero di uccisioni nemiche sono riuniti in un team denominato \"Idols\" e presenziano come rappresentati dell'organizzazione agli incontri della Flotta Spaziale. In realt\u00e0 a tirare le fila, nell'ombra, sembrano esserci le gemelle Serpentine, cui per\u00f2 gli altri topless non sono troppo contenti di sottostare. Pare esista inoltre una sorta di regolamento, che impedisce ad esempio ad un topless di pilotare una nuova buster machine subito dopo avere distrutto la propria.\nGli incontri concernenti le strategie degli attacchi sono strettamente riservati ai soli topless partecipanti all'operazione e al personale strategico.\nColonna sonora.\nQuasi tutta la colonna sonora di \"Punta al top 2! - DieBuster\" \u00e8 costituita da tracce del vecchio \"Punta al top! - GunBuster\" remixate e da pezzi orchestrali. Le musiche sono state composte da K\u014dhei Tanaka.\nLa sigla di apertura (\"Groovin' Magic\" di ROUND TABLE feat. Nino) e quella di chiusura (\"Stardust Tears\" di ACKO) vengono eseguite in tutti gli episodi salvo quello finale. Per una precisa scelta stilistica la musica della sigla inizia quando la scena \u00e8 ancora in corso, e alla conclusione di questa comincia la sequenza video.\n\"Groovin' Magic\" \u00e8 ricavata da un montaggio di scene del primo episodio, mentre \"Stardust Tears\" \u00e8 un susseguirsi di illustrazioni dai toni pastello di Nono, Lal'c e Dix-Neuf.\nRiferimenti a \"Punta al top! - GunBuster\".\nOltre al background, alle buster machine, alla natura dei \"mostri spaziali\" ed alla colonna sonora, in \"Punta al top 2! - DieBuster\" ci sono altri elementi, pi\u00f9 diretti, di richiamo alla vecchia serie; ad esempio Nono parla in continuazione della pilota Noriko Takaya, da lei idolatrata e chiamata col vezzeggiativo \"Nonoriri\"; inoltre nel finale della serie, le luci su tutta la Terra vengono spente e viene accesa un'enorme scritta .\nLe differenze tra \"GunBuster\" e \"DieBuster\" sono enormi: prima di tutto le buster machines di \"GunBuster\" sono normali robot, semplici armi da battaglia, mentre ai robot di \"DieBuster\" manca solo la parola, sono totalmente autonomi e con un'intelligenza artificiale che permette loro di provare persino sentimenti umani come paura e tristezza. I robot di \"DieBuster\" possono anche fare cose fisicamente impossibili come raffreddare un oggetto a milioni di gradi sotto lo zero assoluto, possiedono il teletrasporto e, tramite fluttuazioni quantistiche, possono distorcere la realt\u00e0 stessa.\nQuesto \u00e8 spiegabile dato che \"DieBuster\" \u00e8 ambientato all'incirca 10000 anni nel futuro rispetto a \"GunBuster\" e in questo tempo si presume che la tecnologia sia molto cambiata. Alcune tecnologie, nuove e indistinguibili dalla magia sono state inventate, ma altre, come ad esempio i motori degenerativi ed il balzo iperspaziale, sono state quasi dimenticate.\nIn \"GunBuster\" la razza umana non ha colonizzato altri pianeti che la terra, ma \u00e8 in grado di fare viaggi in altri sistemi solari e di arrivare persino all'altro capo della galassia. In \"DieBuster\" le navi spaziali non escono mai dal nostro sistema solare, ma tutto quanto il sistema \u00e8 fortemente colonizzato, Marte \u00e8 un pianeta ricco, fiorente e terraformato, con un ecosistema molto simile alla Terra. La Luna \u00e8 un'unica grande metropoli iperurbanizzata. Vi sono basi spaziali attorno ai giganti gassosi e anche i loro satelliti sono abitati.\nUn'altra differenza tra \"GunBuster\" e \"DieBuster\" riguarda la natura stessa degli esseri umani. \"GunBuster\" non \u00e8 cronologicamente molto lontano dal presente e gli esseri umani sono simili a noi. In \"DieBuster\" vi sono invece molte razze umane differenti, con differenze somatiche probabilmente dovute ai differenti pianeti su cui la razza umana abita. Ma anche gli umani pi\u00f9 simili a noi, in \"DieBuster\", possono essere definiti mutanti. Molti adolescenti hanno infatti una malattia nota come forza Topless; si tratta di una anomala attivit\u00e0 del cervello che permette di fare cose incredibili come sviluppare tanta energia quanta un motore degeneratore, teletrasportare oggetti, far parlare gli animali ecc. In uno degli ultimi episodi viene spiegato che questo \u00e8 il risultato dell'evoluzione umana e che in un prossimo futuro gli esseri umani avranno capacit\u00e0 paragonabili alle \"sorgenti di gravit\u00e0 variabile\".\nL'ultima grande differenza \u00e8 che mentre in \"GunBuster\" vi \u00e8 una battaglia tra due specie per il dominio della galassia, in \"DieBuster\" la partita \u00e8 a 3. Ai due nemici storici si aggiunge una terza fazione: i cosiddetti \"mostri spaziali\". I mostri spaziali di \"DieBuster\" sono macchine, robot autoreplicanti, creati dalla razza umana per difenderla dalle sorgenti di gravit\u00e0 variabile. Queste creature, evolvendosi, hanno assunto la stessa forma delle sorgenti di gravit\u00e0 variabile ed hanno cominciato ad attaccare anche l'umanit\u00e0. Essi considerano i topless come una minaccia alla stregua delle sorgenti di gravit\u00e0 variabile. Alla fine, per\u00f2, uniranno le loro forze agli esseri umani per sconfiggere l'ultima sorgente di gravit\u00e0 variabile."}
{"id": "576568", "revid": "1442080", "url": "https://it.wikipedia.org/wiki?curid=576568", "title": "GusGus", "text": "I GusGus sono un gruppo islandese di musica elettronica. Miscelano diversi tipi di mezzi espressivi, dalla musica elettronica alla voce umana, dai video alla grafica.\nLe loro sonorit\u00e0, dalle qualit\u00e0 eteree, sono inconfondibili e si combinano con linee di basso funky, percussioni elettroniche e l'impiego intelligente della tecnologia.\nStoria.\nCostituitisi nel 1995, nascendo come formazione di musica soul elettronica, dopo la breve esperienza cinematografica con l'apparizione nel film \"Pleasure\", pubblicano il primo album che porta il nome della band.\nNel 1996 stipulano un accordo con la 4AD e da questa collaborazione nascono tre album: \"Polydistortion\", \"This Is Normal\" e \"GusGus vs T-World\". Gli anni al fianco di questa etichetta sono stati prolifici di musica e di assidui, quanto spettacolari, concerti.\nNel 2000, a conclusione di tale periodo, la formazione subisce delle trasformazioni ed i membri variano dagli originari nove agli attuali tre produttori, Stephan Stephensen, Magn\u00fas Gu\u00f0mundsson, Birgir \u00de\u00f3rarinsson, supportati dalla cantante Earth, all'anagrafe Ur\u00f0ur H\u00e1konard\u00f3ttir.\nNel 2002 viene ultimato il loro quarto album di studio: \"Attention\". \nDopo le radicali trasformazioni, il quinto album del progetto GusGus, \"Forever\", pu\u00f2 essere considerato il secondo della nuova formazione a quattro e dei fondamentali cambiamenti intervenuti nello stile musicale.\nLa sperimentazione con l'elettronica rimane riferimento fondamentale, sebbene in questo lavoro pare che le menti del gruppo abbiano optato per un approccio alla tecnologia meno cerebrale e pi\u00f9 intuitivo.\n\"24/7\" e \"Arabian Horse\", segnano, in contemporanea con il passaggio alla prestigiosa etichetta tedesca di musica techno e house \"Kompakt\" un'ulteriore evoluzione nel suono e nell'approccio musicale complessivo del gruppo.\nIn particolare \"Arabian Horse\" \u00e8 un disco di successo in Islanda ed Europa, e rappresenta l'avvicinamento ad uno stile pi\u00f9 pop, seppur ancora marcatamente elettronico.\nNel 2014 pubblicano \"Mexico\"."}
{"id": "576569", "revid": "339392", "url": "https://it.wikipedia.org/wiki?curid=576569", "title": "F.E.I.", "text": ""}
{"id": "576570", "revid": "767487", "url": "https://it.wikipedia.org/wiki?curid=576570", "title": "Paul Baloff", "text": "Biografia.\nFu il secondo cantante del gruppo musicale thrash metal statunitense Exodus, se si conta l'esperienza del batterista Tom Hunting alla voce.\nFu scelto dal chitarrista Kirk Hammett nel 1983, durante una festa a Berkeley: quando Hammett chiese a Baloff se ascoltasse UFO e Iron Maiden, egli gli inton\u00f2 \"Rock Bottom\" e Hammett cap\u00ec che era la persona giusta. Cant\u00f2 i brani del demo degli Exodus del 1982, del primo album in studio \"Bonded by Blood\" (1985), della raccolta \"Lessons in Violence\" (1992) e dell'album dal vivo \"Another Lesson in Violence\" (1997). Lasci\u00f2 il gruppo nel 1986 sotto la pressione degli altri componenti, causa eccessivo abuso di droghe, milit\u00f2 cos\u00ec in altre formazioni thrash metal come Heathen, Hirax, Piranha e Spastik Children.\nNel 1997 torn\u00f2 negli Exodus, riunitisi in seguito al primo scioglimento degli stessi, per un tour a cui segu\u00ec la pubblicazione dell'album dal vivo \"Another Lesson in Violence\". A causa dello scarso successo del tour, il gruppo si sciolse una seconda volta.\nBaloff viene ricordato come un'icona del thrash metal e pi\u00f9 in generale del metal, non tanto per le capacit\u00e0 vocali, quanto per il suo atteggiamento carismatico, in quanto riusciva a incitare il pubblico come pochi altri suoi omologhi, delle volte ridicolizzando chi non si lasciava trasportare dall'euforia, come Hammett stesso ricorda riguardo all'esperienza di membro-fondatore degli Exodus.\nLa morte.\nIl 31 gennaio 2002 Baloff usc\u00ec di casa per fare un giro in bicicletta, ma concluso il giro torn\u00f2 a casa e si sent\u00ec male. Il cantante entr\u00f2 in coma irreversibile e fu ricoverato al Highland Hospital di Oakland. La scelta di staccare la spina fu presa il 2 febbraio 2002 dagli stessi componenti degli Exodus e da alcuni amici, dopo il consenso dell'unico familiare conosciuto."}
{"id": "576571", "revid": "1684799", "url": "https://it.wikipedia.org/wiki?curid=576571", "title": "Native Tongue (Poison)", "text": "Native Tongue \u00e8 il quarto album in studio del gruppo musicale statunitense Poison, pubblicato l'8 febbraio 1993 dalla Capitol Records.\nIl disco.\nIl disco \u00e8 stato registrato agli A&amp;M Studios di Los Angeles con il produttore Richie Zito. \u00c8 l'unico lavoro del gruppo in cui appare il chitarrista Richie Kotzen, che prende il posto di C.C. DeVille, allontanato per i suoi problemi di dipendenza da droghe e alcol. L'apporto di Kotzen si rivela determinante nella composizione dei nuovi pezzi, che rispetto al passato risultano maggiormente influenzati dal blues.\nLa svolta musicale, unita alle mutate condizioni del mercato discografico che vede dominante il grunge, decreteranno il parziale insuccesso dell'album, che si ferma al sedicesimo posto della Billboard 200. Furono estratti due singoli, \"Stand\" e \"Until You Suffer Some (Fire and Ice)\", che riuscirono a imporsi discretamente nelle classifiche statunitensi e britanniche.\nDurante il tour promozionale, Richie Kotzen verr\u00e0 licenziato dal gruppo per essere stato sorpreso in una relazione con la fidanzata di Rikki Rockett e sostituito da Blues Saraceno."}
{"id": "576573", "revid": "111796909", "url": "https://it.wikipedia.org/wiki?curid=576573", "title": "Association Sportive SONABEL", "text": "L'Association Sportive SONABEL \u00e8 una societ\u00e0 calcistica della citt\u00e0 di Ouagadougou, in Burkina Faso, e fondata nel 1990.\nLa squadra gioca in casa allo Stade de la SONABEL. Il club e il suo stadio prendono il loro nome dalla Soci\u00e9t\u00e9 Nationale d'Electricit\u00e9 du Burkina (SONABEL; la compagnia nazionale elettrica del Burkina).\nI colori della squadra sono viola e bianco."}
{"id": "576578", "revid": "125864666", "url": "https://it.wikipedia.org/wiki?curid=576578", "title": "Corpo militare dell'ACISMOM", "text": "Il Corpo Militare dell\u2019Associazione dei Cavalieri Italiani del Sovrano Militare Ordine di Malta (anche Corpo Militare ACISMOM), \u00e8 un corpo speciale volontario ausiliario dell'Esercito Italiano, con il quale coopera per il soccorso sanitario e umanitario in caso di guerra, pubblica calamit\u00e0 e di emergenza.\nStoria.\nOrigini.\nIl Corpo militare \u00e8 erede ideale e discendente delle forze armate dei Cavalieri ospitalieri: la Marina dell'Ordine con il \"Battaglione dei Vascelli\" e il \"Battaglione delle Galere\", la \"Guardia del Gran Maestro\", il \"Reggimento di Malta\" (fanteria), il \"Reggimento del Falconiere\" (cacciatori), il Reggimento di Cavalleria\" e la \"Compagnia\" dei Bombardieri\".\nFondazione.\nL'Associazione dei Cavalieri Italiani del Sovrano Militare Ordine di Malta viene fondata il 29 gennaio del 1877 con lo scopo istituzionale di supporto e sostegno sanitario all'allora Regio Esercito sia in tempo di guerra che di pace.\nIn oltre 144 anni di servizio l'Associazione ha concorso nel fronteggiare numerose emergenze sia in Italia che all'estero, fra le pi\u00f9 datate si annovera il terremoto Calabro-Siculo del 1908 e quello della Marsica del 1915.\nIn particolare, il tempestivo e massiccio intervento a Messina con una \"baracca-ospedale\" e due treni ospedale valse al Corpo il riconoscimento dello status militare.\nFu infatti con circolare n. 156 del Giornale militare ufficiale del 9 aprile 1909, per disposizione di re Vittorio Emanuele III, che divent\u00f2 un corpo speciale ausiliario del Regio Esercito Italiano e adott\u00f2 l'uniforme grigioverde e le stellette.\nNelle guerre mondiali.\n\u00c8 stato impegnato in tutti i conflitti: nella guerra italo-turca (1911-1912) al Corpo venne assegnata la Regia nave ospedale \"Regina Margherita\", che effettu\u00f2 sette traversate tra Napoli e la Libia rimpatriando 1.162 feriti e malati. Mobilitato per la Prima guerra mondiale (1914-1918), oper\u00f2 con otto posti di soccorso al fronte, un ospedale da campo, un ospedale territoriale a Roma e quattro treni ospedale che trasportarono 448.000 infermi percorrendo 560.000 km. A testimonianza dell'abnegazione dei suoi uomini, oltre alle onorificenze e ad un encomio dello stesso generale Diaz, il 23 ottobre 1921 venne concesso al Corpo l'uso di un labaro di modello analogo a quello stabilito per il Corpo sanitario del Regio Esercito (regio decreto 23 ottobre 1921, n. 1418).\nVenti anni dopo, allo scoppio del secondo conflitto mondiale (1940-1945) vide il Corpo impegnato su numerosi fronti, in primis nella campagna italiana di Russia, ma anche in Albania, Croazia e Francia dove furono schierati tre moderni treni ospedale e numerosi ospedali da campo. In Patria, al fianco del \"Corpo delle infermiere volontarie dell'ACISMOM\" istituito nel 1940 e costituito da una direttrice e 40 infermiere, dame dell'Ordine, furono attrezzati due grandi ospedali territoriali a Roma e Napoli e sette posti di soccorso durante i bombardamenti.\nI militari del Corpo seguirono quindi fino alla fine il destino delle armi italiane: molti ufficiali, sottufficiali e soldati del Corpo caddero sotto i bombardamenti aerei e i tiri d'artiglieria, alcuni vennero fatti prigionieri e condotti nei campi di concentramento in Germania, altri morirono per malattia contratta sui treni o nei posti di soccorso. Al termine della guerra inizi\u00f2 l'attivit\u00e0 di ricovero e cura dei reduci della prigionia. Per questa esigenza vennero allestiti 18 ospedali territoriali con la disponibilit\u00e0 complessiva di 5.485 posti letto, che resteranno in funzione fino al 1961.\nDal dopoguerra.\nIn conseguenza delle clausole sugli armamenti contenute nel Trattato di pace firmato a Parigi il 10 febbraio 1947, l'Aeronautica Militare cedette al Corpo 39 aerei Savoia-Marchetti SM.82, che volarono cos\u00ec con le insegne dell'ordine in numerosi interventi di emergenza.\nDagli anni '60 il Corpo si \u00e8 distinto nelle numerose emergenze a carattere umanitario, anche in missioni all'estero, quali il terremoto di Agadir in Marocco (1960), il terremoto a Tuscania (1971), in terremoto in Friuli (1976), l'alluvione nel Polesine (1976), i terremoti in Irpinia e Basilicata (1980), in Umbria e Marche (1997), in Molise e Puglia (2002), in Abruzzo (2009), e in missioni di peacekeeping di Albania (1999) e Kossovo (2005).\nDal 1991, il Corpo militare EI-ACIMOM, partecipa alle attivit\u00e0 di mantenimento della pace nei territori della ex-Jugoslavia.\nIn riconoscimento dei meriti acquisiti in guerra ed in pace, il presidente della repubblica Carlo Azeglio Ciampi ha concesso al Corpo la bandiera di guerra con Legge 2 agosto 1999, n. 276.\nOrdinamento e compiti.\nCon il \"Codice dell'ordinamento militare\" emanato con il Decreto legislativo n. 66 del 2010 al Titolo V, sono disciplinati i rapporti tra il Corpo e i servizi sanitari dello Stato.\nFermo restando il compito istituzionale di assistere l'Esercito in guerra, il Corpo militare pu\u00f2 intervenire anche nei casi di pubbliche calamit\u00e0 o altre esigenze militari di carattere eccezionale.\nDispone di attrezzature e mezzi all'avanguardia, nonch\u00e9 di un treno ospedale con tutte le apparecchiature diagnostiche di un moderno ospedale, una carrozza chirurgica, comprensiva di reparto anestesia e rianimazione, una carrozza \"day-hospital\", una carrozza polivalente (conferenze, refettorio e cappella), una carrozza cucina e magazzino, una carrozza con generatore di corrente che rende il convoglio completamente autonomo.\nIl Corpo dispone inoltre di autocolonne sanitarie composte da automezzi da ricognizione, autocarri medi, \"shelter\" e ambulanze per il trasporto di feriti e malati. All'interno di ogni \"shelter\" figura un ambulatorio di circostanza: chirurgia d'urgenza, ortopedia, cardiologia, pediatria, ginecologia, otorinolaringoiatria e oculistica.\nAccanto a questi compiti operativi, il Corpo, in quanto \"forza armata\" dell'Ordine di Malta, svolge per quest'ultimo anche servizi istituzionali: per esempio garantisce picchetti per la Guardia d'onore in occasione di visite ufficiali di capi di Stato presso Villa Malta sull'Aventino, nelle cerimonie pi\u00f9 importanti dell'Ordine ed ai funerali dei Gran Maestri.\nPersonale.\nL'organico del Corpo militare \u00e8 costituito principalmente da personale volontario in congedo, da richiamare all'esigenza. I volontari ammontano a circa 600 unit\u00e0 e sono distinti in vari ruoli (Medici, Commissari, Personale di Assistenza).\nIl personale sanitario \u00e8 costituito da ufficiali medici e farmacisti, sottufficiali infermieri e studenti delle facolt\u00e0 di Medicina e di Farmacia arruolati come sottufficiali o graduati di truppa. Il sostegno logistico viene assicurato invece dagli ufficiali commissari. Sottufficiali e truppa infine svolgono tutti i ruoli di sostegno all'attivit\u00e0 dei reparti (autieri, logistici, soccorritori ecc.). L'assistenza spirituale \u00e8 demandata agli ufficiali cappellani del Corpo.\nIl personale volontario \u00e8 distinto nel ruolo speciale e ruolo normale. Al primo appartengono tutti i volontari che hanno ancora obblighi verso l'Esercito Italiano, al secondo appartengono o transitano coloro che non hanno pi\u00f9 tali obblighi.\nIl personale volontario, una volta prestato giuramento di fedelt\u00e0 alla Repubblica Italiana, viene richiamato in servizio con apposito precetto per esigenze di esercitazione, aggiornamento, emergenze e guerra. All'atto del richiamo in servizio i volontari acquisiscono lo status militare e sono soggetti al regolamento di disciplina e ai codici militari di pace e di guerra. Quando prestano servizio assumono inoltre la qualifica di pubblico ufficiale.\nVi \u00e8 anche un'aliquota di militari in servizio permanente effettivo, istituita come nucleo permanente di mobilitazione composta da ufficiali, sottufficiali e truppa amministrati dal Ministero della difesa con lo stesso trattamento economico dei pari grado dell'Esercito.\nOrganizzazione.\nIl Comando del Corpo si trova a Roma, presso la caserma \"Artale\" alla Cecchignola, con 19 unit\u00e0 in servizio permanente effettivo.\nAl comando del Corpo \u00e8 preposto un generale, con la qualifica di direttore capo del personale militare.\nNel territorio.\nIn periferia vi sono nove Unit\u00e0 Territoriali dislocate nel territorio nazionale, quindi il Reparto Comando, la Sezione Operativa CBNR e la Squadra SAPR.\nGradi.\nI gradi in uso nel Corpo militare sono per foggia gli stessi di quelli in uso per l'Esercito, tuttavia non seguono l'ordinamento gerarchico attualmente vigente per l'Esercito. Di seguito sono riportati i gradi per le controspalline dell'uniforme ordinaria.\nArmi e mezzi in dotazione.\nMezzi ed Attrezzature.\nQuasi la totalit\u00e0 dei mezzi del Corpo utilizza le targhe dell'Esercito Italiano (EI), mentre solo alcuni montano la targa SMOM in uso all'ACISMOM.\nMuseo del Corpo.\nIl museo storico del Corpo militare \u00e8 situato nell'edificio del comando del Corpo, nella caserma Artale della Cecchignola a Roma.\nInaugurato il 12 gennaio 2006 \u00e8 articolato in tre grandi sale. Comprende cimeli (tra cui 8 bandiere, 12 divise storiche e ben 75 copricapi) e una gran quantit\u00e0 di documenti, fotografie e armi antiche."}
{"id": "576581", "revid": "287204", "url": "https://it.wikipedia.org/wiki?curid=576581", "title": "Dal vivo volume I - Buontempo", "text": "Dal vivo volume I - Buontempo \u00e8 un album musicale di Ivano Fossati uscito nel 1993. I brani \"Naviganti\" e \"La pioggia di marzo\" non compaiono in nessun album in studio di Ivano Fossati."}
{"id": "576583", "revid": "775372", "url": "https://it.wikipedia.org/wiki?curid=576583", "title": "Regionalismo veneto", "text": "Per regionalismo veneto, noto anche come venetismo, si intende l'insieme di associazioni, partiti e persone che sostengono l'autonomia o l'indipendenza del Veneto.\nFra questi vengono genericamente ricompresi i movimenti che richiedono maggior autonomia, quelli che auspicano l'indipendenza del Veneto o dei territori dell'antica Repubblica di Venezia e quelli che, pi\u00f9 semplicemente, promuovono la riscoperta della cultura e della lingua veneta. Il giornalista Paolo Possamai ha definito tali movimenti coniando il termine \"venetismo\", intendendo con ci\u00f2 \"la tensione del Veneto e dei veneti verso il riconoscimento della loro identit\u00e0 e autonomia\".\nAlcuni regionalisti considerano i cittadini veneti come facenti parte di una \"nazionalit\u00e0\" distinta da quella italiana. Le posizioni pi\u00f9 radicali e revisioniste contestano anche presunte irregolarit\u00e0 nel risultato del plebiscito del 1866 con cui le province venete, che all'epoca includevano anche parte del Friuli, approvarono l'annessione al Regno d'Italia., o ancora la validit\u00e0 del referendum del 1946 che sanc\u00ec la nascita della Repubblica Italiana Tale identit\u00e0 viene da taluni considerata \"inventata\" e, secondo Davide Mutto, sarebbe in alcuni casi funzionale all'attivit\u00e0 politica di gruppi di estrema destra e del tradizionalismo cattolico.\nStoria e ideologia.\nTra le due guerre mondiali.\nI precursori dei movimenti regionalisti risalgono al periodo successivo la prima guerra mondiale, e si collocano politicamente sia a destra che a sinistra. Nel 1920 un giornale veneto socialista e repubblicano, \"La riscossa\", si sbilanci\u00f2 a favore di un \u201cgovernatorato unito ed elettivo con organi tecnici e amministrativi autonomi e competenti\u201d pensando a un'alternativa al \"governo politico centrale\". Guido Bergamo, deputato repubblicano eletto in Veneto, scrisse che \"il \u00abproblema veneto\u00bb \u00e8 cos\u00ec cocente che da oggi noi sosterremo la ribellione dei veneti. Cittadini, non paghiamo le tasse, non riconosciamo il governo centrale a Roma, scacciamo i prefetti, tratteniamo i soldi delle tasse in Veneto!\" Poco dopo Italico Corradino Cappellotto, membro della Camera dei Deputati per il Partito Popolare Italiano, lanci\u00f2 il primo partito regionalista per le successive elezioni del 1921: leone di san Marco ottenne il 6,1% dei voti nella provincia di Treviso.\nIl territorio che comprende le attuali regioni Veneto, Trentino-Alto Adige e Friuli-Venezia Giulia, viene conosciuto anche col nome di Tre Venezie o Triveneto: Venezia Euganea (l'odierno Veneto, insieme a larghe parti del Friuli), Venezia Giulia (la parte levantina dell'odierno Friuli-Venezia Giulia e Venezia Tridentina. In base alla Costituzione della Repubblica Italiana adottata nel 1948, Trentino-Alto Adige/S\u00fcdtirol e Friuli-Venezia Giulia hanno ottenuto lo status di Regione a statuto speciale e i relativi privilegi, specialmente relativi all'autonomia fiscale, scolastica, sanitaria e delle tutela del territorio; da qui le proposte di alcuni gruppi di persone di unificare il Veneto con le altre due regioni citate o di dotare anche il Veneto di uno statuto speciale.\nDal dopoguerra alla nascita della Liga Veneta.\nLe idee venetiste hanno conosciuto un nuovo sviluppo negli anni sessanta, quando il Movimento Autonomo Regionalista Veneto (MARV) condusse una campagna a favore dell'istituzione delle Regioni, secondo i dettami della Costituzione che furono poi messi in pratica nel 1970. Il forte sviluppo economico del Veneto avvenuto a partire dagli anni settanta, basato soprattutto sulle piccole e medie industrie, favor\u00ec lo sviluppo di correnti di pensiero politico in cui venivano messi in contrapposizione gli aiuti statali per lo sviluppo del Mezzogiorno con il carico fiscale e la burocrazia richieste da parte del governo nazionale. Queste posizioni, unite alle rivendicazioni linguistiche e storiche, hanno costituito le basi per la formazione della Liga Veneta, che tenne il suo primo congresso nel dicembre 1979 e venne fondata ufficialmente nel gennaio 1980.\nSulla scia della Liga Veneta sorsero tutta una serie di associazioni e movimenti, alcuni ispirati dallo statuto regionale che riconosce l'esistenza di un \"popolo veneto\", e il suo diritto all'auto governo, altri invece basati sulla continuit\u00e0 con la storia della Repubblica di Venezia. Alcuni di questi mirano a promuovere principalmente la lingua veneta e la sua salvaguardie ufficiale, altri chiedono maggiore autonomia regionale, altri ancora sono apertamente indipendentisti o secessionisti e rivendicano una sovranit\u00e0 originaria di tutto il Veneto storico corrispondente alle odierne regioni Veneto e Friuli-Venezia Giulia.\nReferendum consultivo e ultime elezioni regionali.\nIl 12 giugno 2014 il Consiglio Regionale veneto ha approvato a larga maggioranza la proposta di legge per l'indizione di un referendum consultivo sull'indipendenza, divenuta legge regionale n. 16/2014 e pubblicata in data 24 giugno 2014 sul BUR n\u00b0 62 del Veneto. Il 28 luglio 2014 la Giunta Regionale, in ossequio a tale legge, ha approvato la delibera n\u00b01331/2014 che ha normato le modalit\u00e0 di voto del referendum. Il 24 giugno 2015 la Corte Costituzionale Italiana ha dichiarato inammissibile tale referendum, in quanto contrario al principio costituzionale dell'unit\u00e0 della repubblica, ritenendo invece ammissibile la proposta di un secondo referendum regionale, calendarizzato per domenica 22 ottobre 2017, per richiedere maggiore autonomia in settori specifici tra i quali istruzione, ambiente, beni culturali e giustizia di pace. Il referendum consultivo del 22 ottobre, spesso criticato per la scarsa rilevanza politica e per i costi sostenuti per la sua organizzazione, \u00e8 stato caratterizzato da un'affluenza del 57,2% e una vittoria dei favorevoli all'autonomia con il 98,1%. In seguito alla consultazione, vi \u00e8 la possibilit\u00e0 di avviare trattative tra il governo e la regione in merito all'eventuale trasferimento dallo Stato all'ente regionale di ventitre competenze specifiche.\nAlle elezioni regionali in Veneto del 2015 i partiti e le liste riconducibili al regionalismo veneto hanno superato il 50% dei voti. In particolare, la Liga Veneta \u2013 Lega Nord, la lista \"Zaia Presidente\" (composta prevalentemente da membri dal partito precedentemente menzionato), la \"Lista Tosi per il Veneto\", \"Indipendenza Noi Veneto con Zaia\" e \"Indipendenza Veneta\" hanno ottenuto rispettivamente il 17,8%, il 23,1%, il 5,7%, il 2,7% e il 2,5% dei voti.\nPartiti politici.\nI primi partiti regionalisti organizzati presero il via dopo l'istituzione della regione Veneto e l'elezione diretta del consiglio regionale nel 1970.\nFra i partiti politici regionalisti, quello storicamente e numericamente pi\u00f9 rappresentativo \u00e8 la Liga Veneta, costituita nel 1979 e dal 1991 membro fondatore e \"sezione nazionale veneta\" della Lega Nord, che ottenne su base regionale quasi il 30% dei voti nelle elezioni politiche italiane del 1996. Altri partiti minori, come Liga Veneta Repubblica, Indipendenza Veneta, Progetto Nordest o Union del Popolo V\u00e8neto, hanno ottenuto consensi largamente inferiori, superando difficilmente il 5% dei voti a livello regionale."}
{"id": "576586", "revid": "486946", "url": "https://it.wikipedia.org/wiki?curid=576586", "title": "Dal vivo - Vol. 1", "text": ""}
{"id": "576587", "revid": "767487", "url": "https://it.wikipedia.org/wiki?curid=576587", "title": "Gary Holt", "text": "Membro storico nonch\u00e9 principale compositore e leader del gruppo thrash metal Exodus, dal 2011 al 2019 ha militato anche negli Slayer.\nCarriera.\nHolt \u00e8 entrato negli Exodus nel 1981 sostituendo Tim Agnello; dopo l'uscita dal gruppo nel 1983 di Kirk Hammett, reclutato dai Metallica in sostituzione di Dave Mustaine, Holt ha mantenuto gli Exodus in vita divenendone l'unico componente ad aver suonato in tutti i dischi pubblicati curando la composizione della maggior parte delle musiche: assieme al secondo chitarrista Rick Hunolt furono ribattezzati l'\"H-Team\" degli Exodus, nome ispirato alla popolare serie televisiva \"A-Team\".\nNel 2011 viene reclutato dagli Slayer per sostituire Jeff Hanneman, fermo a causa di gravi problemi di salute, e rimane nel gruppo anche in seguito alla morte di quest'ultimo nel 2013 pubblicando nel 2015 l'album \"Repentless\", nel quale ha curato solo la stesura degli assoli. La collaborazione termina nel 2019, una volta concluso il tour d'addio della band.\nAltri lavori.\nNell'ottobre 2008 ha realizzato il video didattico \"A Lesson in Guitar Violence\".\nBiografia.\nSi dichiara ateo e nell'ottobre 2017 \u00e8 diventato vegano. Nel 2021 annuncia sul suo profilo Instagram la sua intenzione di smettere di bere.\nStile.\nTra i suoi modelli cita Ritchie Blackmore, Michael Schenker, Angus Young, Tony Iommi, Uli Jon Roth, Matthias Jabs e Ted Nugent; tra i suoi gruppi preferiti menziona Venom, Mot\u00f6rhead, Black Sabbath, primi Iron Maiden e Judas Priest.\nDal settembre 2014 \u00e8 endorser ufficiale della ESP Guitars (che ha realizzato due modelli signature per lui: la LTD GH 200 e GH 600) dopo aver terminato il rapporto con la Schecter; in precedenza ha utilizzato chitarre prodotte da Bernie Rico Jr., Ibanez, Jackson Guitars e Yamaha."}
{"id": "576588", "revid": "1975969", "url": "https://it.wikipedia.org/wiki?curid=576588", "title": "Margaret Cavendish", "text": "Fu tra le prime donne a pubblicare le proprie opere e ad occuparsi di filosofia: prima del Seicento, entrambi i campi erano prerogativa maschile.\nBiografia.\nNasce nei pressi di Colchester, ultima di otto figli. A soli due anni le muore il padre: la madre le d\u00e0 un grande esempio di indipendenza. Nel 1642 si trasferisce con la famiglia a Oxford e l'anno dopo diventa damigella di compagnia della regina Enrichetta Maria. Fuggita a Parigi con la regina durante la rivoluzione inglese, l\u00ec conobbe William Cavendish, I duca di Newcastle, che la spos\u00f2 in seconde nozze nel 1645, malgrado avesse oltre trent'anni pi\u00f9 di lei. William Cavendish ospita una societ\u00e0 di discussione scientifica nel suo salotto, nota come il \"Circolo Newcastle\", di cui fecero parte tra gli altri Cartesio, Thomas Hobbes, e Pierre Gassendi. Margaret partecip\u00f2 solo come spettatrice, ma volle cimentarsi nel dibattito attraverso varie opere scientifiche, per esempio \"Grounds of Natural Philosophy\".\nNel 1648 si trasferisce ad Anversa e l'anno dopo, in seguito all'esecuzione di Carlo I d'Inghilterra William Cavendish viene ufficialmente esiliato. Nel 1651 Margaret cerca di ottenere la restituzione dei beni confiscati dal governo di Oliver Cromwell, con una visita ufficiale a Londra. Non ottiene ci\u00f2 che vuole, ma diventa una personalit\u00e0 pubblica a cui si interessano molte persone, tra cui Samuel Pepys, che parla spesso di lei nel suo \"Diario\".\nInoltre, durante il suo soggiorno nella capitale inglese, Margaret inizia a pubblicare una grande quantit\u00e0 di opere letterarie: prima di allora nessuna donna inglese aveva mai scritto tanto. Nei suoi libri Margaret parla di potere, gender, metodo scientifico e filosofia. Il suo racconto utopico The Blazing World \u00e8 considerato uno dei primi esempi di fantascienza. Nel 1660 i coniugi Newcastle tornano in patria e si stabiliscono a Welbeck Abbey, nel Nottinghamshire. Nel 1665 Carlo II nomina William Cavendish duca di Newcastle-upon-Tyne, di cui fino a quel momento era stato solo \"earl\".\nLa Cavendish chiese molte volte di poter assistere a una delle sessioni di lavoro della Royal Society. Ci riesce nel 1667, suscitando un grande clamore. Muore sei anni dopo e viene sepolta nell'Abbazia di Westminster. I suoi scritti furono poi curati dal marito, che li ripubblic\u00f2 nel 1676, poco prima di morire.\nOpere.\nMolte opere furono ripubblicate nel 1676 sotto il titolo di \"Letters and Poems in Honour of the incomparable Princess Margaret, Duchess of Newcastle\".\nPensiero filosofico.\nCome filosofa naturalista, Margaret Cavendish rifiut\u00f2 l'aristotelismo e la filosofia meccanicistica del Seicento. Critic\u00f2 le teorie dei membri della Royal Society e anche Thomas Hobbes, Cartesio e Robert Boyle.\n\"A True Relation of my Birth, Breeding, and Life\" (1656).\nLe memorie autobiografiche di Margaret Cavendish \"A True Relation of my Birth, Breeding, and Life\" in aggiunta alla sua raccolta \"Natures Pictures Drawn by Fancies Pencil to the Life\" del 1656: si riferiscono al suo lignaggio, al suo status sociale, alla sua educazione, la sua fortuna e al suo matrimonio. All'interno delle sue memorie Cavendish descrive anche gli usi e i passatempi della sua vita e offre un resoconto della sua personalit\u00e0 e della sua ambizione, compresi i suoi pensieri sulla sua estrema timidezza, sulla sua natura contemplativa e sui suoi scritti. La Cavendish inoltre condivide le sue visioni sulla sessualit\u00e0 (comportamento e attivit\u00e0 appropriati), sulla politica (contrapposizione tra parlamento e realisti) e sulle classi sociali (il giusto comportamento dei servitori). In definitiva le memorie della Cavendish permettono al lettore di penetrare nella vita e nell'arte dell'autrice esattamente come lei avrebbe voluto.\nNelle sue memorie Cavendish descrive la vita, gli svaghi e la morte dei genitori e dei fratelli cos\u00ec come di suo marito e di altri parenti. Cavendish poi imputa le difficolt\u00e0 economiche e personali che lei e la sua famiglia dovettero affrontare, come la perdita di terreni e la morte, alla guerra e alle alleanze politiche. Alcuni particolari delle sue memorie sono riportati di seguito.\nLignaggio\nCavendish dichiara che suo padre era un gentiluomo, sebbene non avesse titoli. Dopo aver ucciso un uomo in duello suo padre fu esiliato, ma fu infine graziato da re James. I suoi genitori ebbero otto figli (tre maschi e cinque femmine), di cui Margaret era la pi\u00f9 piccola. La famiglia Cavendish possedeva una considerevole fortuna. L'autrice sostiene che perfino dopo la morte del padre la sua famiglia godette della stessa qualit\u00e0 di vita di cui godeva quando egli era ancora vivo.\nEducazione e buone maniere\nCavendish osserva che la madre utilizzava la ragione anzich\u00e9 le minacce per influenzare il comportamento dei suoi figli. Mentre l'autrice sottolinea che lei non era molto interessata allo studio e aveva scarsa memoria, insieme alle sue sorelle fu istruita in diverse materie, tra cui la lettura, la scrittura, la musica e il cucito. Cavendish osserva comunque che la preoccupazione principale della madre era che lei e le sue sorelle fossero virtuose e sostiene che anche i suoi fratelli furono allevati per diventare altrettanto virtuosi, dimostrandosi leali, valorosi, giusti e onesti.\nDamigella d'onore della regina Enrichetta Maria\nQuando la regina Enrichetta Maria era a Oxford, Cavendish ottenne il permesso dalla madre di diventare una delle sue damigelle d'onore e accompagn\u00f2 la regina nel suo esilio in Francia. Questo port\u00f2 per la prima volta la Cavendish lontano dalla sua famiglia. L'autrice racconta che mentre in compagnia dei fratelli era sempre stata sicura di s\u00e9, tra estranei divenne estremamente timida. L'autrice spiega come temesse di parlare o comportarsi inappropiatamente senza la guida dei fratelli, cosa che avrebbe contrastato la sua ambizione di essere ammirata e ricevuta. Parlava solo se strettamente necessario e quindi inizi\u00f2 a essere considerata come una pazza. Cavendish giustifica il suo comportamento, dicendo che preferiva essere considerata una pazza piuttosto che sembrare sgarbata o eccessiva.\nRimpiangendo di aver lasciato la sua casa per diventare damigella d'onore, Cavendish inform\u00f2 la madre di voler abbandonare la corte. Sua madre tuttavia la persuase a rimanere piuttosto che cadere in disgrazia fuggendo e la riforn\u00ec di mezzi che eccedevano le normali esigenze di una cortigiana. L'autrice rimase damigella d'onore per altri due anni, finch\u00e9 spos\u00f2 William Cavendish che all'epoca era marchese di Newcastle (e pi\u00f9 tardi fu fatto duca). Cavendish riporta che il marito amava la sua timidezza e racconta inoltre che lui era l'unico uomo che avesse mai amato, non per il titolo, la ricchezza o il potere, ma per il merito, la giustizia, la gratitudine, l'impegno e la fedelt\u00e0 ed \u00e8 convinta che questi siano attributi capaci di tenere insieme le persone anche nella disgrazia. Inoltre essa considera queste qualit\u00e0 del marito e della sua famiglia come un sostegno necessario a sopportare le sofferenze che sperimentarono a causa delle loro alleanze politiche.\nDifficolt\u00e0 economiche\nQualche anno dopo il matrimonio, la Cavendish e il fratello di suo marito, Sir Charles Cavendish, tornarono in Inghilterra. Cavendish sent\u00ec che le propriet\u00e0 di suo marito (confiscate per via della sua fedelt\u00e0 ai realisti) stavano per essere vendute e che lei, in quanto moglie, poteva sperare di trarre guadagni dalla vendita. Cavendish, comunque, non ricevette nulla. Essa ci tiene a precisare che mentre molte donne pretendevano somme in denaro, lei dopo aver fatto un'unica richiesta, che le fu negata, decise che non valeva la pena di sforzarsi in tal senso. Dopo un anno e mezzo Cavendish lasci\u00f2 l'Inghilterra per stare con il marito.\nEstrema timidezza\nCavendish dichiara di essere sempre stata timida e dice di non vergognarsi della sua intelligenza, del suo aspetto, della sua nascita, della sua educazione, delle sue azioni, dei suoi mezzi o del suo comportamento, ma di avere una timidezza innata. Nonostante i suoi sforzi, sostiene di non riuscire a essere meno timida. Dichiara che la sua timidezza riguardava il numero e non il tipo di persone a cui si rivolgeva, e rivela poi come immaginasse che la gente che incontrava fosse virtuosa e saggia e come fosse convinta che queste persone la ricevessero con meno prepotenza delle altre. Il disagio maggiore riguardo alla timidezza consisteva nel fatto che questa influenzava il suo modo di parlare e di comportarsi in modo da farla sembrare costretta. Questo in qualche modo contraddice la sua osservazione precedente sulla timidezza a corte dovuta, in parte, alla sua paura di esprimersi male o agire in modo inappropriato.\nScrivere\nDurante la sua permanenza di un anno e mezzo in Inghilterra, Cavendish scrisse un libro di poesie (vedi \"Poems and Fancies\" di seguito) cos\u00ec come \"Philosophical Fancies\" (1653). Cavendish afferma di scribacchiare piuttosto che scrivere. Le sue storie spesso sono serie o melanconiche e afferma di raccontarle a voce alta prima di metterle per iscritto, in modo da fissarle e riportarle meglio. Cavendish osserva inoltre che la sua grafia \u00e8 difficile da leggere, data la sua rapidit\u00e0 di stesura, necessaria per catturare le sue idee non appena esse prendono forma e afferma che molte sue fantasie sono andate perdute prima di essere fissate sulla carta. Cavendish osserva inoltre che perfino la sua migliore grafia \u00e8 difficile da leggere, cosa che rappresenta un problema quando il suo lavoro \u00e8 pronto per essere pubblicato. Tuttavia Cavendish si diverte a scrivere, attivit\u00e0 che lei collega alla sua predilezione per la contemplazione, la solitudine, la melanconia, rispetto alla conversazione, alla compagnia, alla gioia e al cucito. Mentre si presenta come una donna timida, contemplativa e molto solitaria, Cavendish dichiara di uscire di tanto in tanto, in parte per acquisire nuovo materiale su cui pensare e scrivere. Nel complesso, comunque, Cavendish osserva che la sua natura contemplativa sfoci\u00f2 in una vita piuttosto inattiva.\nModa e fama\nNelle sue memorie Cavendish afferma di divertirsi a reinventare se stessa attraverso la moda. Il suo scopo era quello di apparire unica nell'abbigliamento, nel modo di pensare e di comportarsi e non amava vestire allo stesso modo delle altre donne. Inoltre l'autrice esprime il desiderio di raggiungere la fama. Numerosi passaggi delle sue memorie si soffermano sul suo carattere virtuoso e afferma che pur riconoscendo la bont\u00e0 negli altri, riteneva possibile sperare di poter essere migliore di loro. Cavendish dice di sperare in un successo duraturo e dice inoltre di aspettarsi molte critiche per la sua decisione di scrivere delle memorie, a cui risponder\u00e0 dicendo che ha deciso di scriverle per se stessa e non per diletto, in modo che le generazioni successive abbiano un vero resoconto della sua famiglia e della sua vita. Si sentiva giustificata nello scrivere le sue memorie come l'avevano fatto altri, come Cesare e Ovidio, e si considerava, in qualche modo, simile a loro.\n\"Poems and Fancies\" (1653).\n\"Poems and Fancies\" \u00e8 una collezione di poemi, epistole e brani in prosa scritti da Cavendish su una variet\u00e0 di temi. Gli argomenti che affronta nella sua poesia includono la filosofia naturale, gli atomi, la natura personificata, macro e microcosmi, gli altri mondi, la morte, la battaglia, la caccia, l'amore, l'onore e la fama. I suoi poemi a volte assumono la forma di dialoghi tra cose come la terra e l'oscurit\u00e0, una quercia e un uomo che la sta tagliando, la melanconia e la gioia, la pace e la guerra. Come notato da Mistress Toppe (vedi in basso), un'amica di Cavendish, i suoi scritti diventano finzione poetica, istruzioni morali, opinioni filosofiche, dialoghi, discorsi e racconti in versi.\n\"Poems and Fancies\" include anche \"The Animal Parliament\", un brano in prosa composto principalmente da discorsi e lettere. La raccolta si conclude con i pensieri di Cavendish sulla sua scrittura e un annuncio che promuove la pubblicazione successiva.\nL'intento autoriale di Cavendish\nCavendish conclude la raccolta affermando che \u00e8 consapevole di non scrivere in modo elegante e che il fraseggio e la collocazione delle parole saranno probabilmente oggetto di critica. Confessa di aver avuto difficolt\u00e0 nel creare rime che comunicassero il significato voluto. In breve, Cavendish afferma di aver faticato per mantenere il significato a spese dell'eleganza, dato che il suo obiettivo era quello di riuscire a comunicare le sue idee; si aspetta inoltre che il suo lavoro sar\u00e0 criticato perch\u00e9 non \u00e8 utile o materiale e a queste accuse risponde di scrivere non per istruire i suoi lettori nelle arti, nelle scienze o nelle divinit\u00e0, ma per passare il tempo, convinta di fare migliore uso del suo tempo, rispetto a molti altri. Cavendish ritorna a queste affermazioni in tutte le epistole e nei poemi.\nEpistole con dedica\nAl pari di autori come Aphra Behn e William Wordsworth, Cavendish rivela molto del pubblico a cui si rivolge, scrivendo i suoi propositi e la sua filosofia nelle prefazioni, nei prologhi, negli epiloghi e nelle epistole al lettore. Cavendish scrisse diverse dediche epistolari per \"Poems and Fancies\". Le epistole spesso giustificano la sua scrittura, sia con la sua decisione di scrivere in un'epoca in cui le donne non erano incoraggiate a farlo, sia con le tematiche prescelte. Cavendish usa le lettere per istruire i lettori su come dovrebbero leggere e rispondere alla poesia, spesso invitando i suoi sostenitori a lodare l'opera e i suoi detrattori al silenzio. Cavendish utilizza le epistole per richiamare l'attenzione sulla sua opera e scusarsi delle sue potenziali debolezze. Le lettere sono dirette a un pubblico specifico e variano di conseguenza. Quello che segue \u00e8 un resoconto di diverse lettere di cavendish tratte da \"Poems and Fancies\".\nFilatura mentale\nNella dedica epistolare a Sir Charles Cavendish, suo cognato, Cavendish paragona la scrittura delle poesie alla filatura mentale. Sostiene che mentre normalmente si pensa che per le donne sia pi\u00f9 appropriato filare che scrivere, lei \u00e8 pi\u00f9 brava nella scrittura. Si tratta di un'occasione tra tante in cui Cavendish richiama l'attenzione sui ruoli stereotipati delle identit\u00e0 sessuali, come l'idea che le donne debbano filare anzich\u00e9 scrivere e poi spiega le ragioni per cui non essere d'accordo. In questa lettera Cavendish spesso utilizza metafore per descrivere la sua scrittura in termini di doveri o interessi femminili stereotipati, come la filatura, la moda e la maternit\u00e0. Mentre l'autrice critica la propria opera, afferma che essa apparir\u00e0 migliore se Sir Charles Cavendish la guarder\u00e0 con favore. Cavendish spesso fa appello al lettore perch\u00e9 apprezzi i suoi scritti, affermando che se apprezzati essi appariranno un poco migliori. Conclude congratulandosi per la carit\u00e0 e la generosit\u00e0 di Charles.\nLa ricerca della fama\nNella sua lettera indirizzata alle donne nobili e facoltose, cos\u00ec come in molte altre, Cavendish esprime in maniera diretta il suo desiderio di fama. L'aiutrice afferma di non essere interessata che le persone importanti apprezzino i suoi scritti, finch\u00e9 una grande maggioranza mostra di farlo. Cavendish spesso assume una posizione difensiva nelle sue lettere, giustificata in questo caso dalla convinzione di aspettarsi critiche femminili e maschili non solo sulla sua opera ma anche sulla pratica di scrivere in s\u00e9, dato che le donne non erano incoraggiate a intraprendere questa carriera. A questo, Cavendish risponde che le donne impegnate a scrivere non si comporteranno in modo inadeguato e non spettegoleranno. Nonostante si aspetti delle critiche da parte delle donne, essa invoca il loro supporto in modo da poter ottenere onore e reputazione. Conclude dicendo che se dovesse fallire, si considererebbe una martire della causa delle donne.\nIn difesa della scrittura e della fama\nNell'epistola indirizzata a Mistress Toppe, Cavendish afferma che la ragione principale della sua scrittura \u00e8 il suo desiderio di fama. Di nuovo, Cavendish riconosce la sua scrittura come una digressione dal canone accertato dei generi letterari e chiede che essa venga accettata. Mentre Cavendish parla della sua scrittura in metafore legate ad attivit\u00e0 femminili domestiche o stereotipate, qui cerca di scusarsi per il suo desiderio di fama allontanando la sua ambizione da un ambito femminile. Descrive la sua ambizione come una ricerca di gloria, perfezione, apprezzamento, che, lei afferma, non sono per nulla femminili. Inoltre sottolinea come, pur scrivendo alla ricerca del successo, sia rimasta modesta e il suo onore intatto, anzi non ha mai fatto nulla per disonorare la sua famiglia. Cavendish attribuisce la sua fiducia in ci\u00f2 che descrive come un'epoca di censure alla sua convinzione che non esista il male, ma solo un innocente desiderio di fama. Per quanto riguarda lo scrivere senza permesso Cavendish si scusa, affermando che \u00e8 pi\u00f9 facile chiedere perdono a fatto compiuto, che non ottenere prima il permesso. Essa antepone la scrittura al pettegolezzo, che considera una comune attivit\u00e0 femminile negativa e ritiene che la scrittura sia in un passatempo relativamente innocente. Riconosce i suoi libri come esempi tangibili della contemplazione e contrappone le sue idee che ritiene innocenti a pensieri selvaggi che conducono a un agire indiscreto.\nA questa lettera segue una risposta di Mistress Toppe in \"Poems and Fancies\", dove apprezza Cavendish e le sue capacit\u00e0 di creazione poetica, istruzione morale, opinione filosofica, dialoghi, discorsi e racconti in versi.\nLinguaggio, conoscenza ed errori\nCavendish include anche un'epistola indirizzata ai filosofi naturalisti che inizia con una considerazione sul linguaggio. Cavendish afferma di non conoscere bene altre lingue e di avere in realt\u00e0 anche una parziale conoscenza dell'inglese e sottolinea questi fatti come la ragione della sua ignoranza riguardo alle opinioni e ai discorsi che la precedono. Quindi considera qualsiasi errore possa fare come triviale e afferma di non volere che i suoi testi vengano considerati veri, perch\u00e9 il suo scopo \u00e8 stato quello di passare il tempo e si aspetta che la sua opera venga letta per lo stesso motivo. In questa lettera troviamo anche la spiegazione del perch\u00e9 lei scriva in versi. L'autrice dice che si pensa che i poeti scrivano racconti e che questi siano connessi al divertimento e non alla verit\u00e0. Perci\u00f2 ci si aspetta che la poesia contenga degli errori. Cavendish si lamenta perch\u00e9 la sua opera non \u00e8 pi\u00f9 divertente e avverte i lettori di saltare qualunque parte a loro non piaccia.\nScrivere per passare il tempo\nNella sua lettera al lettore Cavendish afferma che, non avendo figli, n\u00e9 alcuna propriet\u00e0, almeno per un periodo, si \u00e8 ritrovata con molto tempo libero. Cavendish perci\u00f2 non si dedica a lavori di casa, ma riempie il suo tempo con la scrittura. Dice che una buona amministrazione per quanto riguarda la poesia corrisponde a una fantasia ben ordinata composta da un linguaggio raffinato, da frasi adeguate e parole significative. Cavendish si scusa per gli errori che potrebbero trovarsi nella sua opera, dovuti alla sua giovane et\u00e0 e all'inesperienza e spiega di aver scritto solo per distrarsi dai pensieri del marito e dalle difficolt\u00e0. Questo contraddice l'affermazione di scrivere per la fama. Paragonando ancora una volta la sua opera ai ruoli femminili accettati Cavendish accosta la sua opera a un bambino e dice che il bambino/libro \u00e8 innocente, giovane, educato, timido e sensibile e che il lettore se non lo ama deve biasimare lei, l'autrice/madre, non il libro. Se per\u00f2 il libro piace, allora Cavendish si aspetta chiaramente la fama."}
{"id": "576589", "revid": "17654", "url": "https://it.wikipedia.org/wiki?curid=576589", "title": "Karl Czerny", "text": ""}
{"id": "576592", "revid": "125706954", "url": "https://it.wikipedia.org/wiki?curid=576592", "title": "Franco Rocchetta", "text": "Biografia.\nLe prime esperienze politiche.\nFin dagli anni del ginnasio, Franco Rocchetta approfond\u00ec lo studio delle istituzioni europee, delle economie, dei diritti dei popoli e del federalismo, e, di conseguenza, anche delle istituzioni e dell'economia, del diritto e della civilt\u00e0 della Repubblica di Venezia. Nel 1964 fu indagato per aver tracciato scritte murali (in veneto) contro la partecipazione dell'Italia alla Prima guerra mondiale.\nGi\u00e0 dagli anni sessanta cominci\u00f2 a parlare di federalismo in piazze, mercati, scuole e luoghi di lavoro, propagandando la tesi secondo cui lo Stato Italiano unitario avrebbe sempre avuto una natura colonialista e si sarebbe dimostrato pi\u00f9 fallimentare e violento anche dei peggiori Stati preunitari.\nTra la fine degli anni sessanta ed i primi anni settanta cominci\u00f2 a portare la bandiera veneta durante manifestazioni di tutela del lavoro e della dignit\u00e0 umana, dell'ambiente, della salute pubblica. Quando i vertici della Democrazia Cristiana veneta (allora detentrice di un potere monolitico) e ne denunciarono una ventina di esponenti, il processo che ne segu\u00ec vide questi imputati, soprattutto giovani e giovanissimi (Rocchetta aveva allora 22 anni), ai quali si era aggiunto autodenunciandosi anche Indro Montanelli, tutelati da un collegio di difesa costituitosi spontaneamente e composto da una ventina di avvocati veneti, rappresentativi di tutte le aree politiche, che offrirono il loro patrocinio gratuitamente.\nAlla met\u00e0 degli anni settanta Rocchetta si dichiar\u00f2 sostenitore di una riforma in senso federale dello Stato Italiano, e di un riorganizzato e pacifico stato veneto in Europa. In quel periodo conduceva la trasmissione \"Spathio Veneto\" attraverso pi\u00f9 radio libere. Nel 1978 fond\u00f2 con altri giovani la \"Societ\u00e0 Filologica veneta\", della quale venne eletto presidente, e a Barcellona entr\u00f2 a far parte del Consiglio Federale Mondiale dell'Associazione Internazionale per la Difesa delle Lingue e delle Culture Minacciate (AIDLCM). Lo stesso anno organizz\u00f2 il primo corso di storia ed istituzioni, civilt\u00e0, economia e lingua veneta, dapprima a Padova presso il Centro Bertrand Russell, poi in varie altre citt\u00e0. Su invito di Bruno Salvadori guid\u00f2 la delegazione della nascente Liga veneta al primo congresso nazionale dell'Union Vald\u00f4taine.\nIn vista delle prime elezioni europee, il 7 aprile 1979 riun\u00ec a Verona le forze politiche autonomiste, federaliste e rappresentative di minoranze etniche, operanti in Italia (dalla S\u00fcdtiroler Volkspartei al Partito Sardo d'Azione, dalla Union Vald\u00f4taine al Movimento Friuli, dalla Liga Veneta alla Slovenska Skupnost). Su iniziativa sua e del militante Maurizio Calligaro (poi passato nelle file dei Verdi) venne votata l'esclusione dai lavori e da ogni ipotesi di alleanza elettorale della Lista per Trieste, dopo aver preso atto delle ostinate posizioni antifederaliste ed antislovene della lista stessa. Della Liga Veneta Franco Rocchetta \u00e8 stato nel corso degli anni addetto generale di Segreteria, segretario nazionale e presidente nazionale.\nNel 1981 Manlio Cortelazzo lo invit\u00f2 a tenere all'Universit\u00e0 di Padova una lezione sul tema \"perch\u00e9 il veneto \u00e8 una lingua e non un dialetto\". Viaggi\u00f2 sistematicamente in tutte le regioni italiane, tentando di favorirvi la nascita di \"Leghe\" sorelle. Fu lui a proporre ai militanti lombardi (tra i quali anche Umberto Bossi) la creazione di una Lega Lombarda.\nNel 1983 fu ancora Cortelazzo ad invitarlo all'Universit\u00e0 di Padova per una lezione dedicata ai \"Neologismi del veneto\". Nel 1983 la Liga Veneta si present\u00f2 per la prima volta alle elezioni politiche, ottenendo un deputato (Achille Tramarin) e un senatore (Graziano Girardi).\nIl 22 gennaio 1984 Rocchetta era alla Palazzo della Gran Guardia, a Padova, tra i promotori dell'Unione per l'Europa Federale, che porter\u00e0 alle elezioni europee del 1984 un'alleanza tra forze politiche autonomiste, indipendentiste e federaliste affratellate nel simbolo della Liga Veneta, candidando regione per regione donne ed uomini provenienti dal territorio. Nel 1984 venne eletto segretario federale della Liga Veneta subentrando alla futura moglie Marilena Marin, ma gi\u00e0 nel 1985 lasci\u00f2 nuovamente l'incarico alla Marin.\nNel 1985 venne eletto all'\"assemblea legislativa veneta\" (Senado Veneto - Consiglio Regionale del Veneto). Nel 1986 pubblic\u00f2 quotidianamente sul \"Gazzettino\" sessanta articoli dedicati ai caratteri del popolo veneto - della sua societ\u00e0, economia, lingua e civilt\u00e0 - e di un possibile stato veneto. Nello stesso 1986 spos\u00f2 Marilena Marin. Nel maggio del 1988 avanz\u00f2 la proposta di un referendum popolare sull'effettivo autogoverno, la sovranit\u00e0 e l'indipendenza della comunit\u00e0 veneta nel quadro europeo.\nLa nascita della Lega Nord.\nNel 1989 partecip\u00f2 a Bergamo alla fondazione della confederazione Lega Nord, della quale furono eletti presidente federale Marilena Marin e segretario federale Umberto Bossi. Nel 1990 venne rieletto consigliere regionale. Tra il 1990 ed il 1991 contesto pubblicamente il progetto della Lega Nord di tre repubbliche nell'Italia settentrionale (Eridania, Etruria, Ausonia). Nel 1991 ricopr\u00ec l'incarico di presidente federale della Liga Veneta. Al congresso federale del 1991 (Pieve Emanuele) Franco Rocchetta venne eletto anche presidente federale della Lega Nord, sostituendo Marilena Marin che era stata presidente dal 1989 al 1991. Venne confermato nella stessa carica dal congresso federale di Bologna del 1994, fino al suo addio alla Lega.\nIn entrambe le elezioni Rocchetta aveva raccolto pi\u00f9 voti dei candidati sostenuti dal segretario federale Bossi (Gipo Farassino nel 1991 ed Erminio Boso nel 1994). La pluriennale contrapposizione tra Rocchetta e Bossi non dipendeva tanto da contrasti personali, quanto da due visioni differenti su natura ed obiettivi della Lega Nord: Rocchetta difendeva una visione federale-collegiale in campo politico-istituzionale ed etica in campo economico, mentre Bossi puntava ad una organizzazione centralizzata del partito e appoggiava un modello economico liberista. Anche i metodi da seguire per il finanziamento del partito erano oggetto di scontro organizzativo, dal momento che Rocchetta intendeva rifiutare una raccolta di fondi provenienti da finanziatori poco chiari o una gestione non trasparente che, di fatto, fu oggetto di diverse indagini giudiziarie fin dal 1992.\nNel luglio 1991 Rocchetta si rec\u00f2 con altri tre esponenti della Lega Nord (Luigi Moretti, Bruno Ravera e Francesco Speroni) a Belgrado, per esporre davanti alla sede dell'Assemblea Federale jugoslava delle lenzuola con un appello al dialogo scritto in pi\u00f9 lingue. Nei mesi e negli anni successivi organizz\u00f2 spedizioni di aiuti umanitari destinati a tutte le parti impegnate nel conflitto. Contribu\u00ec ad analoghe iniziative nel Caucaso.\nLe esperienze da deputato e sottosegretario.\nIn occasione delle elezioni politiche del 1992 Rocchetta venne eletto sia al Senato della Repubblica sia alla Camera dei deputati, optando per la seconda assemblea.\nSi batt\u00e9 contro l'istituzione di una sede centrale della Lega Nord, ritenendola contraria ai principi federali del partito, denunciando anche il fatto che l'acquisto dell'immobile di via Bellerio a Milano si stava realizzando con fondi occulti. Nel febbraio del 1994 incontr\u00f2 per la prima volta Silvio Berlusconi, ed alle elezioni dello stesso anno venne eletto per la seconda volta alla Camera dei deputati, risultando il pi\u00f9 votato nel Veneto con il doppio dei voti del socialista Gianni De Michelis e del democristiano Carlo Bernini, gi\u00e0 presidente della Regione.\nNel maggio dello stesso anno, nonostante avesse gi\u00e0 interrotto i rapporti di amicizia con Berlusconi e Bossi, venne nominato sottosegretario agli Affari Esteri con delega alla cooperazione e alla cultura nel nuovo Governo presieduto dallo stesso Berlusconi. Nel suo mandato di governo si impegn\u00f2 in una serie di viaggi in ogni parte del mondo. In giugno l'aereo della Croce Rossa canadese con il quale stava distribuendo medicinali Nel luglio dello stesso anno, con altri esponenti e militanti, abbandon\u00f2 la Lega Nord in occasione del congresso veneto, denunciando la soppressione della democrazia all'interno del partito.\nNel 1995 fond\u00f2 a Kashgar il \"Centro Studi Internazionali Paolo Sarpi\", al quale collaborava anche lo scrittore cattolico Federico Bozzini. Negli anni seguenti organizz\u00f2 incontri e dibattiti con rappresentanti di popoli e tradizioni diverse. Sostenne il gruppo dei sernissimi, che in quegli anni aveva dato vita ad un \"Veneto Serenissimo Governo\", diffondeva messaggi radiotelevisivi e organizzava l'azione dimostrativa in piazza San Marco (8-9 maggio 1997). Rocchetta organizz\u00f2 anche diversi incontri con Ibrahim Rugova, nel tentativo di favorire una soluzione pacifica alla crisi del Kosovo.\nDopo l'uscita dalla Lega.\nNel 1999, all'avvio dei bombardamenti NATO in Jugoslavia, scrisse con Marilena Marin al presidente della Regione Giancarlo Galan, al patriarca di Venezia Marco C\u00e9 e al sindaco della citt\u00e0 Massimo Cacciari, invitandoli ad unire il loro prestigio, la loro forza istituzionale e le loro forze morali per fermare la campagna di attacchi aerei (definita \u00abinconcepibile barbarie imperialista nel cuore stesso dell'Europa\u00bb). Anche in conseguenza della tiepida risposta raccolta, raggiunse Belgrado e la Serbia meridionale tra bombe, macerie ed incensi, realizzando collegamenti televisivi con Michele Santoro e Sandro Ruotolo.\nNell'autunno del 1999, supportato da un ampio gruppo di sindaci veneti, scrisse e diffuse il pamphlet \"l'identit\u00e0 'veneta'\". Fu per un decennio console onorario della Repubblica di Macedonia, impegnandosi per l'integrazione dei lavoratori macedoni in Italia. Durante un simbolico \"processo a Napoleone\", celebratosi nel 2003 a Venezia, present\u00f2 una memoria sia contro il tradizionalismo clericale sia contro la politica bonapartista.\nHa continuato i propri studi di diritto costituzionale ed internazionale, linguistica, storia ed economia, pubblicando anche articoli su riviste e giornali e collaborando con alcune iniziative editoriali. Nel 2009 \u00e8 stato tra i fondatori della \"Societ\u00e0 degli Storici Veneti Indipendenti\".\nNel 2012 ha ripreso a tenere conferenze su temi politico, economico, istituzionali nel Veronese, nella Bergamasca, nel Veneto centrale e in Friuli; tra queste, un corso di storia, economia e civilt\u00e0 veneta in otto lezioni a Spresiano.\nIl 2 aprile 2014 \u00e8 stato arrestato, insieme ad altre 24 persone, su ordine della procura di Brescia, nell'ambito di un'operazione dei ROS contro un gruppo secessionista autore di \u00abvarie iniziative, anche violente\u00bb. Nelle ordinanze di custodia cautelare, emesse dal giudice per le indagini preliminari di Brescia, sono contestati i reati di associazione con finalit\u00e0 di terrorismo, eversione dell'ordine democratico e fabbricazione e detenzione di armi da guerra. Rimase in carcere per tre settimane."}
{"id": "576594", "revid": "16066", "url": "https://it.wikipedia.org/wiki?curid=576594", "title": "Anio", "text": ""}
{"id": "576595", "revid": "16066", "url": "https://it.wikipedia.org/wiki?curid=576595", "title": "Parenzio", "text": ""}
{"id": "576599", "revid": "16066", "url": "https://it.wikipedia.org/wiki?curid=576599", "title": "Parensius", "text": ""}
{"id": "576601", "revid": "834", "url": "https://it.wikipedia.org/wiki?curid=576601", "title": "Md5", "text": ""}
{"id": "576602", "revid": "32386", "url": "https://it.wikipedia.org/wiki?curid=576602", "title": "Mizoguchi Kenji", "text": ""}
{"id": "576603", "revid": "118496862", "url": "https://it.wikipedia.org/wiki?curid=576603", "title": "Dal vivo volume 2 - Carte da decifrare", "text": "Dal vivo volume 2 - Carte da decifrare \u00e8 un album musicale di Ivano Fossati uscito nel 1993. Il brano che d\u00e0 il titolo all'album non compare in nessun album in studio di Ivano Fossati."}
{"id": "576606", "revid": "1342360", "url": "https://it.wikipedia.org/wiki?curid=576606", "title": "Str\u010d prst skrz krk", "text": "Str\u010d prst skrz krk () ( ) \u00e8 uno scioglilingua in lingua ceca e slovacca, noto per essere una frase di senso compiuto del tutto priva di vocali. Il suo significato in italiano \u00e8 \"spingi il dito attraverso la gola\", o \"infila il dito in gola\". \"Str\u010d\" \u00e8 la II persona singolare dell'imperativo del verbo \"str\u010dit\" (infilare, spingere); \"prst\" (dito) \u00e8 un sostantivo maschile all'accusativo singolare, come pure \"krk\" (in ceco pu\u00f2 significare sia \"gola\" che \"collo\") retto dalla preposizione \"skrz\" (propriamente: \"attraverso\").\nIn realt\u00e0, l'assenza di vocali \u00e8 soltanto teorica: in ceco e in slovacco, infatti, come in altre lingue slave, la consonante continua liquida [r] ha valore di sonante e pu\u00f2 quindi recare l'accento tonico come fosse una vera e propria vocale. In pratica, nella pronuncia si percepisce come una sorta di \"e\" muta assai tenue. \nAltri noti esempi di tale fenomeno proprio delle lingue slave sono il nome sloveno e croato della citt\u00e0 di Trieste, \"Trst\", la parola croata per \"promontorio\", \"rt\", oppure per \"cima, vetta\", \"vrh\" o anche \"trn\" per dire \"spina\", \"krt\" per dire \"tirchio\" oppure \"smrt\" per \"morte\". Noto anche il caso di un calciatore, sempre croato, che alcuni anni fa ha giocato anche in Italia (ad esempio nel e nel ): Dra\u017een Brn\u010di\u0107. Nel cognome del giocatore si fa notare che l'accento tonico cade sulla \"r\" di [Br-].\nNella Repubblica Ceca \u00e8 possibile acquistare magliette recanti lo scioglilingua, considerato come una sorta di \"emblema nazionale\"."}
{"id": "576610", "revid": "3871", "url": "https://it.wikipedia.org/wiki?curid=576610", "title": "PZL 11 Iskra", "text": ""}
{"id": "576618", "revid": "767487", "url": "https://it.wikipedia.org/wiki?curid=576618", "title": "D\u012bm\u012btrios Eleutheropoulos", "text": "Carriera.\nClub.\nOlympiakos Pireo.\nCresciuto nell'Olympiakos, in cui ha iniziato a giocare da professionista dall'et\u00e0 di 18 anni, \u00e8 passato al Proodeftiki (seconda serie greca) in prestito per una stagione, collezionando 30 presenze, per poi ritornare a difendere i pali della squadra biancorossa dal 1997 al 2003, dove vince sette scudetti. Nella stagione 2001-2002 para anche un rigore a Ruud van Nistelrooy in -Olympiakos, l'unico rigore sbagliato dall'olandese in quella stagione in UEFA Champions League.\nDopo l'Europeo 2004, l'Olympiakos decide di ingaggiare Ant\u014dn\u012bs Nikopolid\u012bs, il portiere titolare della Nazionale greca appena laureata Campione in Portogallo. Eleutheropoulos, dopo aver vinto otto campionati greci ed una Coppa di Grecia con l'Olympiakos, viene quindi trasferito al , club fresco della promozione in Serie A.\nIn Italia.\nIn Italia esordisce al Messina nella stagione 2004-2005, come vice di Marco Storari, collezionando 10 presenze con la maglia siciliana. Fa il suo debutto ufficiale in Serie A, il 7 novembre 2004, in Bologna- finita 2-2.\nNell'estate 2005 firm\u00f2 per il Milan, collezionando solo qualche presenza nelle amichevoli pre-campionato, prima di essere ceduto alla Roma nell'ultimo giorno di mercato, con i giallorossi che acquistano nello stesso giorno anche il portiere brasiliano Doni che diventa titolare; Eleutheropoulos \u00e8 cos\u00ec il terzo portiere anche dietro Gianluca Curci, senza scendere neanche una volta in campo con la maglia giallorossa. Nel mercato estivo 2006 la societ\u00e0 capitolina rileva dalla Juventude un altro portiere sudamericano, J\u00falio S\u00e9rgio.\nPer ovviare all'eccessivo numero di estremi difensori, la Roma cede il portiere greco all', che decide di tesserarlo come riserva di Gianluca Pagliuca per la stagione 2006-2007. Per le prime 23 partite di campionato siede in panchina, fin quando alla 24\u00aa giornata contro il Livorno, dopo due anni di assenza dai campi, torna a giocare titolare a causa di un infortunio a Pagliuca. In seguito diventa il titolare dell'Ascoli fino a fine campionato.\nIl 9 giugno 2007 si trasferisce al . Nelle prime 2 partite di campionato \u00e8 in panchina, riserva di Alexander Manninger, e dalla terza giornata in poi gioca titolare nella formazione toscana; alla 14\u00aa giornata il portiere greco torna al ruolo di riserva, giocando solamente l'ultima partita di campionato in casa il 18 maggio 2008, contro il . La stagione seguente la comincia ancora una volta come secondo portiere, alle spalle di Curci, che dopo la 5\u00aa giornata subisce un infortunio che porta alla societ\u00e0 toscana a tornare sul mercato e a cautelarsi temporaneamente con Emanuele Manitta.\nIl 27 maggio 2009 il giocatore rescinde consensualmente il contratto che lo legava al Siena fino a giugno 2010.\nPAS Giannina.\nIl 30 maggio 2009 firma un contratto con il PAS Giannina, squadra appena promossa dell'Alpha Ethniki, la massima serie del campionato greco.\nIl 21 novembre 2009 ritorna nuovamente in campo contro l'Olympiakos, la squadra che lo ha lanciato al livello internazionale, terminata 2-2 dopo che gli avversari si erano portati in vantaggio per 0-2 allo stadio Zossimades di Giannina. Il 2 febbraio 2010, con il PAS Giannina allenato da N\u00edkos Anast\u00f3poulos, accede dopo pi\u00f9 di cinque anni alla semifinale di Coppa di Grecia, sconfiggendo per 4-0 il PAOK FC.\nIraklis Salonicco.\nA fine luglio 2010 firma per l'Iraklis Salonicco, squadra della massima serie greca, il suo esordio nel campionato greco, vede proprio l'Iraklis Salonicco contro l'Olympiakos sua ex-squadra, terminata 2-1 per l'Iraklis Salonicco. Con la squadra di Salonicco molti problemi muscolari sembrano terminati e Eleutheropoulos trova molta continuit\u00e0 con la sua nuova squadra. Eletheropoulos continua a fare bellissime parate alla Eagle come ne \u00e8 denominato.\nPanionios.\nL'estate 2011 firma un contratto con il Panionios. Tuttavia il 21 dicembre dello stesso anno annuncia il suo ritiro dall'attivit\u00e0 agonistica.\nNazionale.\nConta 22 presenze nella nazionale greca. \u00c8 stato portiere titolare insieme a Ant\u014dn\u012bs Nikopolid\u012bs, preferito a Eleutheropoulos da Otto Rehhagel appena diventato allenatore della Nazionale.\nStatistiche.\nPresenze e reti nei club.\n\"Statistiche aggiornate all'11 dicembre 2011.\"\nCronologia presenze e reti in nazionale.\n "}
{"id": "576619", "revid": "125934454", "url": "https://it.wikipedia.org/wiki?curid=576619", "title": "Flotta della Marina Militare", "text": "La flotta della Marina Militare \u00e8 il complesso delle diverse unit\u00e0 appartenenti alla Marina Militare. Esse sono divise in unit\u00e0 di squadra, inquadrate nella Squadra navale alle dipendenze del CINCNAV, ed unit\u00e0 dipartimentali, a disposizione dei vari dipartimenti.\nClassificazione.\nNavi militari e navi da guerra.\n1. Sono navi militari quelle che hanno i seguenti requisiti:\n2. Per \"nave da guerra\" si intende una nave che appartiene alle forze armate di uno Stato, che porta i segni distintivi esteriori delle navi militari della sua nazionalit\u00e0 ed \u00e8 posta sotto il comando di un ufficiale di marina al servizio dello Stato e iscritto nell'apposito ruolo degli ufficiali o in documento equipollente, il cui equipaggio \u00e8 sottoposto alle regole della disciplina militare.\n3. La nave da guerra costituisce una parte del territorio dello Stato.\nNavi armate e navi in disponibilit\u00e0.\nLe navi, secondo le loro condizioni nei riguardi degli effettivi del personale e dell'efficienza del materiale, si distinguono nel modo seguente:\nAssegnazione delle unit\u00e0 navali.\nLa costituzione delle forze navali armate e del naviglio in disponibilit\u00e0, l'assegnazione ai servizi costieri e al naviglio sussidiario, \u00e8 stabilita dal Capo di stato maggiore della Marina Militare.\nRadiazione dal ruolo del naviglio militare.\nSono radiate dai ruoli del naviglio militare, le unit\u00e0 che, iscritte con decreto del Ministro della difesa nel ruolo del naviglio militare dello Stato all'atto della consegna, a giudizio del Ministro della difesa, sentito il parere del Capo di stato maggiore della Marina Militare, non possono pi\u00f9 rendere utili servizi in rapporto alla spesa di manutenzione e di esercizio. Le navi radiate possono essere temporaneamente impiegate come navi caserme, o per servizi non bellici.\nRequisizione del naviglio mercantile.\nIn caso di guerra o di grave crisi internazionale, pu\u00f2 essere disposta la requisizione delle navi nazionali, ovunque esse siano, e dei galleggianti che si trovino nelle acque territoriali dello Stato.\nLa requisizione pu\u00f2 avere per oggetto la propriet\u00e0 della nave o del galleggiante, da parte dello Stato, oppure l'uso temporaneo della nave o del galleggiante, con o senza equipaggio, o con una parte di questo.\nLa requisizione pu\u00f2 essere fatta in propriet\u00e0 quando per la durata, per lo scopo cui \u00e8 preordinata ovvero per la natura della cosa, l'amministrazione ravvisi una sua maggiore convenienza economica.\nLa requisizione pu\u00f2 avere a oggetto la prestazione di trasporto obbligatorio su una nave o su un galleggiante determinato, non requisito, di un carico che ne importi la parziale utilizzazione.\nIl Ministro delle infrastrutture e dei trasporti ha facolt\u00e0 di disporre, con proprio decreto, sulle navi o galleggianti non requisiti, l'assoluta precedenza al trasporto di uomini, quadrupedi e\nmateriali, per esigenze delle amministrazioni dello Stato, sui percorsi che dette navi o galleggianti compiono per effetto del loro normale impiego.\nDenominazione ufficiale delle unit\u00e0 navali.\nTutte le navi della flotta della Marina Militare italiana vengono denominate ufficialmente usando il termine \"Nave\" seguito dal nome dell'unit\u00e0 (es. \"Nave Garibaldi\") oppure in forma abbreviata usando il solo nome dell'unit\u00e0 preceduto dall'articolo maschile. Inoltre, secondo questa convenzione, l'articolo femminile si deve usare per designare esclusivamente le unit\u00e0 navali appartenenti alla Marina mercantile italiana.\nLe denominazioni corrette delle unit\u00e0 della Marina Militare italiana sono quindi \"Nave Garibaldi\" oppure \"il Garibaldi\", \"Nave Minerva\" oppure \"il Minerva\", \"Nave Vespucci\" oppure \"il Vespucci\". Le denominazioni al femminile (\"la Garibaldi\", \"la Minerva\", \"la Vespucci\") nonostante siano ampiamente utilizzate nel linguaggio corrente e anche dai \"media\", sono da considerarsi come non corrette quando si riferiscono a unit\u00e0 facenti parte della Marina Militare italiana.\nUnit\u00e0 navali in attivit\u00e0.\nLa flotta della Marina Militare, a settembre 2020, \u00e8 composta da 2 portaerei, 8 sottomarini, 4 cacciatorpediniere missilistici, 11 fregate, 10 pattugliatori d'altura, 4 pattugliatori costieri, 10 cacciamine e 3 navi d'assalto anfibio. In totale la flotta operativa si compone di 52 navi, organizzati in 2 gruppi da battaglia con capacit\u00e0 \"Blue-water\" e almeno 3 gruppi di spedizione anfibia.\nDistintivi ottici delle unit\u00e0 della Marina Militare.\nLe navi della Marina Militare utilizzavano inizialmente come distintivo ottico due lettere.\nA seguito dell'entrata dell'Italia nella NATO, il distintivo ottico divenne di tipo numerico.\nGli incrociatori e successivamente le portaerei classificate come incrociatori portaeromobili sono contraddistinti da tre cifre, la prima delle quali \u00e8 5.\nI cacciatorpediniere dalla lettera D seguita da tre cifre, la prima delle quali \u00e8 5.\nLe unit\u00e0 di scorta come le fregate, le corvette e le torpediniere dalla lettera F seguita da tre cifre, la prima delle quali \u00e8 5.\nLe unit\u00e0 da pattugliamento come pattugliatori, motocannoniere e motosiluranti dalla lettera P seguita da tre cifre, la prima delle quali \u00e8 4.\nLe unit\u00e0 di lotta alle mine da quattro cifre, la prima delle quali \u00e8 5.\nLe navi ausiliarie, quali navi scuola, navi da rifornimento, navi idrografiche dalla lettera A seguita da quattro cifre, la prima delle quali \u00e8 5.\nLe navi da trasporto e anfibie dalla lettera L seguita da quattro cifre, la prima delle quali \u00e8 9.\nI rimorchiatori dalla lettera Y seguita da tre cifre, la prima delle quali \u00e8 4.\nAviazione.\nAerei ed elicotteri sono utilizzati dalla Marina Italiana per diversi propositi, come il trasporto o la lotta ASW, e possono operare sia da basi a terra sia dalle unit\u00e0 navali dotati di piattaforma aerea.\nI mezzi aeronavali della Marina Militare sono:\nOrganizzazione della flotta.\nLe unit\u00e0 della flotta della Marina Militare sono inquadrate nella Squadra navale alle dipendenze del CINCNAV, il Comando in capo della Squadra navale.\nLe unit\u00e0 della Squadra navale, in seguito all'applicazione del nuovo modello di difesa, a partire dal 1\u00ba ottobre 1999, erano cos\u00ec inquadrate:\nSuccessivamente le unit\u00e0 della flotta, a partire dal 14 ottobre 2013, erano cos\u00ec inquadrate:\nCon la riorganizzazione dei comandi le unit\u00e0 della flotta, a partire dal 14 settembre 2014, sono cos\u00ec inquadrate:\nCon l'ultima riorganizzazione dei comandi le unit\u00e0 della flotta, a partire dal 1\u00ba giugno 2016, sono cos\u00ec inquadrate:\nDal CINCNAV dipende anche il Comando delle forze aeree (COMFORAER)."}
{"id": "576620", "revid": "110157", "url": "https://it.wikipedia.org/wiki?curid=576620", "title": "SZTAKI Desktop Grid", "text": "SZTAKI Desktop Grid \u00e8 un progetto di calcolo distribuito per cercare matrici di 11\u00d711 che hanno condizioni necessarie e sufficienti a generare un . Il progetto \u00e8 gestito dall'Accademia delle scienze ungherese.\nUtilit\u00e0 future.\nOltre agli scopi prettamente matematici, i risultati di questo progetto potrebbero essere utilizzati in crittografia e per la generazione di frattali.\nSuccessi.\nIl 19 ottobre 2006 il progetto contava 12.710 iscritti, e una potenza di 726.677 GFlop/s.\nSoftware.\nLa parte di calcolo \u00e8 svolta da un software che utilizza la struttura del Berkeley Open Infrastructure for Network Computing ed \u00e8 usabile su GNU/Linux, macOS e Microsoft Windows."}
{"id": "576624", "revid": "61798", "url": "https://it.wikipedia.org/wiki?curid=576624", "title": "\u00cele de France", "text": ""}
{"id": "576630", "revid": "729019", "url": "https://it.wikipedia.org/wiki?curid=576630", "title": "Dean Malenko", "text": "Nel corso della sua carriera ha lottato nella World Championship Wrestling, nella Extreme Championship Wrestling e nella World Wrestling Federation. In WWF ha vinto due volte il Light Heavyweight Championship.\nCarriera.\nMalenko inizi\u00f2 la carriera lottando in federazioni di tutto il mondo, come federazioni messicane e giapponesi. Negli Stati Uniti lott\u00f2 in coppia con suo fratello Joe, fino al ritiro di quest'ultimo. Da singolo vinse il Suncoast Pro Wrestling Southern title e il ICWA Light Heavyweight title, entrambi nel 1992.\nMalenko raggiunge la fama in Extreme Championship Wrestling, con la gimmick di \"The Shooter\", simile ad un lottatore della Ultimate Fighting Championship. In ECW Malenko vincer\u00e0 gli ECW Tag Team Championship in coppia con Chris Benoit e il ECW Television title per due volte. Durante il secondo regno inizia una lunga faida contro Eddie Guerrero, durante la quale si due vengono notati dai dirigenti della World Championship Wrestling, che gli offrono un contratto. Malenko accetta subito, prima di finire la faida conGuerrero e in un Two-out-of-Three Falls match finito in parit\u00e0.\nNel settembre 1995 Malenko debutta in WCW. Qui vincer\u00e0 numerosi titoli come il WCW Cruiserweight Championship vinto per quattro volte, il WCW United States Championship e i WCW World Tag Team Championship vinti col suo vecchio compagno Chris Benoit. Ha avuto inoltre una lunga faida con Chris Jericho. Jericho si far\u00e0 chiamare \"The Man of 1,004 Holds\" in contrapposizione a \"The Man of 1,000 Holds\", ossia Malenko. Inizialmente Jericho dominer\u00e0 la faida infliggendo a Malenko una lunga serie di sconfitte, fino a costringerlo ad un ritorno a casa. Malenko torner\u00e0 poi mesi dopo sotto la maschera di Ciclope vincendo una Battle Royal per diventare il primo sfidante di Jericho, che poi batter\u00e0.\nDurante la fine della sua carriera in WCW, Malenko sar\u00e0 parte di numerose stable, come i Four Horsemen e la \"Revolution\".\nLasciata la WCW nel 2000, Malenko andr\u00e0 nella World Wrestling Federation debuttando a \"Raw\" il 31 gennaio 2000. Qui sar\u00e0 parte dei Radicalz, un gruppo di ex wrestler WCW, come Benoit, Guerrero e Perry Saturn. Cos\u00ec come in WCW, Malenko sar\u00e0 uno dei punti cardine della divisione dei pesi leggeri. Vincer\u00e0 per due volte il WWF Light Heavyweight Championship, per poi avere una faida con i suoi ex compagni dei Radicalz dopo lo scioglimento del gruppo. Questo porter\u00e0 ad un match a tre a Judgment Day fra Malenko, Saturn e Guerrero, vinto da quest'ultimo.\nDopo un periodo di pausa, torn\u00f2 e riform\u00f2 i Radicalz. Successivamente divenne \"Double Ho Seven\", una parodia di James Bond. Rivincer\u00e0 poi il WWF Light Heavyweight Championship per poi ritirarsi nel 2001. Da allora ricopre la carica di Road Agent. Dal suo ritiro \u00e8 apparso in poche occasioni negli show della WWE, l'ultima delle quali dopo la puntata di Raw del 23 aprile 2012 durante i festeggiamenti del 35\u00ba compleanno di John Cena.\nDean Malenko \u00e8 anche uno dei \"Three Amigos\", da cui il nome della mossa di Eddie Guerrero, insieme proprio allo stesso Guerrero e a Chris Benoit.\nAd oggi \u00e8 l'unico wrestler ad essere stato classificato primo nella PWI 500 senza aver mai vinto un titolo mondiale."}
{"id": "576637", "revid": "2812", "url": "https://it.wikipedia.org/wiki?curid=576637", "title": "Sukhoi S-37", "text": ""}
{"id": "576640", "revid": "124562129", "url": "https://it.wikipedia.org/wiki?curid=576640", "title": "San Gottardo (Genova)", "text": "San Gottardo \u00e8 un popoloso rione genovese della Val Bisagno, situato lungo la strada statale 45 che unisce il capoluogo ligure con Piacenza.\nGi\u00e0 frazione dell'antico comune di Staglieno, poi accorpato alla circoscrizione di Molassana, nell'attuale ripartizione amministrativa del comune di Genova \u00e8 compreso nell\"'unit\u00e0 urbanistica\" \"Montesignano\" del Municipio IV Media Valbisagno.\nDescrizione del quartiere.\nToponimo.\nIl quartiere prende il nome dalla chiesa parrocchiale dedicata fin dal XVI secolo al santo bavarese Gottardo di Hildesheim.\nTerritorio.\nSan Gottardo \u00e8 situato sulla riva destra del torrente Bisagno, in corrispondenza con la confluenza dei torrenti Trensasco e Cicala, tra il nucleo centrale del quartiere di Molassana e quello di San Sebastiano (\"San Basti\u00e0n\") dai quali rimane separato per la stessa conformazione delle colline che delimitano i citati torrenti. L'abitato si presenta come un moderno quartiere posto lungo la ex Strada statale 45, nel luogo dove ha inizio la strada che risalendo la valle del rio Trensasco sale all'omonimo paese, frazione del comune di Sant'Olcese, ed al soprastante valico, un tempo importante collegamento tra la val Bisagno, la \"via del sale\" e la val Polcevera.\nIl quartiere \u00e8 composto di tre nuclei principali: San Gottardo vecchio, il pi\u00f9 antico, posto dove la Strada statale 45 di Val Trebbia, incontra la strada di Trensasco e dove \u00e8 situata la chiesa parrocchiale intitolata a San Gottardo, verso sud si trovano gli edifici costruiti nel corso del Novecento, per la maggior parte sorti durante il \"boom economico\" del secondo dopoguerra; un terzo gruppo di edifici \u00e8 costituito dalle poche case sparse sulle pendici dei monti Pinasco e Croce Pinasco.\nNell'attuale ripartizione amministrativa del comune di Genova \u00e8 inserito nell'\"unit\u00e0 urbanistica\" di \"Montesignano\" del Municipio IV Media Valbisagno, comprendente le ex circoscrizioni di Staglieno, Molassana e Struppa; l'intera \"unit\u00e0 urbanistica\" di \"Montesignano\" ha complessivamente una superficie di 4,13\u00a0km\u00b2, di cui circa la met\u00e0 (1,86 \u00a0km\u00b2) urbanizzata.\nI due quartieri (San Gottardo e Montesignano) sono divisi dal torrente Bisagno. San Gottardo confina a nord-ovest con Molassana, a sud-est con Staglieno, a nord con il comune di Sant'Olcese, a cui appartiene l'alta valle del rio Trensasco con la frazione omonima.\nDemografia.\nL' \"unit\u00e0 urbanistica\" di \"Montesignano\" contava complessivamente al 31 dicembre 2012 una popolazione di 13.776 residenti (non sono disponibili dati disaggregati riferiti alle due localit\u00e0).\nStoria.\nNonostante l'aspetto moderno (la maggior parte degli edifici \u00e8 stata costruita nell'ultimo secolo) San Gottardo ha origini antiche.\nNel Medioevo era chiamato San Martino de' Corsi e fu un centro importante, perch\u00e9 si trovava all'incrocio delle vie provenienti da levante (attraverso la valle Sturla, Bavari e Montesignano) con quella diretta al valico di Trensasco, dove transitava la cosiddetta Via del Sale, che portava da Genova verso l'Oltregiogo.\nSe ne ha notizia a partire dal 1138, quando vi sorgeva una chiesa dedicata a S. Martino, legata alla pieve di San Siro di Struppa, con annesso ospitale per pellegrini lungo la via di Trensasco.\nIl nucleo originario del paese era posto sulle pendici del monte Croce Pinasco dove sorgeva un palazzo di una famiglia nobile genovese. La posizione del palazzo e delle poche case che vi sorgevano intorno era molto pi\u00f9 in alto rispetto alla sede attuale della chiesa. Di questo palazzo e dell'antico insediamento rimangono i resti di alcuni muri sul fianco del monte Croce Pinasco.\nNel XV secolo, dopo aver visto diminuire la popolazione a causa di epidemie di peste, la chiesa perse la parrocchialit\u00e0 e divenne una dipendenza di S. Bartolomeo di Staglieno. A causa di questi eventi e per la contemporanea apertura di nuove vie tra Genova e la pianura Padana, San Martino de' Corsi perse d'importanza. In quello stesso periodo l'antico toponimo fu sostituito dal nome del santo al quale era stata nel frattempo dedicata la chiesa. Nella prima met\u00e0 del XVI secolo, secondo il Giustiniani, nel borgo abitavano sessanta famiglie (\"...e appresso viene la rettoria di S. Cottardo, e la villa con sessanta fuochi.\")\nIn seguito, con il crescere dei traffici che transitavano per la nuova strada verso Piacenza il paese torn\u00f2 a popolarsi, non pi\u00f9 sulla collina ma nel fondovalle.\nAlla fine del Settecento, con la repubblica democratica fu sancita la sua dipendenza dal comune di Staglieno e insieme a questo nel 1874 entr\u00f2 a far parte del comune di Genova.\nNel 1926 fu accorpato a Genova anche il vicino comune di Molassana, che divenne una delle circoscrizioni comunali, acquisendo la zona di San Gottardo, staccata da Staglieno, oltre a Montesignano e Sant'Eusebio, gi\u00e0 frazioni del soppresso comune di Bavari, che si trovano sulla sponda opposta del Bisagno.\nCon l'espansione urbanistica del secondo dopoguerra, quando furono realizzati numerosi moderni caseggiati, il quartiere perse definitivamente a sua originaria fisionomia di borgo agricolo e divenne un centro di servizi e commerci per tutta la zona della val Bisagno.\nMonumenti e luoghi d'interesse.\nArchitetture civili.\nAcquedotto storico.\nIl quartiere \u00e8 attraversato dall'antico acquedotto civico che riforniva Genova, prelevando l'acqua del Bisagno poco a monte di Prato, nella localit\u00e0 detta appunto \"La Presa\" (nel comune di Bargagli). L'acquedotto attraversava a mezza costa tutto il versante destro della valle del Bisagno, inoltrandosi nelle valli dei suoi affluenti; oggi alcuni tratti sono scomparsi, cancellati dall'apertura di strade o a causa di cedimenti del terreno, ma il percorso nell'area di San Gottardo (ad eccezione di un tratto nella valle del rio Costa Fredda franato nell'autunno del 2014) \u00e8 in generale ancora ben conservato e per la maggior parte percorribile, anche se non presenta le imponenti strutture esistenti in altre zone, come i due ponti-sifone di Molassana e Staglieno. Inizialmente, prima di essere prolungato a monte fino a Bargagli, l'acquedotto (localmente chiamato \"o cond\u00fbtu\") aveva origine proprio dalla presa di Trensasco. Questo primo tratto fu realizzato intorno al XIV secolo, mentre il prolungamento a monte risale al Seicento.\nTra le frazioni di Pino Sottano e Preli, l'acquedotto si inoltra prima nella valle del rio Trensasco e poi del rio Cicala, che supera su piccoli ponti-canale, ancora discretamente conservati, mentre lungo il tracciato \u00e8 invece crollato quello sul fossato di Costa Fredda, affluente del Trensasco. Il primo tratto, da Pino Sottano a Molini di Trensasco, si svolge a mezza costa, contornando il monte Pinasco in ambiente prevalentemente boschivo, in cui predominano le roverelle. Il percorso supera il torrente Trensasco su un ponte-canale alto 14 metri, formato da un'unica arcata di sette metri. Il ponte fu costruito intorno al 1700 per raccordare il percorso medioevale con il nuovo prolungamento seicentesco. Superato il ponte il tracciato \u00e8 brevemente interrotto dalla strada provinciale; riprendendo il percorso sul versante destro della valle si passa tra orti, oliveti e muri a secco, contornando le pendici del monte Croce Pinasco e risalendo poi la valle del rio Cicala. A poca distanza dal ponte sul rio Cicala un'opera di presa, costruita probabilmente intorno alla met\u00e0 del XIV secolo, convogliava nel canale principale l'acqua di questo stesso rivo.\nIl percorso \u00e8 agevole ma occorre prestare attenzione in alcuni passaggi, per la rottura di alcune delle lastre di copertura in pietra di Luserna e la mancanza di parapetti su alcuni ponti-canale.\nArchitetture religiose.\nChiesa di San Gottardo.\nL'attuale chiesa di San Gottardo, la cui comunit\u00e0 parrocchiale fa parte del vicariato \"Marassi-Staglieno\" dell'arcidiocesi di Genova, \u00e8 stata costruita tra il 1961 e il 1963 accanto alla precedente, che risale al XVI secolo.\nNell'antico borgo di San Martino de' Corsi esisteva una chiesa intitolata a S. Martino, citata per la prima volta nel registro arcivescovile del 1143.\nSecondo gli storici dell'Ottocento Angelo e Marcello Remondini la scomparsa chiesa di San Martino, con annesso ospitale, sorgeva pi\u00f9 in alto dell'attuale quartiere di San Gottardo, sulla via per il valico di Trensasco, nella localit\u00e0 Creuxu (da cui il toponimo \"Corsi\"), mentre pi\u00f9 a valle esisteva una modesta cappella intitolata a San Gottardo, la cui presenza \u00e8 attestata dal 1580. Secondo Giovanni Carraro, sacerdote e storico, esisteva invece una sola chiesa, corrispondente all'attuale cappella, che intorno al Cinquecento avrebbe cambiato l'intitolazione da San Martino a San Gottardo. Questa intitolazione, unica nel genovesato, era dovuta alla presenza di una reliquia del santo bavarese posta nella chiesa nel XVI secolo, probabile testimonianza del transito di pellegrini provenienti dal nord Europa.\nLa chiesa di San Martino de' Corsi perse la parrocchialit\u00e0 nel 1415 e fu unita a S. Bartolomeo di Staglieno. La cappella dedicata a San Gottardo, anch'essa dipendente da S. Bartolomeo di Staglieno, il 15 luglio 1891 fu eretta in parrocchia con decreto dell'arcivescovo Salvatore Magnasco.\nNegli anni sessanta del Novecento, con l'espansione urbanistica e il conseguente aumento della popolazione del quartiere, fu decisa la costruzione di una nuova chiesa. La prima pietra di questa nuova chiesa, che sorge accanto alla precedente, fu posata il 26 marzo 1961 alla presenza del card. Giuseppe Siri. Due anni pi\u00f9 tardi, il 18 marzo 1963, lo stesso card. Siri inaugur\u00f2 la nuova chiesa.\nL'edificio, di struttura moderna, ha la facciata decorata con un'artistica vetrata. Attraverso un moderno pronao si accede all'interno, formato da un'unica navata con alcuni altari laterali, uno dei quali ospita una statua in marmo raffigurante S. Gottardo, che si trovava in precedenza nella Cattedrale di San Lorenzo. Nella controfacciata \u00e8 collocato l'organo. La pavimentazione a \"risseu\" (composizione di ciottoli bianchi e neri) del sagrato della vecchia chiesa, che risaliva al XIX secolo, \u00e8 stato restaurato nel 2019.\nInfrastrutture e trasporti.\nStrade.\nIl quartiere \u00e8 attraversato dalla ex Strada statale 45 di Val Trebbia, che collega Genova a Piacenza e nel tratto urbano di San Gottardo fiancheggia il torrente Bisagno ed assume la denominazione di \"via Emilia\". La parallela \"via Piacenza\" attraversa l'intero quartiere poche decine di metri pi\u00f9 a monte; vi si innesta la SP 80 di Trensasco. Due ponti sul Bisagno (denominati \"Feritore\" e \"Ugo Gallo\") collegano via Emilia con la strada in sponda sinistra e quindi con il quartiere di Montesignano.\nAutostrade.\nIl casello autostradale pi\u00f9 vicino \u00e8 quello di \"Genova-Est\" sull'Autostrada A12, Genova - Rosignano, che si trova nel quartiere di Staglieno, a 4\u00a0km.\nTrasporti urbani.\nIl quartiere \u00e8 servito dalle linee di autobus 13 e 14 dell'AMT, che collegano i quartieri della val Bisagno con il centro di Genova.\nSociet\u00e0.\nPubblica Assistenza Croce Verde San Gottardo.\nA differenza di tante storiche associazioni di pubblica assistenza, sorte all'inizio del XX secolo, la Croce Verde San Gottardo, che ha sede in via Piacenza, \u00e8 stata fondata in epoca recente (marzo 2004), per assicurare nel territorio di San Gottardo alcuni servizi socio-sanitari ed assistenziali di cui la popolazione avvertiva la mancanza.\nSport.\nNel quartiere esistono due squadre di calcio dilettantistiche, che militano entrambe nel campionato ligure di Prima Categoria, utilizzando come terreno di gioco il campo F. M. Boero di Molassana (loc. C\u00e0 de Rissi): l'A.S.D. San Gottardo 1995, le cui squadre giovanili utilizzano per gli allenamenti il campo della chiesa di S. Gottardo e l'A.S.D. C\u00e0 de Rissi-San Gottardo, fondata nel 2012."}
{"id": "576643", "revid": "287204", "url": "https://it.wikipedia.org/wiki?curid=576643", "title": "Comportamento", "text": "Il comportamento \u00e8 il modo di agire e reagire di un oggetto o un organismo messo in relazione o interazione con altri oggetti, organismi o pi\u00f9 in generale con l'ambiente. Si tratta dunque dell'esternazione di un atteggiamento, il quale a sua volta si basa su un'idea o una convinzione, pi\u00f9 o meno realistica fino anche un pregiudizio. Il comportamento umano pu\u00f2 essere conscio o inconscio, volontario o involontario, ed \u00e8 strettamente collegato al tipo o modello di personalit\u00e0 dell'individuo.\nDescrizione.\nIl filosofo Ralph Waldo Emerson identificava il comportamento spontaneo con l'anima della persona: il comportamento e le maniere di fare come confessioni di chi si \u00e8 realmente. Il comportamento umano, cos\u00ec come quello di altri organismi, pu\u00f2 essere comune, insolito, accettabile o inaccettabile. Gli uomini valutano l'accettabilit\u00e0 di un determinato comportamento usando norme sociali e regolando i comportamenti tramite mezzi di controllo sociale.\nNegli animali il comportamento \u00e8 controllato dal sistema endocrino e da quello nervoso. La complessit\u00e0 del comportamento di un organismo \u00e8 legato alla complessit\u00e0 del suo sistema nervoso. Generalmente, organismi con un sistema nervoso pi\u00f9 complesso hanno pi\u00f9 grandi capacit\u00e0 di imparare nuove risposte e correggere il loro comportamento in funzione delle risposte ambientali e relazionali che l'organismo stesso riceve come feedback dall'ambiente.\nIl comportamento animale \u00e8 studiato in psicologia comparata, etologia, ecologia comportamentale e sociobiologia, mentre quello umano \u00e8 studiato invece dalla psicologia comportamentale o comportamentismo.\nUtilizzo del termine in altri ambiti.\nOltre che nel contesto della sociologia, il termine viene utilizzato in altri ambiti, con diversi significati:\nNella psicolinguistica.\nNato nel 1920, George Armitage Miller - noto come studioso della psicologia cognitiva e autore dell\u2019opera \u201clinguaggio e comunicazione\u201d - pone le basi per l\u2019argomento della psicolinguistica. Il comportamento inteso come il prodotto dello sviluppo dell\u2019informazione pone le basi per poter analizzare che l\u2019intero comportamento \u00e8 da riassumere nello schema T.O.T.E. suddiviso in 4 fasi (\"Test-Operate-Test-Exit\").\nIn tal senso ogni azione ha un obiettivo, e continuamente l\u2019individuo accerta la conformit\u00e0 tra l\u2019obiettivo e ci\u00f2 che effettivamente accade."}
{"id": "576650", "revid": "1442080", "url": "https://it.wikipedia.org/wiki?curid=576650", "title": "Giovanni Gentile (compositore)", "text": " \nLa vita e le opere.\nAllo stato attuale delle ricerche, due sono le fonti di informazione disponibili: la raccolta di musiche didattiche, unica sua opera a noi pervenuta, \"Solfeggiamenti et ricercari a due voci\" (Lodovico Grignani, Roma 1642) e l\"'Inventario dei beni della bottega\" dello stampatore romano Sebastiano Testa, pubblicato modernamente da Patrizio Barbieri in \u00abMusica, tipografi e librai a Roma: Tecnologie di stampa e integrazioni biografiche (1583-1833)\u00bb, \"Recercare\", 7 (1995).\nNel frontespizio della sua raccolta, Gentile \u00e8 detto \u00abSignor Giovanni Gentile d'Olevano\u00bb, dunque era un laico ed era nato a Olevano Romano, sebbene l'esistenza di almeno un altro Olevano in Lomellina possa far nascere qualche dubbio. Pur tuttavia, il fatto che la vita artistica di Gentile si sia apparentemente svolta solo a Roma, fa propendere per la prima ipotesi.\nRiguardo all'attivit\u00e0 didattica ne sono testimonianza sia la sua unica pubblicazione di \"solfeggiamenti a due\", sia le notizie riportate nel summenzionato inventario, che alla data del 13 dicembre 1729 riporta: \u00abGiovanni Gentile nel 1645-49 \u00e8 registrato come musico in Santo Stefano del Cacco (Roma), assieme a tre nipoti e ad alcuni ospiti, forse suoi allievi. Nelle vicinanze esercitava la sua attivit\u00e0 anche lo stampatore Ludovico Grignani, che nel 1642 gli aveva pubblicato i Solfeggi e ricercari a 2 voci\u00bb. Di un nipote e di un allievo abbiamo notizia ancora nella stampa dei \"Solfeggiamenti\": la dedica al cardinale Francesco Maria Brancaccio \u00e8 firmata dall'allievo Marco Aurelio Desideri, che compose anche il quattordicesimo e ultimo solfeggio, mentre il secondo \u00e8 \u00abDel Signor Carlo Gentile, Nipote e Discepolo dell'Autore\u00bb."}
{"id": "576658", "revid": "228587", "url": "https://it.wikipedia.org/wiki?curid=576658", "title": "Fei", "text": ""}
{"id": "576659", "revid": "125083399", "url": "https://it.wikipedia.org/wiki?curid=576659", "title": "Ken Russell", "text": "Biografia.\nDopo aver svolto i lavori pi\u00f9 vari ed essere stato pilota della RAF e coreografo, Ken Russell divent\u00f2 fotografo.\nNel 1956 inizi\u00f2 a girare cortometraggi, entrando successivamente nella BBC dove si mise in luce con alcune originali biografie di musicisti e artisti (Elgar, Debussy, Isadora Duncan, Dante Gabriel Rossetti, Frederick Delius, Richard Strauss) dominate da una potenza drammatica che contrastava con l'abitudine allora acclarata per le ricostruzioni spettacolari.\nEsord\u00ec sul grande schermo con il film \"Pepe francese\" (1964), cui segu\u00ec il poliziesco-spionistico \"Il cervello da un miliardo di dollari\" (1967). Il successo internazionale di \"Donne in amore\" (1969), film tratto da un romanzo di David Herbert Lawrence per il quale fu candidato all'Oscar come miglior regista, e il grande scandalo de \"I diavoli\" (1971), provocatoria rivisitazione della Controriforma e riflessione sull'orrore della lotta per il potere, lo imposero fra i pi\u00f9 notevoli cineasti, impressione confermata con una serie di biografie di grandi artisti dominate da un genio esuberante e potentemente drammatico, quali \"L'altra faccia dell'amore\" (1970) su \u010cajkovskij, \"La perdizione\" (1974) su Mahler, \"Lisztomania\" (1976) su Liszt, che vira verso toni fortemente grotteschi, e \"Valentino\" (1977), sulla star del cinema muto Rodolfo Valentino.\nIl suo cinema anarchico e visionario trov\u00f2 sfogo scatenato nell'orgia quasi mistica di \"Tommy\" (1975), dalla rock-opera degli Who, e nell'horror fantascientifico \"Stati di allucinazione\" (1980), che segn\u00f2 l'esordio di Russell a Hollywood. La parentesi americana - segnata anche dai contrasti con lo sceneggiatore Paddy Chayefsky, che arriver\u00e0 a togliere il suo nome dai titoli - si risolse in un flop di pubblico: il risultato fu che Russell non torn\u00f2 mai pi\u00f9 a girare negli USA, anche se col tempo il film si guadagn\u00f2 lo status di piccolo cult.\nDopo essersi dedicato alla regia d'opera con esiti al solito deliranti, Russell torn\u00f2 al cinema un po' sottotono rispetto ai precedenti risultati con il thriller \"China Blue\" (1984), ricco di immagini sensuali e truculente, l'orrorifico \"Gothic\" (1986), incubo fantastico sugli incontri tra Byron, Mary Shelley e suo marito P.B. Shelley e il dottor Polidori, dal quale nacque il romanzo \"Frankenstein\", e il grottesco \"L'ultima Salom\u00e8\" (1988) che gioca con il dramma sensuale di Oscar Wilde. Inizi\u00f2 infatti una parabola in un certo qual modo discendente, nonostante la tensione mistica dell'horror \"La tana del serpente bianco\" (1989), l'eleganza classica del documentario su Bruckner \"The strange affliction of Anton Bruckner\" (1990), la forza drammatica dell'insolitamente realistico \"Whore (puttana)\" (1991). Dopo l'insuccesso del film per la televisione \"Oltre la mente\" (1995), biografia di Uri Geller che conferm\u00f2 il suo interesse visionario per i territori del paranormale, continu\u00f2 a lavorare su produzioni autarchiche e indipendenti, inserendosi nel circuito underground inglese.\nVita privata.\nKen Russell si spos\u00f2 quattro volte:"}
{"id": "576663", "revid": "767487", "url": "https://it.wikipedia.org/wiki?curid=576663", "title": "Clairvoyance", "text": "Clairvoyance \u00e8 un album della band statunitense degli Screaming Trees, pubblicato nel 1986 dalla Velvetone. \"Clairvoyance\" \u00e8 di fatto il primo album completo della band, dato che il precedente disco \"Other Worlds\" era un EP. Come \"Other Worlds\", anche \"Clairvoyance\" \u00e8 prodotto da Steve Fisk in collaborazione con gli stessi Screaming Trees. Grazie a questo lavoro, composto da musiche assimilabili al rock psichedelico ed al garage rock, la band conquister\u00e0 la fiducia della SST Records, che produrr\u00e0 il disco successivo, \"Even If and Especially When\"."}
{"id": "576665", "revid": "767487", "url": "https://it.wikipedia.org/wiki?curid=576665", "title": "The Blazing World", "text": "The Description of a New World, Called the Blazing-World, pi\u00f9 semplicemente The Blazing World, tradotto in italiano come Il mondo sfavillante, \u00e8 un racconto utopico di Margaret Cavendish, scritto nel 1666 ed edito due anni dopo. Fu pubblicato insieme al trattato filosofico \"Observations on Experimental Philosophy\".\nTrama.\nUna giovane e bella donna viene rapita, ma la nave in cui \u00e8 rinchiusa perde la rotta, va verso il Polo Nord e i suoi rapitori muoiono dal freddo. Miracolosamente la donna si salva e la nave la conduce in un mondo parallelo, in cui si accede attraverso il polo. L\u00ec \u00e8 accolta da creature met\u00e0 uomini e met\u00e0 animali: uomini-orso, uomini-volpe, uomini-verme... Tutti la credono una divinit\u00e0 e la conducono dall'imperatore, che se ne innamora, la sposa e le regala il potere assoluto sul \"Blazing World\".\nL'Imperatrice si informa su tutto ci\u00f2 che conoscono gli strani abitanti del mondo, che vivono in pace fra loro speculando sulla natura e sulla vita. Vengono create per lei delle accademie in cui si coltiva la filosofia e spesso il dibattito diventa fine a se stesso. Dopo aver convertito l'intero mondo al Cristianesimo, l'imperatrice vuole dedicarsi alla cabala e convoca la duchessa di Newcastle (l'autrice stessa) come scriba.\nLa duchessa per\u00f2 la convince a rinunciarvi e a dedicarsi alla costruzione di un proprio mondo di fantasia, che non d\u00e0 tanti problemi come quello reale che lei governa. Successivamente, l'imperatrice viene avvisata della guerra civile che imperversa nella sua patria, l'Inghilterra, e vi conduce un esercito armato di una pietra di fuoco che brucia anche se bagnata. Dopo aver sconfitto i nemici, non viene creduta come salvatrice e allora causa anche il Grande incendio di Londra, venendo finalmente riconosciuta come una potente e assoluta principessa.\nGenere.\nIl testo non \u00e8 facilmente classificabile. La stessa Cavendish scrive di aver mischiato la finzione con il romanzo e la filosofia, i critici aggiungono che vi \u00e8 anche una vena di fantascienza e soprattutto di utopismo, ma anche di trattatistica scientifica. Nonostante \"The Blazing World\" venga accusato di essere slegato, confusionario, poco scorrevole e anche autocelebrativo, \u00e8 il primo esempio di utopia scritta da una donna, sul solco creato da \"L'Utopia\" di Thomas More e \"La nuova Atlantide\" di Francis Bacon.\n\u00c8 anche il primo esempio di utopia scritta appositamente per le donne. La protagonista \u00e8 una \"giovane donna\" anonima, che diventa imperatrice: una sorta di esaltazione della potenza delle donne, che si riscattano fino al ruolo di governare un intero pianeta. Il tocco di fantascienza \u00e8 dato dalla posizione di questo Blazing World, che la giovane donna raggiunge attraverso il Polo Nord, che \u00e8 collegato al Polo Sud, all'estremit\u00e0 opposta del globo terrestre."}
{"id": "576667", "revid": "21583", "url": "https://it.wikipedia.org/wiki?curid=576667", "title": "Deviazione della verticale", "text": "In geodesia, per deviazione della verticale si intende l'angolo formato tra la normale all'ellissoide e la verticale al geoide.\nIn generale quest'angolo \u00e8 diverso da zero, ma ci\u00f2 non esclude che in certi luoghi (Monte Mario per l'Italia) la verticale coincida con la normale al geoide, quindi l'angolo di deviazione della verticale \u00e8 pari a zero e al geoide si possa sostituire l'ellissoide. Operativamente si fanno coincidere le coordinate geografiche, rilevate per via astronomica, con le coordinate ellissoidiche. Infine per orientare localmente l'ellissoide si misura un azimut astronomico (Monte Mario \u2192 Monte Soratte) e lo si impone uguale all'azimut ellissoidico. Con queste due operazioni effettuate nel 1940 \u00e8 stato definito il Datum geodetico della Cartografia Ufficiale Italiana (Roma 40)."}
{"id": "576668", "revid": "125162954", "url": "https://it.wikipedia.org/wiki?curid=576668", "title": "Vitis vinifera", "text": "La vite comune o vite euroasiatica (Vitis vinifera ) \u00e8 un arbusto rampicante della famiglia Vitaceae.\n\u00c8 la vite \"sensu lato\" coltivata di maggior diffusione, presente in tutti i continenti ad eccezione dell'Antartide. In Europa \u00e8 coltivata nelle regioni centrali e meridionali; in Asia nelle regioni occidentali (Anatolia, Caucaso, Medio Oriente) e in Cina; in Africa nelle regioni settentrionali e in Sudafrica; in Nordamerica in California, Messico e alcune aree circoscritte (Nuovo Messico, Stato di New York, Oregon, Stato di Washington, Columbia Britannica); in Sudamerica in Cile, Argentina, Uruguay e Brasile; in Oceania, in Australia e Nuova Zelanda.\nDescrizione.\nLa pianta \u00e8 un arbusto rampicante con portamento generalmente determinato dal sistema di allevamento. Il portamento naturale \u00e8 irregolare, con ramificazione rada ma molto sviluppata in lunghezza, anche diversi metri. Le forme spontanee della sottospecie \"sylvestris\" sono rampicanti e i pochi rami si confondono con la vegetazione delle piante circostanti; le forme inselvatichite della sottospecie \"vinifera\" mostrano un fusto pi\u00f9 o meno sviluppato con rami procombenti o rampicanti secondo le condizioni, pi\u00f9 o meno densamente ramificati. Il fusto \u00e8 pi\u00f9 o meno contorto e irregolare, di varia lunghezza, con ritidoma persistente che, forzato a mano, si distacca a nastro. La colorazione, grigiastra nei rami di un anno, diventa marrone con lo sviluppo del ritidoma. La vigoria del fusto e dei rami \u00e8 strettamente condizionata dal portinnesto. Il legno ha una colorazione bruno-giallastra.\nLa ramificazione \u00e8 originata da tre tipi di gemme. Dalle gemme dormienti si sviluppano i germogli nella primavera successiva; dalle gemme pronte si sviluppano nello stesso anno germogli di secondo ordine, comunemente detti \"femminelle\"; dalle gemme latenti, che restano in quiescenza per un numero indefinito di anni, si sviluppano germogli pi\u00f9 o meno vigorosi, comunemente detti \"succhioni\". I rami giovani allo stato erbaceo sono detti \"germogli\" o \"pampini\", una volta lignificati sono detti \"tralci\". I tralci lignificati hanno un colore bruno-giallastro, con evidente striatura longitudinale; i nodi sono ingrossati e gli internodi relativamente brevi. In corrispondenza dei nodi, sui tralci dell'anno, si inseriscono tre diversi organi: i cirri, le foglie, le infiorescenze.\nI cirri, comunemente detti \"viticci\", sono organi di sostegno opposti alle foglie, che hanno uno sviluppo a spirale elicoidale permettendo l'ancoraggio del germoglio ad un supporto di qualsiasi natura. Nella \"V. vinifera\" i cirri sono ramificati e si formano in modo discontinuo: dopo due nodi provvisti di cirri si forma un terzo nodo che ne \u00e8 privo. Inizialmente sono erbacei, poi lignificano. In genere sono poco persistenti e dopo un anno, o poco pi\u00f9, si staccano dalla pianta. Cirri e infiorescenze hanno la stessa origine, pertanto sono organi omologhi disposti in posizioni differenti lungo il tralcio: in generale le infiorescenze si sviluppano nei nodi basali o in quelli prossimi alla base, mentre i cirri compaiono a partire dall'8\u00ba-10\u00ba nodo. Non sono infrequenti organi misti, formati in genere a seguito di impollinazioni irregolari, con piccoli grappoli in parte trasformati in cirri.\nFoglie.\nLe foglie (i cosiddetti pampini) sono palmate, con lembo intero o suddiviso in genere in 3 o 5 lobi pi\u00f9 o meno profondi; di rado possono esseri foglie incise in 7 o 9 lobi; il profilo varia secondo il vitigno, ma nella maggior parte \u00e8 asimmetrico e irregolarmente orbicolare, in altri termini senza uno sviluppo prevalente in lunghezza o in larghezza. Vario \u00e8 lo sviluppo, che dipende oltre che dal vitigno anche dal portinnesto. Il margine \u00e8 irregolarmente dentato; nel punto d'inserzione del picciolo forma un'insenatura pi\u00f9 o meno marcata (\"seno peziolare\") che pu\u00f2 essere del tutto assente oppure conformato a U o a lira, pi\u00f9 o meno aperto e profondo.\nLa superficie \u00e8 glabra oppure rivestita da una peluria pi\u00f9 o meno sviluppata: in genere la pagina superiore \u00e8 glabra oppure aracnoidea (peli radi e distribuiti come a formare una ragnatela); la pagina inferiore pu\u00f2 essere rada, aracnoidea o pi\u00f9 o meno fittamente tomentosa fino ad essere cotonosa. Lo sviluppo della tomentosit\u00e0 dipende da vari fattori, sia intrinseci alla pianta sia estrinseci. In autunno le foglie perdono la clorofilla assumendo, secondo il vitigno, una colorazione gialla o rossa. Con l'entrata in riposo vegetativo le foglie possono persistere per un tempo pi\u00f9 o meno lungo sulla pianta.\nFiori.\nI fiori sono riuniti in infiorescenze a pannocchia, dapprima erette, poi pendule (grappolo composto). Un grappolo \u00e8 formato da un asse principale, detto \"rachide\", che si ramifica in assi laterali a loro volta ramificati. Nello stesso grappolo possono essere presenti ramificazioni di II, III e IV ordine, generalmente decrescenti dalla base verso l'apice. I rami di ordine superiore sono detti \"pedicelli\" e portano all'estremit\u00e0 distale il ricettacolo fiorale.\nI fiori sono primariamente ermafroditi ma secondariamente possono essere maschili o femminili per aborto dei rispettivi organi o per perdita di funzionalit\u00e0. Il calice \u00e8 gamosepalo, poco sviluppato, suddiviso in cinque sepali molto leggeri; la corolla \u00e8 formata da 5 petali poco appariscenti, verdastri, saldati; all'atto della fioritura la corolla si apre spesso con i petali che si dissaldano dalla base verso l'apice e ben presto cade. L'androceo \u00e8 composto da 5 stami con antere dorsifisse a deiscenza longitudinale. Nei fiori ermafroditi le antere sono disposte all'altezza dello stimma, ma sono rivolte verso l'esterno, perci\u00f2 l'impollinazione della vite tende ad essere prevalentemente incrociata. Il gineceo \u00e8 composto da un ovario bicarpellare supero, contenente 4 ovuli; l'ovario \u00e8 sormontato da uno stilo terminante con uno stimma bilobato. L'insieme degli organi fiorali conferisce una colorazione variabile dal giallo-verdastro al giallo-citrino.\nSono visitati dalle api per il polline ed il nettare.\nFrutti.\nIl frutto \u00e8 una bacca, detta \"acino\"; il colore della bacca matura varia, secondo il vitigno, dal verde al giallo, dal roseo al rosso-violaceo, dal nero o al nero-bluastro, ma l'intensit\u00e0 e la tonalit\u00e0 del colore pu\u00f2 variare anche in funzione delle condizioni ambientali, in particolare l'illuminazione. L'epicarpo (buccia o cuticola) \u00e8 glabra e spesso pruinosa. La forma degli acini \u00e8 in genere sferica, subsferica, ellittica o ovoidale, ma in alcuni vitigni pu\u00f2 essere anche marcatamente allungata fino ad assumere una forma cilindrica o arcuata. La conformazione del grappolo varia in funzione di fattori varietali e ambientali, soprattutto nutrizionali. In generale \u00e8 cilindrica, conica o piramidale. Il grappolo si dice \"semplice\" quando si sviluppa esclusivamente secondo il rachide centrale, \"alato\" quando una delle ramificazioni basali assume uno sviluppo marcato differenziando un grappolo secondario laterale; \"bifido\" quando la ramificazione si sviluppa parallelamente e con la stessa lunghezza del rachide principale.\nLo sviluppo del grappolo, in termini di peso o di lunghezza, varia sensibilmente secondo il vitigno e secondo le condizioni ambientali e nutrizionali. Il peso \u00e8 in media di 150-300 grammi nelle uve da vino e 200-500 grammi in quelle da tavola; pi\u00f9 in generale varia dai 100 g (uve picolit) ai 5-600\u00a0g, ma in alcuni vitigni pu\u00f2 raggiungere anche pesi considerevoli, fino ai 2\u00a0kg come ad esempio nella Regina dei vigneti e nel Trebbiano toscano. La lunghezza varia da meno di un decimetro ad alcuni decimetri (es. il Trebbiano toscano). Un altro carattere importante \u00e8 la densit\u00e0 del grappolo: in generale si dice \"spargolo\" un grappolo aperto, con acini radi e palesemente liberi, che modificano la loro posizione naturale capovolgendo il grappolo; si dice \"serrato\" un grappolo con acini strettamente appressati e che mantengono la loro posizione capovolgendo il grappolo. Quest'ultimo carattere \u00e8 cos\u00ec marcato in certe uve al punto di deformare gli acini a causa della pressione. Il grappolo spargolo \u00e8 un carattere proprio delle uve da tavola, mentre quello serrato \u00e8 tipico delle uve da vino.\nBiologia.\nCiclo vegetativo.\nLa vite \u00e8 una pianta caducifoglie che entra in riposo vegetativo durante la stagione fredda. La ripresa vegetativa ha luogo in primavera. I primi sintomi si notano con il fenomeno del \"pianto\" o \"guttazione\", che si verifica 2-4 settimane prima del germogliamento e si manifesta con l'emissione di un essudato liquido dai tagli di potatura tardivi o, comunque, dalle ferite non cicatrizzate. La ripresa vegetativa vera e propria si manifesta con il \"germogliamento\": le gemme dormienti si rigonfiano provocando la divaricazione delle perule che poi cadono lasciando fuoriuscire i germogli. In questa fase i germogli e le giovani foglioline sono rivestiti da un fitto tomento. L'epoca del germogliamento dipende dalle condizioni climatiche, dalla precocit\u00e0 sia del vitigno sia del portinnesto e, infine, dalla vigoria del ceppo. In generale i ceppi pi\u00f9 vigorosi sono pi\u00f9 tardivi. In Italia il germogliamento pu\u00f2 avviarsi in un arco temporale che si estende dagli inizi di marzo, nelle regioni pi\u00f9 calde e con vitigni precoci, agli inizi di maggio, nelle regioni del nord con vitigni tardivi.\nCon il germogliamento inizia la fase vegetativa che si manifesta con i comportamenti:\nCiclo riproduttivo.\nLa vite emette i grappoli a partire dal 3\u00ba-4\u00ba nodo dei germogli primaverili sviluppati dalle gemme dormienti. Questi nodi, con le relative gemme sono preformati gi\u00e0 dall'anno precedente: ogni gemma dormiente contiene infatti il germoglio preformato, di dimensioni microscopiche, in genere con almeno sei nodi e relative gemme. La differenziazione a fiore avviene scalarmente in un arco temporale che inizia in tarda primavera si conclude nella primavera successiva, con un arresto al sopraggiungere dell'autunno. I meccanismi che regolano la differenziazione sono complessi e vedono il concorso di molteplici fattori, come ad esempio la precocit\u00e0, lo stato nutrizionale, il vigore vegetativo, ecc.\nI grappoli differenziati sono emessi nel corso del germogliamento e dell'allungamento del germoglio. Ogni grappolo \u00e8 inizialmente eretto e con un rachide semplice, ma parallelamente all'accrescimento in lunghezza del germoglio si forma la ramificazione del rachide e la curvatura del peduncolo, finch\u00e9 il grappolo diventa pendulo. L'emissione dei grappoli \u00e8 scalare: inizia da quello basale e prosegue lungo il germoglio a cadenze di 5-6 giorni. La formazione del primo cirro indica il limite massimo al di sotto del quale si formeranno i grappoli: ad esempio, se il primo cirro si forma in corrispondenza dell'ottavo nodo, il germoglio potr\u00e0 emettere al massimo 3-4 grappoli, se invece si forma in corrispondenza del 10 nodo si potranno avere anche 5-6 grappoli. In realt\u00e0 cirri pi\u00f9 basali possono formarsi anche pi\u00f9 tardi durante l'emissione del grappolo in caso di caduta di fiori. Il fenomeno \u00e8 detto \"filatura\" del grappolo e consiste nella trasformazione di una parte del rachide in un viticcio, con formazione di un cirro-grappolo. In caso di colatura di tutti i fiori di un grappolo il rachide si secca e non si trasforma in viticcio.\nLa fioritura vera e propria avviene pi\u00f9 tardi, con il distacco della corolla e il raddrizzamento degli stami. Anche la fioritura avviene in modo scalare e con un ordine variabile secondo la forma di allevamento. L'epoca della piena fioritura dipende dalla regione e dalla precocit\u00e0 sia del vitigno sia del portinnesto: nell'Italia meridionale pu\u00f2 cadere in un arco temporale che va dai primi di maggio agli inizi di giugno, mentre nell'Italia settentrionale in pianura pu\u00f2 cadere dalla terza decade di maggio alla terza decade di giugno. Fra i vitigni pi\u00f9 precoci e quelli pi\u00f9 tardivi, nella stessa localit\u00e0, c'\u00e8 in genere un ritardo di 30-35 giorni.\nL'impollinazione \u00e8 autogama cleistogama, cio\u00e8 avviene all'interno dell'ovario. Alla fuoriuscita degli stami, l'impollinazione \u00e8 gi\u00e0 avvenuta.\nAll'impollinazione e successiva fecondazione segue l'allegagione. Questa fase si sovrappone alla fioritura e ha inizio, secondo i vitigni e la zona, in un periodo che di norma si estende dalla fine di maggio alla seconda decade di giugno. Durante questa fase si verifica il fenomeno della \"colatura\" o \"cascola\". Si tratta di un fenomeno fisiologico che consiste nella caduta dei fiori, in genere quelli non fecondati, e che si distingue da quello della filatura, che precede sempre la fioritura. Le cause della colatura sono attribuite al concorso di molteplici fattori: le caratteristiche di morfologia e funzionalit\u00e0 degli organi fiorali, lo stato nutrizionale, le condizioni climatiche e, infine, fattori di natura patologica e agronomica. In quest'ultimo caso possono essere determinanti gli errori nella potatura e nell'irrigazione. La colatura \u00e8 un'anomalia quando \u00e8 eccessiva o insufficiente. La colatura insufficiente causa la formazione di grappoli eccessivamente compatti nei quali si hanno difetti di maturazione e una scadente qualit\u00e0 degli acini; \u00e8 un fenomeno gravissimo nei vitigni da tavola, ai quali \u00e8 richiesta la produzione di grappoli spargoli. La colatura eccessiva causa la formazione di grappoli eccessivamente spargoli con acini radi, difetto non accettato sia nelle uve da tavola sia in quelle da vino.\nDopo l'allegagione possono verificarsi anche altri fenomeni in parte fisiologici in parte anomali strettamente collegati alla fase riproduttiva:\nAll'allegagione segue la \"fase erbacea\", che termina, sempre in relazione a fattori di precocit\u00e0 e posizione geografica, in un intervallo temporale compreso fra la prima met\u00e0 di luglio e la prima met\u00e0 di agosto. In questa fase si verifica l'accrescimento degli acini in termini di dimensioni e peso, fino al raggiungimento dei valori massimi. Si verifica anche l'accrescimento dei semi, fino al raggiungimento delle dimensioni finali. Sotto l'aspetto biochimico, in questa fase si ha un aumento graduale del tenore in zuccheri (2%) e in acidi organici (4%) nella polpa.\nAlla fase erbacea segue l'invaiatura, fase che si manifesta con il viraggio del colore. Nel corso dell'invaiatura si verificano processi biochimici e di riorganizzazione dei tessuti. L'accrescimento propriamente detto \u00e8 cessato, anche se si pu\u00f2 riscontrare un aumento di volume degli acini. I fenomeni pi\u00f9 rilevanti nel corso di questa fase sono i seguenti:\nLa fase finale del ciclo riproduttivo \u00e8 la maturazione, che data la sua scalarit\u00e0 si sovrappone in parte all'invaiatura. L'epoca di maturazione varia in base a fattori geografici, climatici e varietali, con un intervallo temporale piuttosto ampio. A causa di questa variabilit\u00e0 le epoche di maturazione sono riferite all'epoca di maturazione di un vitigno di riferimento. In Italia i vitigni di riferimento sono il Trebbiano toscano, il Pinot bianco e lo Chasselas dorato per le uve bianche da vino, il Barbera, il Merlot e il Sangiovese per le uve nere da vino, infine il Cardinal, il Regina e lo Chasselas dorato per le uve da tavola. Le uve sono distinte in precocissime, precoci, di 1\u00aa, 2\u00aa e 3\u00aa epoca in base alla precocit\u00e0 rispetto al vitigno di riferimento. La 1\u00aa epoca \u00e8 quella in cui cade la maturazione del vitigno di riferimento.\nNel corso della maturazione si svolgono i seguenti processi fondamentali:\nAspetti particolari connessi alla maturazione sono l'ultramaturazione, fondamentale per la produzione dell'uva passa, e il marciume nobile, processo fermentativo di natura microbica attuato dalla \"Botrytis cinerea\", l'agente del marciume grigio. Questo processo, che non interessa le regioni calde, \u00e8 fondamentale per aumentare la qualit\u00e0 di alcuni vini prodotti in Italia e Francia.\nDistribuzione e habitat.\nIn Europa l'area viticola \u00e8 delimitata a nord da un confine ideale che, partendo dalle foci della Loira, raggiunge la Mosella per scendere a Coblenza fino a Bonn, per poi spostarsi verso Berlino, in Ungheria, nella Moldavia, comprendendo tutta la parte meridionale dell'ex Unione Sovietica. Quindi rientrano in questi confini quasi tutta la Francia, gran parte della Spagna, Portogallo, Grecia ed Italia. Ultimamente la viticoltura si sta estendendo anche in Inghilterra.\nAntiche le coltivazioni in Medio Oriente, pi\u00f9 recenti Africa ed Asia.\nIn America interessa gran parte della California del Nord e alcune aree della costa atlantica negli Stati Uniti e varie zone dell'Argentina, Messico e Cile.\nSi coltiva infine nell'Australia meridionale e nella Nuova Zelanda; quindi in tutti i continenti esclusi i due Poli.\nLa vite \u00e8, sostanzialmente, una pianta eliofila. Nelle basse latitudini la disponibilit\u00e0 di radiazione solare non rappresenta un fattore limitante e in genere non si hanno influenze marcate sulla produzione, tranne in annate con estati particolarmente piovose, in occasione delle quali il tenore zuccherino dell'uva si riduce. A latitudini alte il numero di giornate nuvolose nel periodo che intercorre fra il germogliamento e la maturazione aumenta sensibilmente e il tenore zuccherino \u00e8 strettamente correlato all'andamento climatico. Un aspetto interessante \u00e8 l'effetto del fotoperiodo nelle regioni settentrionali: con la latitudine aumenta la lunghezza del fotoperiodo nel corso della fase vegetativa; la maggiore disponibilit\u00e0 di ore di luce compensa in parte la minore incidenza della radiazione solare e ci\u00f2 ha permesso l'espansione della vite anche a latitudini pi\u00f9 elevate rispetto a quelle dell'olivo, con un limite in genere compreso fra il 48\u00ba e il 50\u00ba parallelo (es. Francia settentrionale e Germania, ecc.).\nIl ruolo della temperatura \u00e8 complesso e la sua interferenza sulla vite dipende dalla fase vegetativa e dal decorso stagionale. Come avviene nella maggior parte delle piante che entrano in riposo vegetativo invernale, la vite europea ha una resistenza intrinseca alle basse temperature in fase di dormienza, mentre diventa particolarmente sensibile nel corso della fase vegetativa, con una certa variabilit\u00e0 nel corso delle diverse fasi.\nIl legno maturo e le gemme dormienti resistono ad abbassamenti termici eccezionali, dell'ordine di -15 -20\u00a0\u00b0C; questa resistenza \u00e8 marcata nelle regioni pi\u00f9 fredde, dove il decorso stagionale determina una precoce entrata in fase di dormienza e una ripresa primaverile tardiva. Pi\u00f9 a sud gli abbassamenti termici sono pi\u00f9 incidenti soprattutto in prossimit\u00e0 della fine dell'inverno, con possibili danni da gelo a -10 -15\u00a0\u00b0C. Gli organi in attivit\u00e0 vegetativa sono invece molto pi\u00f9 sensibili. La sensibilit\u00e0 aumenta passando dalle foglie adulte a quelle giovani, al polline, agli organi fiorali e, infine, ai giovani germogli e agli apici vegetativi. Sono perci\u00f2 particolarmente temibili le gelate tardive primaverili, soprattutto nelle regioni pi\u00f9 calde, dove la ripresa vegetativa \u00e8 pi\u00f9 precoce, in quanto colpiscono gli organi pi\u00f9 sensibili. Possono essere dannose anche le gelate precoci autunnali se colpiscono i tralci non ancora ben lignificati. Sulla resistenza della vite agli abbassamenti termici possono interferire alcuni fattori tecnici, fra i quali il vitigno, l'et\u00e0 e la vigoria della pianta, il momento in cui \u00e8 eseguita la potatura.\nLe alte temperature hanno influenze negative soprattutto sull'accrescimento degli acini, che subiscono allessatura o, in casi estremi, disseccamento. Questi danni si verificano in genere in caso di esposizione prolungata a temperature superiori a 40-45\u00a0\u00b0C all'ombra. Un effetto negativo delle alte temperature \u00e8 l'eccessivo abbattimento dell'acidit\u00e0 fissa nelle uve destinate alla vinificazione in bianco. Questo aspetto va tuttavia messo in relazione con l'epoca della vendemmia e il sistema di allevamento della vite.\nLe precipitazioni atmosferiche hanno effetti differenti in relazione alla loro natura e al momento del ciclo della vite. Decisamente dannose sono la grandine e la brina, la prima per i traumi meccanici provocati ai tralci giovani, ai fiori, agli acini, la seconda perch\u00e9 associata alle gelate. La nebbia \u00e8 dannosa soprattutto durante la fioritura, per il suo effetto letale sul polline, e in corrispondenza della maturazione perch\u00e9 la ostacola e perch\u00e9 favorisce gli attacchi del marciume grigio. Variabile \u00e8 invece l'effetto della rugiada e delle piogge. La rugiada \u00e8 in generale dannosa in primavera perch\u00e9 favorisce le infezioni peronosporiche mentre \u00e8 benefica durante la maturazione, agendo soprattutto sulla traspirazione degli acini. La pioggia \u00e8 fondamentale per la nutrizione idrica della vite allevata in asciutto, perci\u00f2 \u00e8 di particolare importanza l'andamento pluviometrico messo in relazione con il ciclo vegetativo-riproduttivo della vite. Ai fini della nutrizione sono fondamentali le piogge tardo-invernali e quelle primaverili, unitamente ad una moderata piovosit\u00e0 estiva, che si verifica tuttavia nelle regioni settentrionali. Il decorso pluviometrico invernale \u00e8 di limitata rilevanza, ma pu\u00f2 essere determinante sui suoli soggetti a ristagni prolungati in quanto sono da evitare gli eccessi di umidit\u00e0 durante la ripresa vegetativa. Il decorso pluviometrico nel corso dell'estate ha un effetto controverso: una piovosit\u00e0 eccessiva riduce il tenore zuccherino e aumenta il tenore in acidi, perci\u00f2 la vite trae vantaggio da un clima estivo sostanzialmente asciutto; d'altra parte una siccit\u00e0 prolungata pu\u00f2 arrestare l'accrescimento degli acini e impedirne l'accumulo di zuccheri. Non va inoltre trascurato il ruolo della pioggia come veicolo d'infezione: un'elevata frequenza delle piogge primaverili favorisce la diffusione della Peronospora e le piogge tardo estive, in corrispondenza della maturazione, favoriscono gli attacchi della Botrite.\nIl ruolo del vento varia in relazione alla sua natura, alla sua velocit\u00e0 e al rapporto con il decorso termometrico. I venti forti, come la bora nel nord-est dell'Italia o il maestrale in Sardegna, possono causare gravi traumi ai giovani tralci; le brezze marine possono danneggiare i giovani germogli per l'effetto dannoso dell'aerosol; lo scirocco, temibile nelle regioni ioniche, in Sardegna e, soprattutto, in Sicilia, intensifica i danni da stress idrico e ostacola l'accrescimento o la maturazione degli acini fino ad arrestarli del tutto.\nTassonomia.\nLa suddivisione sistematica del genere \"Vitis\" \u00e8 complessa e incerta; la letteratura cita differenti schemi tassonomici basati su caratteri genetici, morfologici, fenologici e geografici. La maggior parte delle specie ha un corredo cromosomico diploide composto da 19 coppie di cromosomi (2n = 38) e s'identifica con il sottogenere \"Euvitis\"; nell'ambito del sottogenere sono contemplati differenti suddivisioni articolate in serie.\nLa vite comune sarebbe l'unica specie della serie \"Vinifera\" (o \"Viniferae\") e si identifica con la vite di origine euroasiatica perch\u00e9 \u00e8 ivi presente anche come specie spontanea. Nell'ambito della specie si distinguono due sottospecie:\nUsi.\nLa Viticoltura \u00e8 una branca dell'Arboricoltura da frutto o Frutticoltura, perci\u00f2 molti concetti e termini delle due discipline sono condivisi. La vite ha tuttavia una particolare specificit\u00e0 che ha determinato nella tradizione sviluppata nel corso della Storia e, in tempi pi\u00f9 recenti nell'agronomia speciale, lo sviluppo di tecniche e terminologie altamente specializzate; parte di questa specificit\u00e0 \u00e8 stata estesa anche alla kiwicoltura, per alcune analogie ricorrenti, e pi\u00f9 in generale alle piante sarmentose.\nTerminologia tecnica specifica.\nLa prima distinzione lessicale da prendere in considerazione \u00e8 tra la pianta e il prodotto specifico, il frutto. Con il termine \"vite\" si fa riferimento alla pianta in generale e alla specie, mentre il termine \"uva\" fa riferimento generico al frutto. Come si \u00e8 detto in precedenza, le variet\u00e0 coltivate sono chiamate \"vitigni\", con l'eccezione degli ibridi interspecifici, denominati \"ibridi\". I termini di \"variet\u00e0\" e \"cultivar\" non sono mai contemplati. In funzione della destinazione finale del prodotto si distingue tra \"vite da vino\", la cui uva \u00e8 destinata alla trasformazione in vino e \"vite da mensa\", la cui uva \u00e8 destinata al consumo diretto o all'essiccazione (uva passa o passita); l'uva da mensa \u00e8 detta anche \"uva da tavola\".\nUna piantagione di viti \u00e8 detta \"vigneto\"; nel lessico comune si usa molto pi\u00f9 spesso il termine \"vigna\", che non \u00e8 contemplato nel linguaggio agronomico. La terminologia relativa alla ramificazione si differenzia secondo la funzione svolta dal ramo. Nella terminologia comune si usa frequentemente il termine \"ceppo\" che ha per\u00f2 un significato ambiguo: a rigore il ceppo \u00e8 la base della pianta, tuttavia il termine \u00e8 talvolta usato anche per indicare l'intera pianta, nelle forme poco espanse (es. l'alberello). I rami permanenti che formano l'impalcatura scheletrica definitiva o, talvolta, lo stesso fusto principale sono chiamati \"cordoni\", mentre i rami giovani rinnovati sistematicamente con la potatura di produzione sono detti \"tralci\". I germogli anticipati, sviluppati da gemme pronte (cio\u00e8 formate nel corso della stagione), sono detti \"femminelle\". I tralci tagliati con poche gemme (in genere 1-3) sono detti \"speroni\", mentre quelli con numerose gemme sono detti \"capi a frutto\". In diversi sistemi di potatura, l'unico cordone esistente \u00e8 pertanto il solo capo a frutto (tipico dei sistemi a spalliera). Un altro termine che si usa per indicare un punto vegetativo della vite da cui si sviluppano i tralci e gli speroni \u00e8 \"branca\", utilizzato nel sistema di allevamento ad alberello ma anche nel cordone permanente: in pratica, la branca \u00e8 il \"ramo\" principale (tozzo e corto) che si stacca dal fusto.\nNell'impalcatura definitiva va distinto il \"fusto\" (o tronco) vero e proprio, ovvero quello principale a sviluppo verticale, dai rami permanenti o semipermanenti ovvero i cordoni che assumono diversi sviluppi (orizzontale, verticale, obliquo) a seconda del sistema di allevamento e metodo di potatura adottati. Lo sviluppo dei cordoni di tipo verticale (con potatura corta) pi\u00f9 famoso \u00e8 quello adottato nel sistema di allevamento ad alberello. Nei sistemi a cordone orizzontale (e tralci verticali perpendicolari al cordone), il cordone si sviluppa sul \"filo di banchina\" ovvero quello pi\u00f9 basso oppure in quello pi\u00f9 alto come nel casarsa.\nI sistemi di allevamento/potatura si distinguono in:\nLo studio della morfologia ai fini della caratterizzazione dei vitigni e, pi\u00f9 in generale, di tutte le variet\u00e0 coltivate del genere \"Vitis\", prende il nome di \"Ampelografia\".\nIl frutto della vite \u00e8 una bacca, che nella terminologia tecnica e comune \u00e8 detta sempre \"acino\". Gli acini sono riuniti in un'infruttescenza detta \"grappolo\" da un \"rachide\" o \"raspo\". L'epicarpo \u00e8 detto \"buccia\", il mesocarpo \"polpa\", i semi, infine, sono detti \"vinaccioli\". In enologia si suole distinguere il succo, ottenuto dalla sola polpa, con il termine di mosto, dal resto dell'infruttescenza (raspi, bucce e vinaccioli) che forma le cosiddette \"vinacce\".\nNel lessico dell'agrotecnica sono contemplate varie denominazioni per quali si rimanda alle operazioni e alle fasi specifiche, tuttavia in questa sezione si pu\u00f2 fare un riferimento, come esempio, all'operazione colturale pi\u00f9 popolare, la raccolta, che nella terminologia comune, letteraria e tecnica \u00e8 sempre chiamata \"vendemmia\".\nStoria.\nLa storia dei rapporti tra la vite e l'uomo risale ad epoche antichissime, probabilmente alla fine del neolitico, in seguito ad un'accidentale fermentazione di uva conservata in rudimentali recipienti.\nLe prime tracce di coltivazione della vite sono state rinvenute nella regione del Caucaso, in Armenia e nel Turkestan.\nI primi riferimenti storici alla vite e al vino si trovano tra i Sumeri nell'\"Epopea di Gilgamesh\" (III millennio a.C.). Testimonianze della coltura della vite si trovano in numerosi geroglifici Egizi, presso i quali il vino era bevanda riservata ai sacerdoti, agli alti funzionari e ai re.\nFurono i Greci ad introdurre la vitivinicoltura in Europa, gi\u00e0 in epoca minoica. Esiodo, in \"Le opere e i giorni\", descrive in dettaglio pratiche di vendemmia e di vinificazione e numerosi sono i riferimenti alla vite e al vino anche in Omero. Ai coloni greci si deve la introduzione della viticoltura in Sicilia ed in altre aree del meridione d'Italia, dove la coltura incontr\u00f2 condizioni climatiche e pedologiche ideali, al punto da far meritare alla regione il nome di \"Enotria\".\nGli Etruschi perfezionarono notevolmente le tecniche di viticoltura e svilupparono un'intensa attivit\u00e0 di esportazione del vino, diffondendolo ben oltre il bacino del Mediterraneo.\nI Romani perfezionarono ulteriormente le tecniche vitivinicole apprese dagli Etruschi, come illustrato da numerose opere, in cui si ritrovano concetti biologici e tecniche di coltura tuttora validi, quali il \"De agri cultura\" di Marco Porcio Catone, il \"De re rustica\" di Marco Terenzio Varrone, le \"Georgiche\" di Publio Virgilio Marone e il \"De re rustica\" di Lucio Giunio Moderato Columella. In questa ultima opera \u00e8 documentata anche la conoscenza di un notevole patrimonio varietale di vitigni sia da tavola che da vino.\nNel III e IV secolo d.C. la crisi dell'Impero romano cre\u00f2, soprattutto nelle campagne, condizioni di instabilit\u00e0 che portarono al declino della viticoltura. All'epoca della caduta dell'Impero romano d'Occidente, la superficie viticola faceva registrare un sensibile calo, mantenendosi in prevalenza nelle aree vicine alle citt\u00e0 ed in prossimit\u00e0 delle coste.\nTra il V e il X secolo la conservazione del patrimonio vitivinicolo si deve soprattutto degli ordini monastici: i Basiliani e i Benedettini fornirono nuovo impulso alla coltura della vite in Europa portandola ai limiti estremi di latitudine e di altitudine. Accanto alla viticoltura \"ecclesiastica\", si svilupp\u00f2, soprattutto in Francia, una viticoltura \"nobiliare\": presso principi e feudatari la coltura della vite e la produzione del vino divennero simboli di prestigio.\nFino al VII secolo la coltura della vite ebbe una certa rilevanza anche in Medio Oriente; successivamente, a causa della espansione dell'Islam, and\u00f2 incontro ad un progressivo declino.\nTra la fine del Basso Medioevo ed il Rinascimento ripart\u00ec in Europa lo sviluppo della viticoltura \"borghese\": lo sviluppo demografico, la concentrazione della popolazione nelle citt\u00e0 e le aumentate disponibilit\u00e0 economiche di artigiani e commercianti portarono a grossi investimenti nella viticoltura, che tornava ad essere economicamente conveniente. Nel Rinascimento si assiste anche allo sviluppo di un'ampia letteratura dedicata alla vite che favorisce un nuovo approccio scientifico, cui si deve tra l'altro la nascita della moderna ampelografia, base fondamentale del futuro progresso della viticoltura. Anche nelle arti figurative si trovano numerose riproduzioni della vite e dei suoi frutti.\nCon la scoperta dell'America la vite fece il suo ingresso nel Nuovo Continente, dapprima in Messico e successivamente, grazie ai \"conquistadores\", anche in Sud America.\nNel XIX secolo due malattie e un insetto provenienti dall'America sconvolgono la vite: la Peronospora della vite, l'oidio e la fillossera, che distrussero enormi quantit\u00e0 di vigneti tra il 1870 e il 1950. I coltivatori furono costretti a innestare i vitigni sopravvissuti su specie (ed ibridi) di origine americana (\"Vitis berlandieri\", \"Vitis rupestris\",\"Vitis riparia\"), resistenti alla fillossera, e ad utilizzare regolarmente prodotti fitosanitari come lo zolfo e il rame per contrastare l'oidio e la peronospora.\nNella seconda met\u00e0 del XX secolo si \u00e8 assistito al passaggio da un approccio improntato all'empirismo della tradizione alla moderna viticoltura basata su precise conoscenze scientifiche in ambito microbiologico, chimico e ampelografico. Tale processo \u00e8 avvenuto anche sulla spinta dei cambiamenti occorsi negli assetti economici e culturali e nei modelli di vita e di alimentazione di ampi strati di popolazione, che hanno portato ad una modificazione della richiesta, sempre pi\u00f9 orientata verso prodotti di qualit\u00e0."}
{"id": "576674", "revid": "68105", "url": "https://it.wikipedia.org/wiki?curid=576674", "title": "Indietro tutta", "text": ""}
{"id": "576677", "revid": "1833487", "url": "https://it.wikipedia.org/wiki?curid=576677", "title": "Cacao Meravigliao", "text": "Cacao Meravigliao \u00e8 una canzone di Renzo Arbore e Claudio Mattone, resa celebre dalla trasmissione televisiva italiana \"Indietro tutta!\", dove era la pubblicit\u00e0 dello sponsor immaginario della trasmissione.\nLa canzone fu resa a tal punto popolare dalla trasmissione che, pur non esistendo affatto, nel periodo di messa in onda, il \u201ccacao meravigliao\u201d veniva spesso ricercato come prodotto acquistabile dai clienti all'interno di negozi e supermercati.\nIl balletto.\nDurante il \"momento dello sponsor\" all'interno del programma, si svolgeva un balletto da parte di un gruppo di ragazze di colore, composto da Marcia Sedoc, Amina Fofan\u00e0, Linda Udiny, Thel Montenegro, Elsbert Sarmy: il nome del gruppo, le \"Cacao Meravigliao\", era lo stesso del prodotto.\nLa canzone.\nLa canzone-tema, scritta da Renzo Arbore e Claudio Mattone, era cantata da un'allora tredicenne Paola Cortellesi La canzone vedeva anche l'intervento di Nino Frassica e fu pubblicata nell'album \"Discao Meravigliao\"."}
{"id": "576679", "revid": "2056951", "url": "https://it.wikipedia.org/wiki?curid=576679", "title": "Indietro tutta!", "text": "Indietro tutta! \u00e8 stata una popolare trasmissione televisiva di Renzo Arbore e Ugo Porcelli con Alfredo Cerruti e Arnaldo Santoro, condotta da Renzo Arbore e Nino Frassica, in diretta dallo Studio 3 del Centro di produzione Rai di Via Teulada in Roma, dal luned\u00ec al venerd\u00ec in seconda serata su Rai 2 dal 14 dicembre 1987 all'11 marzo 1988, intorno alle 22.30, prima dell'edizione della notte del TG2. Vennero prodotte 65 puntate.\nIl programma.\nLo show, sotto l'apparenza di un gioco a premi dove si sfidano concorrenti del Nord e del Sud Italia, \u00e8 in realt\u00e0 un variet\u00e0, sebbene \"sui generis\", con forti intenti satirici verso la televisione stessa, i suoi stereotipi ed i suoi contenuti. Arbore infatti, col suo programma, fra gag e personaggi curiosi, canzoni e finti giochi, non fa che stigmatizzare un certo tipo di televisione, che proprio negli anni ottanta aveva iniziato ad orientarsi verso un genere di intrattenimento sempre pi\u00f9 commerciale e di basso livello culturale, fra salotti televisivi sempre pi\u00f9 frivoli, ragazze sempre pi\u00f9 svestite, e giochi a premi sempre pi\u00f9 banali che distribuivano milioni a pioggia.\nTra gli elementi satirici, oltre alle scenografie ed ai costumi volutamente ed esageratamente sfarzosi e grotteschi, spiccano ad esempio le \"Ragazze Coccod\u00e8\", che ballano vestite con costumi da galline, antesignane (come le coeve \"Ragazze fast food\" di \"Drive in\" e le \"Littorine\" di \"Odiens\") delle pi\u00f9 attuali veline e similari, o lo sponsor immaginario della trasmissione, il \"Cacao Meravigliao\".\nMemorabili alcune \"gag\" che hanno alimentato autentici tormentoni: \"Volante uno a Volante due\" (le voci di due poliziotti, l'agente Frontoni della Volante 1 e l'agente Frangipane della Volante 2 - alias Alfredo Cerruti ed Arnaldo Santoro, coautori del programma - che per un contatto \"entravano\" in onda durante la lettura del regolamento); \"\"chiamo io ... chiama lei\" (la voce del prof. Pisapia - ancora Alfredo Cerruti - rinchiuso sotto la tolda della nave a guardare la TV, che chiosava con Arbore); \"manaccia!\"\" (l'espressione di dispiacere con cui Frassica sottolineava la risposta sbagliata da parte di un concorrente). Si ricordano anche gli sketch di Michele Foresta, pi\u00f9 noto successivamente come Mago Forest, un esordiente Francesco Paolantoni nei panni di Cupido, il \"gonghista\" Fulvio Falzarano e tra le vallette del programma figuravano anche una giovanissima Maria Grazia Cucinotta e Feliciana Iaccio, entrambe nel ruolo di guardiane della cella di Pisapia, oltre alla \"Miss Sud\" Nina Soldano e alla \"Miss Nord\" Adriana Alves de Oliveira.\nNino Frassica, il \"Bravo presentatore\", rivel\u00f2 tempo dopo in un'intervista che la maggior parte del programma era basata sull'improvvisazione: fungeva allo scopo la sostanziale assenza della \"soglia\" tra scena e retroscena, poich\u00e9 Renzo Arbore oltre che conduttore era anche regista (servendosi allo scopo di una piccola consolle audiovisiva posizionata presso la sua postazione) e dialogava con Frassica dandogli esplicite indicazioni su come portare avanti la puntata (ad esempio chiamando lo spot o le sigle di testa e coda); di fatto pertanto la trasmissione rassomigliava a una \"prova generale\" precedente allo spettacolo \"propriamente detto\".\nTrattandosi di un programma parodistico nei confronti di tante trasmissioni della televisione commerciale, numerosi sono gli elementi di auto-referenzialit\u00e0 televisiva: oltre allo sponsor immaginario (le puntate di \"Indietro tutta!\" non erano interrotte da nessuno spazio pubblicitario o telepromozionale) vi erano elementi come la finta ruota della fortuna, i balletti ed i corpi di ballo, tutti chiaramente riferiti a programmi pi\u00f9 o meno noti trasmessi all'epoca dalle altre reti televisive.\nTalvolta nel programma Renzo Arbore appare in uniforme da ufficiale di marina, enfatizzando il concetto di conduttore come conduttore televisivo /capitano al comando di una nave: il debito \u00e8 in questo caso netto nei confronti di altre trasmissioni cult degli anni ottanta, in primis in \"Colpo grosso\".\nIl programma diviene in breve tempo un \"cult\", cos\u00ec come il suo illustre predecessore \"Quelli della notte\". Alcune battute dei protagonisti divengono dei veri e propri tormentoni, cos\u00ec come le varie canzoni eseguite in diretta: \"S\u00ec, la vita \u00e8 tutt'un quiz\" (sigla di apertura), \"Vengo dopo il tigg\u00ec\" (sigla di chiusura), \"Pirul\u00ec\" e \"Cacao Meravigliao\". Quest'ultima finta sponsorizzazione prevedeva un balletto delle ragazze Cacao meravigliao (di cui solo una era veramente brasiliana) sulle note di un jingle facilmente orecchiabile, con musicalit\u00e0 dai toni esotici cantato da una giovanissima Paola Cortellesi.\nGli elementi di autoreferenzialit\u00e0 al mondo della televisione commerciale e/o della neotelevisione sono chiaramente presenti anche nelle due sigle di testa e di coda. In entrambe si accenna alla ritualit\u00e0 della visione della TV nelle famiglie italiane e al fatto che il piccolo schermo non solo detta l'organizzazione del tempo nella societ\u00e0, ma influenza anche i rapporti interpersonali e costruisce l'immaginario collettivo.\nLa trasmissione originariamente doveva andare in onda alle 23.10, come \"Quelli della notte\", ma fu lo stesso Renzo Arbore a chiedere che venisse anticipata alle 22.30, cos\u00ec da andare in onda prima del telegiornale: non a caso la sigla di chiusura della trasmissione, scritta dallo stesso Arbore con Claudio Mattone e intitolata \"Vengo dopo il tigg\u00ec\", parlava di una famiglia in cui la moglie si coricava al termine di \"Indietro tutta!\" mentre il marito aspettava di vedere il telegiornale prima di raggiungere la consorte.\nSono intervenuti come ospiti speciali della trasmissione: Peter Van Wood (31 dicembre), Massimo Troisi (8 gennaio), Ruggero Orlando (12 febbraio), Little Tony (16 febbraio), Maurizio Costanzo (17 febbraio), Nilla Pizzi (26 febbraio), Franco Franchi e Ciccio Ingrassia (2 marzo), Lee Ross (3 marzo), Paolo Villaggio (9 marzo). Massimo Troisi ha preso parte a diverse puntate nelle vesti di un personaggio telefonico di nome Eugenio.\nIl Cacao Meravigliao.\nNonostante fosse stato pi\u00f9 volte ripetuto che il prodotto era di fantasia, per lungo tempo nei supermercati e nelle drogherie la gente chiese di acquistare il Cacao Meravigliao che, in base alle descrizioni che ne venivano date all'interno del programma, era disponibile in numerose versioni (tre erano quelle indicate nella canzone: \"Delicasao\", \"Spregiudicao\" e \"Depressao\"), chiaramente ispirate a stati d'animo. In una puntata, Nino Frassica in una gag rese anche noto il fantomatico luogo di produzione: Modena.\nSi tratt\u00f2, fra l'altro, di una dimostrazione alquanto emblematica del potere, a volte involontario, della televisione sul pubblico: si trattava infatti di un prodotto chiaramente inesistente, reclamizzato per finta in una trasmissione dichiaratamente satirica, ma ci\u00f2 nonostante la ripetizione a \"tormentone\" del finto spot pubblicitario aveva finito per produrre ugualmente il suo effetto sul pubblico, come una vera pubblicit\u00e0.\nVi fu anche una lunga querelle giudiziaria, a causa della registrazione del marchio \"Cacao meravigliao\", tra la Rai ed un imprenditore.\nDurante il momento dello sponsor all'interno del programma, si svolgeva un balletto da parte di un gruppo di ragazze di colore (che prendeva lo stesso nome del prodotto), composto da Marcia Sedoc, Amina Fofana, Linda Udiny, Thel Montenegro, Elsbert Sarmy. La canzone tema era invece cantata da un'appena quattordicenne ed allora ancora sconosciuta Paola Cortellesi."}
{"id": "576680", "revid": "14214", "url": "https://it.wikipedia.org/wiki?curid=576680", "title": "ABBA Gold - Greatest Hits", "text": ""}
{"id": "576681", "revid": "16819", "url": "https://it.wikipedia.org/wiki?curid=576681", "title": "Dodici tavole della legge", "text": ""}
{"id": "576683", "revid": "77358", "url": "https://it.wikipedia.org/wiki?curid=576683", "title": "Dodici tavole", "text": ""}
{"id": "576684", "revid": "14214", "url": "https://it.wikipedia.org/wiki?curid=576684", "title": "ABBA Gold", "text": ""}
{"id": "576685", "revid": "14214", "url": "https://it.wikipedia.org/wiki?curid=576685", "title": "Gold - Greatest Hits", "text": ""}
{"id": "576698", "revid": "1543377", "url": "https://it.wikipedia.org/wiki?curid=576698", "title": "Lucio Artorio Casto", "text": "Biografia.\nTutto ci\u00f2 che sappiamo su Lucio Artorio Casto proviene essenzialmente da un'epigrafe trovata in due frammenti (e lacunosa) a Podstrana, sulla costa della Dalmazia: si trattava certamente di una lastra del sarcofago di Artorio. Una seconda iscrizione pi\u00f9 breve, una targa commemorativa ritrovata nella stessa localit\u00e0 dalmata, riporta solo pochi dati simili a quelli del sarcofago. Una terza iscrizione, recante il solo nome di Lucio Artorio Casto, riferibile allo stesso personaggio o a un suo omonimo, fu ritrovata a Roma e attualmente \u00e8 al Louvre. Dalle iscrizioni conservate, tuttavia, non \u00e8 consentito ricavare dati cronologici certi relativi al personaggio, che dubitativamente viene collocato alla fine del II secolo.\nMembro della \"gens Artoria\", ci sono varie teorie sull'origine.\nLa prima a essere avanzata \u00e8 che fosse di origine etrusco-retica ma la latinizzazione in Artor \u00e8 alquanto forzata.\nUn'altra teoria \u00e8 che fosse originario dell'odierna Valle d'Aosta (dal nome nobile gallo-romano \"Artois\").\nUn'ulteriore teoria \u00e8 che era probabilmente originario della Campania.\nSecondo il lungo testo dell'iscrizione del sarcofago, Artorio Casto era stato un centurione della III legione Gallica, poi passato alla VI legione Ferrata, alla II legione Adiutrice e alla V legione Macedonica, della quale fu anche nominato \"primo pilo\". Divenne poi \"preposito\" della flotta di Miseno (cio\u00e8 la forza navale di stanza nella Baia di Napoli) e infine \"prefetto\" della VI legione \"Vincitrice\". Dopo essere stato alto ufficiale nella legione VI Vincitrice, ebbe un titolo, \"dux\", riservato a chi si era distinto per imprese eccezionali.\nCasto si ritir\u00f2 poi dall'esercito e divenne \"procurator centenarius\" (cio\u00e8 governatore, con una provvigione di centomila sesterzi annui) della Liburnia (la parte settentrionale della Dalmazia), dove certamente concluse la sua vita, erigendo un mausoleo funebre a Pituntium, nei pressi di \"Salonae Palatium\". Non si conosce altro di certo su di lui.\nRicostruzioni storiche.\nLa datazione dell'iscrizione dalmata (risalente a prima del 200), la sua posizione di prefetto della VI Legione Vincitrice, stanziata in Britannia, suggerisce che potrebbe essere stato uno dei comandanti militari al seguito di Ulpio Marcello (forse un suo parente, dato che la gens Ulpia era imparentata con la gens Artoria), il quale nel 185, come ricorda Cassio Dione, ottenne una vittoria contro i Caledoni, che valse all'imperatore Commodo l'appellativo di Britannicus. La definizione di Casto nel testo come \"\"dux leggionum .. Britaniciniarum\" indica che successivamente ottenne un ampio comando, sempre in Britannia, o a capo delle legioni stanziate in Britannia. Le parole \"adversus Arm\"...\", ricostruite come \"Adversus Armoricos\", suggeriscono che sia stato anche a capo di una spedizione militare in Armorica (corrispondente alle odierne Bretagna e Normandia). Se Casto partecip\u00f2 alla vittoriosa campagna guidata da Ulpio Marcello contro i Caledoni e poi al pattugliamento e alla difesa del Vallo di Adriano, doveva essere stanziato, secondo alcuni studiosi, a Bremetenacum con un contingente di cavalieri sarmati. Quando i legionari in Britannia si ammutinarono, Casto potrebbe essere rimasto fedele all'imperatore (un avo di Commodo era \"Marcus Artorius Geminus\", del periodo augusteo); quello che \u00e8 certo, in base all'epigrafe, \u00e8 che Casto, dopo essere stato alto ufficiale nella legione VI Vincitrice, ebbe il prestigioso titolo di \"dux\".\nSecondo alcuni studiosi questa interpretazione porterebbe all'identificazione del personaggio con il \"Re Art\u00f9\" storico: l'ipotesi di identificare Casto con Art\u00f9 fu avanzata per la prima volta da Kemp Malone nel 1924. Sebbene infatti Casto non visse al tempo delle invasioni sassoni in Britannia (V secolo), si potrebbe pensare che il ricordo delle gesta di Casto, tramandate nelle tradizioni locali, andarono crescendo col tempo fino a formare le prime tradizioni arturiane. Tale ipotesi \u00e8 stata rafforzata dal parallelismo tra i racconti mitologici degli Osseti del Caucaso, ultimi discendenti dei Sarmati (un cui consistente nucleo fu trasferito dai Romani in Britannia), e i racconti arturiani. La prima apparizione del personaggio \"Arthur\", qualificato \"dux\" cos\u00ec come Artorius nell'epigrafe, nella \"Historia Brittonum\" del IX secolo, secondo lo storico Leslie Alcock era tratta da un poema gallese, originariamente privo di un riferimento cronologico preciso, come pure di una indicazione degli avversari contro cui combatt\u00e9 le sue dodici vittoriose battaglie.\nAlcuni studi (Xavier Loriot e altri) tendono tuttavia a leggere nell'epigrafe \"Armenios\" in luogo di \"Armoricos\", modificando il quadro spaziale (spedizione in Armenia e non in Armorica) e temporale (III secolo secondo Loriot, anteriore al 170 secondo altri) della vita e delle gesta di Lucio Artorio Casto, tentando di slegare le sue gesta dal rapporto con i Sarmati stanziati in Britannia. Guido Migliorati ha successivamente confutato questa interpretazione, ritenendo poco probabile che la spedizione sia avvenuta in Armenia anzich\u00e9 nell'Europa occidentale e riportando la carriera del personaggio al periodo commodiano."}
{"id": "576701", "revid": "123702922", "url": "https://it.wikipedia.org/wiki?curid=576701", "title": "Martina Miceli", "text": "Biografia.\nHa iniziato a giocare nella Polisportiva Casal Palocco di Roma, dal 1988 al 1990 in Serie A. Dal 1990 al 1993 \u00e8 stata alla Racing Roma, per poi passare all'Orizzonte Catania, squadra con la quale conquista quattro scudetti ed una coppa dei campioni. Nel 1997 si trasferisce alla Polisportiva Mediterraneo Catania, nel doppio incarico allenatrice delle giovanili-giocatrice, con cui rimase fino al 2001. Nel 2002 \u00e8 al Pescara, nel 2004 gioca per la McDonald's Firenze e nel 2005 torna all'Orizzonte per vincere altri cinque scudetti, una coppa Italia, due coppe dei campioni ed una supercoppa europea.\nRitiratasi dall'attivit\u00e0 agonistica al termine della stagione 2011-12, rimane per\u00f2 nei quadri della societ\u00e0 etnea come allenatrice, incarico che aveva gi\u00e0 ricoperto nell'ultimo periodo del 2012, quando aveva sostituito Pierluigi Formiconi sulla panchina dell'Orizzonte Catania."}
{"id": "576702", "revid": "30610", "url": "https://it.wikipedia.org/wiki?curid=576702", "title": "Giacomo Naretti", "text": "Giacomo Naretti fu un immigrato in Etiopia, fu anche di grande aiuto alle spedizioni italiane che nella seconda met\u00e0 dell'Ottocento, sotto lo scopo dichiarato di esplorazione geografica, scientifica e commerciale, intanto preparavano la guerra che port\u00f2 alla battaglia di Adua.\nDivenne un operaio presso la corte etiopica dell'imperatore Giovanni IV d'Etiopia, dove dette una collaborazione nella costruzione di edifici a Maccale.\nBiografia.\nNaretti nacque il 29 agosto 1831 a Parella, un paesino di meno di 500 abitanti 8\u00a0km a ovest di Ivrea.\nFiglio di contadini, impar\u00f2 il mestiere di falegname; nel 1856, assieme al fratello Giuseppe (nato nel 1839) emigr\u00f2 a Marsiglia dove in un primo tempo lavor\u00f2 in una bottega di falegnameria e poi cre\u00f2 un suo proprio laboratorio. Nel 1864, al tempo della costruzione del Canale di Suez, emigr\u00f2 ad Alessandria d'Egitto, dove i due fratelli impiantarono un attrezzato laboratorio di falegnameria. Nel 1870, seppe di lavori per la costruzione di infrastrutture in Etiopia e venne a contatto con la corte dell'Giovanni IV, a quel tempo ancora ras Cassa Darghi\u00e8, assieme ad un avventuriero francese, l'ingegnere Godineau, cre\u00f2 una compagnia di 13 artigiani, falegnami e fabbri, italiani, francesi e svizzeri, che andarono in Etiopia con la promessa di lavorare per la costruzione di telegrafo e ferrovie. Giunti ad Adua il 21 aprile 1871 si accorsero per\u00f2 che il vero intento di ras Cassa era avere a disposizione dei guerriglieri europei per la battaglia contro il rivale, ras Tacle Ghiorghis.\nLa compagnia si sciolse e gli artigiani lasciarono l'Etiopia: unico rimase Naretti che, pur rifiutandosi di partecipare alla battaglia, gi\u00e0 aveva conquistato la benevolenza di ras Cassa. Quest'ultimo, dopo aver sconfitto il rivale, assunse il titolo di re (negus) e poco dopo ad Axum si fece incoronare imperatore.\nPer la cerimonia dell'incoronazione Giacomo Naretti partecip\u00f2 alla costruzione di un trono per il negus. Fece parte della squadra di artigiani per la costruzione di uno dei tre castelli nella citt\u00e0 Macalle, come anche la chiesa della Santissima Trinit\u00e0 (End\u00e0 Sellassi\u00e8) in Adua, la chiesa di Debra Tabor, e quella di Enda Chidane Meret a Macall\u00e8.\nIl 14 aprile 1876 Naretti spos\u00f2 Teresa Zander figlia di un'abissina e di Christopher Eduard Zander (1813-1868), che era nato ad Anhalt in Germania e aveva lavorato per l'imperatore Teodoros, il predecessore di Johannes.\nNel 1877 Naretti chiese all'imperatore nove mesi di licenza e con la moglie torn\u00f2 ad Alessandria, dove aveva lasciato il fratello, e fece anche visita al cognato, Kassa Magdala Zander, studente presso il monastero etiopico di Gerusalemme.\nAlla fine del 1877 Naretti, con la moglie e col fratello Giuseppe, torn\u00f2 a Massaua dove rimase bloccato per alcuni mesi a causa dell'insicurezza del percorso per Adua per la ribellione di ras Uolde Michael. Qui incontr\u00f2 la spedizione italiana guidata da Pellegrino Matteucci, per la quale chiese all'imperatore, ed ottenne, il permesso di entrare in Etiopia, e che guid\u00f2 sino ad Adua e poi a Debra Tabor dove allora si trovava l'imperatore.\nNaretti fece il doppiogiochista e diede un aiuto agli esploratori, come Gustavo Bianchi, Orazio Antinori, Antonio Cecchi, Gerhard Rohlfs.\nNel 1885, in seguito all'occupazione del porto di Massaua da parte delle truppe italiane, la posizione di Naretti presso la corte imperiale si fece difficile, per cui chiese ed ottenne un permesso di 18 mesi e torn\u00f2 in Italia, accolto con onori da parte del governo. Arriv\u00f2 a Parella il 28 settembre 1886, accolto dalla popolazione e dalle autorit\u00e0 locali. Qui rimase poco pi\u00f9 di un anno.\nAll'inizio del 1888 Naretti torn\u00f2 in Africa e si stabil\u00ec prima a Massaua, e poi ad Asmara dove mor\u00ec l'8 maggio 1899 e \"tutte le autorit\u00e0, tutti gli italiani, pu\u00f2 dirsi, dimoranti in Asmara lo hanno accompagnato al cimitero\" secondo Ferdinando Martini, all'epoca governatore dell'Eritrea.\nNaretti fu uomo di grande personalit\u00e0 \"colla sua onest\u00e0, col suo grande senso pratico e colla rettitudine\", come scrisse l'esploratore Giuseppe Vigoni che lo conobbe bene.\nTeresa Naretti, giovane, bella, intelligente, vivace, che parlava tre lingue europee e l'amarico e moltissimi dialetti locali, lavor\u00f2 presso l'Amministrazione coloniale italiana fino al 1924 e fu interprete personale del generale Oreste Baratieri, all'epoca della battaglia di Adua. Rimasta vedova, spos\u00f2 Luigi Naretti, fotografo coloniale di fama internazionale e presunto cugino di Giacomo. Visse ad Asmara dove mor\u00ec nel 1948 all'et\u00e0 di 86 anni.\nLe opere di Naretti.\nDurante la sua permanenza in Etiopia partecip\u00f2 nella squadra per la costruzione di infrastrutture per ordine dell'imperatore Giovanni IV che realizz\u00f2 le seguenti opere:\nIl diario di Naretti.\nA Parella nel 1886 Naretti scrisse il diario della sua vita avventurosa: 742 pagine di taccuino formato 21 x 14\u00a0cm, scritte con grafia abbastanza leggibile, ma in un italiano ruspante e qualche volta di difficile interpretazione, che d\u00e0 al racconto un affascinante sapore \"naif\".\nL'originale di questo diario, gi\u00e0 facente parte della dispersa collezione del principe Ginori Conti, fu acquistata dal professore Robert L. Hess, studioso della storia dell'Africa orientale, ed \u00e8 ora custodito dal prof. Alberto Sbacchi, fino a poco tempo fa professore di storia presso l'Atlantic Union College di South Lancaster nel Massachusetts.\nNel 2004 l'Associazione di Storia ed Arte Canavesana - A.S.A.C. - Ivrea, Piazza Ottinetti 20, ha pubblicato un volume di 496 pagine, intitolato Giacomo Naretti alla corte del negus Johannes IV d'Etiopia - Diari 1856-1881, a cura di Alberto Sbacchi e Gino Vernetto, contenente: una dotta Introduzione Storica del prof. Sbacchi, ossia un trattato delle relazioni italo-etiopiche in quel periodo alla luce del diario di Naretti con una ricchissima bibliografia (pp.\u00a019\u2013207); la riproduzione delle prime 17 pagine dell'originale del diario; la traduzione in lingua italiana corretta del diario (pp.\u00a0227\u2013410); un'ampia raccolta di scritti riguardanti il Naretti, apparsi su libri e giornali antichi e recenti; 31 illustrazioni."}
{"id": "576708", "revid": "709565", "url": "https://it.wikipedia.org/wiki?curid=576708", "title": "Nazionale di calcio del Malawi", "text": "La nazionale di calcio del Malawi \u00e8 la rappresentativa nazionale calcistica dell'omonimo paese africano ed \u00e8 posta sotto l'egida della Football Association of Malawi (anno di fondazione 1966, affiliazione alla FIFA l'anno seguente).\nNon ha mai preso parte alla fase finale del campionato del mondo, mentre ha partecipato a due fasi finali della Coppa d'Africa, raggiungendo gli ottavi di finale nell'edizione del 2021. Nel palmar\u00e8s figurano trofei a carattere regionale, come la Coppa CECAFA, in cui vanta tre successi (1978, 1979, 1988), e a livello continentale, come il bronzo raggiunto ai Giochi panafricani del 1987 sotto la guida tecnica di Reuben Malola.\nNella graduatoria FIFA, in vigore da agosto 1993, il miglior posizionamento raggiunto dal Malawi \u00e8 il 67\u00ba posto del dicembre 1993, mentre il peggiore \u00e8 il 138\u00ba posto di dicembre 2007; al 23 dicembre 2021 occupa il 129\u00ba posto della graduatoria.\nStoria.\nLa nazionale del Malawi esord\u00ec come Nyasaland nel 1957 con una sconfitta per 5-0 contro la .\nNel 1984 si qualific\u00f2 per la prima volta per la fase finale della Coppa d'Africa, dove raccolse un punto in tre partite, frutto di un pareggio per 2-2 con la .\nNel 2010 si qualific\u00f2 per la seconda volta nella sua storia alla fase conclusiva della Coppa d'Africa. Malgrado la storica vittoria per 3-0 all'esordio contro la pi\u00f9 ben quotata , fresca qualificata al mondiale sudafricano, il Malawi non super\u00f2 il turno, arrivando quarto nel proprio girone.\nDopo oltre un decennio, si qualific\u00f2 nuovamente alla fase finale della Coppa d'Africa, in occasione dell'edizione del 2021, svoltasi nel 2022; qui raggiunse gli ottavi di finale per la prima volta nella sua storia, e affront\u00f2 il , che lo elimin\u00f2 in rimonta per 2-1.\nColori e simboli.\nDivise storiche.\n&lt;br&gt;\nRosa attuale.\nLista dei giocatori convocati per la Coppa d'Africa 2021.\nPresenze e reti aggiornate al 22 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "576723", "revid": "1776051", "url": "https://it.wikipedia.org/wiki?curid=576723", "title": "L\u00fcscherz", "text": "L\u00fcscherz (toponimo tedesco; in francese \"Locras\", desueto) \u00e8 un comune svizzero di 545 abitanti del Canton Berna, nella regione del Seeland (circondario del Seeland).\nGeografia fisica.\nL\u00fcscherz \u00e8 affacciato sul Lago di Bienne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nL\u00fcscherz \u00e8 servito dall'omonima stazione sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "576739", "revid": "1776051", "url": "https://it.wikipedia.org/wiki?curid=576739", "title": "Vinelz", "text": "Vinelz (toponimo tedesco; in francese \"Fenil\", deseuto) \u00e8 un comune svizzero di 860 abitanti del Canton Berna, nella regione del Seeland (circondario del Seeland).\nGeografia fisica.\nVinelz \u00e8 affacciato sul Lago di Bienne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1852 comune politico e comune patriziale sono uniti nella forma del \"commune mixte\"."}
{"id": "576744", "revid": "36426", "url": "https://it.wikipedia.org/wiki?curid=576744", "title": "Arcidiocesi di Ancona", "text": ""}
{"id": "576745", "revid": "1846281", "url": "https://it.wikipedia.org/wiki?curid=576745", "title": "Coppa delle nazioni africane 1957", "text": "La Coppa delle nazioni africane 1957, nota anche come Sudan 1957, \u00e8 stata la 1\u00aa edizione di questo torneo di calcio continentale per squadre nazionali maggiori maschili (spesso detto Coppa d'Africa) organizzato dalla CAF e la cui fase finale si \u00e8 svolta in Sudan dal 10 al 16 febbraio 1957.\nLa formula del torneo prevedeva tre nazionali che avrebbero disputato partite ad eliminazione diretta. Il venne squalificato a causa dell'apartheid prima dell'inizio del torneo. Per la prima volta nella sua storia \u00e8 stato l' a trionfare, che ha battuto in finale a Khartoum l' per 4-0.\nArbitri.\nQui di seguito \u00e8 riportata la lista degli arbitri scelti per la manifestazione.\nStatistiche.\nClassifica marcatori.\n5 reti\n1 rete"}
{"id": "576747", "revid": "73447", "url": "https://it.wikipedia.org/wiki?curid=576747", "title": "R&amp;b", "text": ""}
{"id": "576757", "revid": "124540509", "url": "https://it.wikipedia.org/wiki?curid=576757", "title": "Erlach", "text": "Erlach (toponimo tedesco; in francese \"Cerlier\") \u00e8 un comune svizzero di 1\u00a0427 abitanti del Canton Berna, nella regione del Seeland (circondario del Seeland); ha lo status di citt\u00e0. Dal 2017 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nErlach \u00e8 affacciata sul Lago di Bienne e comprende una parte dell'isola di San Pietro.\nStoria.\nErlach \u00e8 stata il capoluogo dell'omonimo distretto fino alla sua soppressione nel 2009.\nVi prende il nome un'antica nobile famiglia dall'anno 1196 come vassalli dei conti von Welsch-Neuenburg. La linea di Hindelbank con Hieronymus (1667-1748) acquista la dignit\u00e0 di conti dell'impero (6 ottobre 1745) e molti suoi membri furono al servizio degli Asburgo. Un altro ramo si trasfer\u00ec in Francia e serv\u00ec nel Corpo svizzero del Re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "576762", "revid": "110157", "url": "https://it.wikipedia.org/wiki?curid=576762", "title": "Narcotici Anonimi", "text": "Narcotici anonimi \u00e8 un organismo internazionale no-profit, fondato da gruppi di auto mutuo aiuto per il recupero di tossicodipendenti ed \u00e8 una delle organizzazioni basate sui Dodici Passi, presente in circa centotrenta paesi del mondo.\nNarcotici Anonimi ebbe origine dal programma di Alcolisti Anonimi alla fine degli anni quaranta. Le prime riunioni di NA (sigla di Narcotici Anonimi) si svolsero in California, a Los Angeles, nei primi anni cinquanta. La \"fratellanza\" di NA inizi\u00f2 come una piccola organizzazione statunitense, per divenire poi una delle prime e pi\u00f9 grandi organizzazioni internazionali di questo genere. Per molti anni NA crebbe molto lentamente, allargandosi da Los Angeles alle altre maggiori citt\u00e0 del Nord America, fino in Australia nei primi anni settanta. Poi nel giro di pochi anni si formarono gruppi in Brasile, Colombia, Germania, India, Giappone, Nuova Zelanda, Regno Unito e Irlanda. Nel 1983 Narcotici Anonimi pubblic\u00f2 il suo Testo Base, che contribu\u00ec alla sua crescita; alla fine dello stesso anno NA era diffusa in dodici nazioni, con 2.966 riunioni. Oggi l'organizzazione \u00e8 una fratellanza multi-lingue e multi-culturale con pi\u00f9 di 67\u00a0000 incontri settimanali in 139 paesi (dati aggiornati a met\u00e0 2015). Letteratura e opuscoli informativi di Narcotici Anonimi sono attualmente disponibili in 45 lingue, con traduzioni in corso in altre 16 lingue.\nDestinatari.\nChiunque desideri smettere di usare droghe pu\u00f2 divenire membro di Narcotici Anonimi. Non ci sono restrizioni sociali, religiose, economiche, razziali, etniche, nazionali, di sesso o di classe sociale per far parte di NA. L'appartenenza a Narcotici Anonimi \u00e8 completamente volontaria; non si tengono registri di iscrizione o di partecipazione n\u00e9 per i membri, n\u00e9 per chiunque altro. I membri vivono nella societ\u00e0 e partecipano alle riunioni secondo la propria disponibilit\u00e0 di tempo. Non ci sono quote o compensi da pagare per partecipare agli incontri. L'appartenenza non \u00e8 circoscritta ai dipendenti che usano una droga particolare. Tutti quelli che pensano di poter avere un problema di droghe, legali o illegali - incluso l'alcol - sono bene accetti in NA, perch\u00e9 il recupero in Narcotici Anonimi si focalizza sul problema della dipendenza, e non su una droga in particolare.\nNon bisogna essere \"puliti\" (astinenti dalle droghe) per partecipare alle sedute.\nUna delle chiavi del successo di NA \u00e8 il valore terapeutico di dipendenti che interagiscono e recuperano con altri dipendenti. I membri condividono le proprie sfide e i propri successi nello sforzo di uscire dalla dipendenza attiva e vivere, puliti dalle droghe, vite produttive applicando principi contenuti nei Dodici Passi e nelle Dodici Tradizioni di NA. Questi principi costituiscono il fulcro del programma di recupero di Narcotici Anonimi.\nAnonimato.\nLa condizione fondamentale dell'anonimato consente ai dipendenti di frequentare le riunioni senza temere ripercussioni a livello legale o sociale. Questa \u00e8 una considerazione importante per un dipendente che per la prima volta pensa di andare a una riunione. L'anonimato inoltre consente un'atmosfera d'uguaglianza durante le riunioni. Infine aiuta ad assicurare che n\u00e9 la personalit\u00e0 di un singolo, n\u00e9 circostanze particolari siano considerate pi\u00f9 importanti del messaggio di recupero condiviso in NA.\nFinanziamento e posizione sociale.\nAl fine di mantenere il suo obiettivo, Narcotici Anonimi ha stabilito una tradizione di non ingerenza e non prende posizione al di fuori della sua specifica sfera di azione. Narcotici Anonimi non esprime opinioni pro o contro questioni civili, sociali, mediche, legali o religiose. Non si esprime inoltre in merito a problematiche strettamente connesse alla dipendenza quali: criminalit\u00e0, sicurezza, legalizzazione o proibizionismo delle droghe, prostituzione, infezioni da HIV o HCV o programmi di distribuzione siringhe. Narcotici Anonimi si rende completamente autonoma grazie alle donazioni dei propri membri e non accetta contributi finanziari da non membri. Basandosi sul medesimo principio, gruppi e comitati di servizio sono amministrati da membri di NA per conto di membri di NA. Narcotici Anonimi non avalla n\u00e9 si oppone a qualsiasi altra filosofia o metodologia. Lo scopo primario di NA \u00e8 creare un ambiente di recupero dove i tossicodipendenti possano condividere l'un l'altro le loro esperienze. Rimanendo libera da distrazioni e controversie, NA pu\u00f2 concentrare tutta la sua energia su questo aspetto.\nL'anonimato dei membri viene mantenuto nei media in conformit\u00e0 alle Dodici Tradizioni.\nOrganizzazione di servizio.\nIl primo servizio che Narcotici Anonimi offre \u00e8 la riunione. Ogni gruppo si gestisce autonomamente basandosi sui principi comuni all'intera organizzazione cos\u00ec come espressi nella letteratura di NA. La maggioranza dei gruppi affitta lo spazio per le proprie riunioni presso edifici pubblici, religiosi o di uso civico. Singoli membri conducono le riunioni mentre altri membri partecipano condividendo la propria esperienza di recupero dalla dipendenza. I membri del gruppo operano insieme anche per lo svolgimento di tutte le attivit\u00e0 connesse alla gestione di una riunione. In un paese in cui Narcotici Anonimi \u00e8 una fratellanza relativamente nuova ed emergente il gruppo NA rappresenta l'unico livello di organizzazione. Laddove esiste un certo numero di gruppi e l'associazione ha avuto un'opportunit\u00e0 di crescita e stabilit\u00e0, vengono invece eletti dei rappresentanti per formare un comitato di servizio locale. I comitati locali offrono in genere svariati servizi, tra i quali: diffusione della letteratura di NA; servizio telefonico di informazione e aiuto; presentazioni per professionisti del settore e della sanit\u00e0 in generale, organizzazioni civiche, agenzie governative e scuole; presentazioni per introdurre il programma di NA a pazienti in trattamento o detenuti; mantenere aggiornati gli elenchi delle riunioni per l'informazione dei singoli o di chiunque possa essere interessato. In alcuni paesi, in particolare quelli pi\u00f9 grandi o nei quali Narcotici Anonimi \u00e8 stabilmente presente, un certo numero di comitati locali o di area si sono riuniti per creare comitati regionali. Tali comitati regionali gestiscono servizi all'interno di confini geografici pi\u00f9 ampi, mentre quelli locali o di area svolgono servizi locali. Un'assemblea internazionale di delegati, conosciuta come Conferenza dei Servizi Mondiali(WSC), fornisce direttive su questioni che riguardano l'intera organizzazione. Pi\u00f9 importanti fra le priorit\u00e0 dei servizi mondiali di NA sono le azioni che sostengono le comunit\u00e0 NA emergenti e in via di sviluppo e la traduzione della letteratura di Narcotici Anonimi.\nLe riunioni.\nIn Narcotici Anonimi l'approccio al recupero sta nella convinzione del valore terapeutico di un dipendente che ne aiuta un altro. I membri partecipano alle riunioni di Narcotici Anonimi parlando delle proprie esperienze e del proprio recupero dalla dipendenza. Le riunioni di Narcotici Anonimi non sono rigidamente strutturate, si svolgono in un luogo affittato dal gruppo e sono condotte a turno da un membro che apre e chiude la riunione. Le riunioni di Narcotici Anonimi e gli altri servizi sono finanziati interamente dai contributi volontari dei membri e dalla vendita della letteratura sul recupero; non sono accettate contribuzioni dalle persone che non sono membri di Narcotici Anonimi. La maggior parte delle riunioni sono tenute con regolarit\u00e0 nell'arco della settimana alla stessa ora e nello stesso luogo, di solito in una struttura pubblica. Esistono due tipi fondamentali di riunioni: quelle aperte al pubblico e quelle chiuse, riservate a chi si ritiene un dipendente o pensa di avere un problema con le droghe. A loro volta si distinguono in riunioni di partecipazione, di domande e risposte, a tema, con degli oratori o combinando queste modalit\u00e0. Lo scopo di una riunione \u00e8 comunque sempre lo stesso: offrire un ambiente idoneo e degno di fiducia per il recupero personale.\nCome funziona?\nI dipendenti che si aiutano reciprocamente nel recupero costituiscono le fondamenta di Narcotici Anonimi. I membri si incontrano regolarmente per condividere le proprie esperienze di recupero. I membri con maggiore esperienza (chiamati sponsor) collaborano con i nuovi venuti a livello individuale. I Dodici Passi costituiscono il fulcro del programma di Narcotici Anonimi. Questi \"passi\" sono un insieme di linee guida che indicano un approccio pratico al recupero. Seguendo queste linee guida e lavorando a stretto contatto con gli altri membri, i dipendenti imparano a smettere di usare droghe e ad affrontare le prove della vita quotidiana. Narcotici Anonimi non \u00e8 un'organizzazione religiosa e non appoggia nessun credo particolare. Suggerisce invece dei principi spirituali quali l'onest\u00e0 , l'apertura mentale, la fede, la buona volont\u00e0 e l'umilt\u00e0, principi che possono essere applicati nella vita di tutti i giorni. L'applicazione pratica di questi principi \u00e8 lasciata alla libert\u00e0 del singolo. Il recupero in Narcotici Anonimi non \u00e8 una cura miracolosa che agisce entro un determinato periodo di tempo, ma \u00e8 un processo continuo e individuale. I membri prendono personalmente la decisione di riunirsi, e recuperano nei propri tempi.\nEfficacia.\nAllo stesso modo dei componenti delle altre Associazioni, sono molte le testimonianze disponibili di membri di Narcotici Anonimi che dichiarano di aver avuto dei buoni risultati di sobriet\u00e0 grazie al metodo della terapia di gruppo. \nVa segnalato che in alcune nazioni alcune persone vengono indirizzate al gruppo direttamente dai servizi sociali. In particolare negli Stati Uniti ci sono casi che vengono mandati al gruppo dai giudici, con frequenza obbligatoria, a seguito di avvenimenti con rilevanza giuridica\nCon eccezione quindi di coloro che partecipano alle riunioni per adempiere a un'ordinanza giudiziaria, i membri del gruppo, allo stesso modo degli Alcolisti Anonimi, partecipano con frequenza libera e sono volontari, non selezionati a caso all'interno della popolazione di tossicomani, e questo determina come anche per N.A. non sia facilmente confermabile un'efficacia scientifica del programma. Infatti l'uso del metodo dei gruppi di sostegno risulta ampiamente consigliato da vari terapeuti e autori internazionali, quali Patrick Carnes, Kimberly Young e Claudia Black."}
{"id": "576764", "revid": "729019", "url": "https://it.wikipedia.org/wiki?curid=576764", "title": "Monte Canin (canto degli alpini)", "text": "Monte Canino \u00e8 un canto popolare che fa riferimento al Monte Canin in provincia di Udine, teatro, durante la prima guerra mondiale, di aspri combattimenti tra l'esercito italiano e quello austriaco. anno di composizione 1916. Esso racconta e documenta ancor oggi le sofferenze degli alpini nel corso dell'estenuante guerra di posizione in cui gli eserciti contendevano palmo a palmo i terreni pi\u00f9 impervi, costretti a combattere e a morire di ferite o di stenti a 2.500 metri di quota."}
{"id": "576765", "revid": "4106", "url": "https://it.wikipedia.org/wiki?curid=576765", "title": "Forbes Magazine", "text": ""}
{"id": "576766", "revid": "767487", "url": "https://it.wikipedia.org/wiki?curid=576766", "title": "Even If and Especially When", "text": "Even If and Especially When \u00e8 un album della band statunitense degli Screaming Trees, pubblicato nel 1987 dalla SST Records. \"Even If and Especially When\" \u00e8 il primo di tre album che la band registrer\u00e0 per la SST Records. Anche la produzione di questo album \u00e8 affidata a Steve Fisk."}
{"id": "576769", "revid": "287204", "url": "https://it.wikipedia.org/wiki?curid=576769", "title": "Kochocobo", "text": ""}
{"id": "576770", "revid": "162719", "url": "https://it.wikipedia.org/wiki?curid=576770", "title": "Esercito sovietico", "text": ""}
{"id": "576775", "revid": "6923", "url": "https://it.wikipedia.org/wiki?curid=576775", "title": "Lead Belly", "text": "Talvolta accreditato come Leadbelly, \u00e8 stato uno dei pi\u00f9 importanti esponenti della musica blues e virtuoso della chitarra a 12 corde.\nAppartenente alla tradizione del delta blues ma anche alla tradizione afroamericana, i suoi brani e il suo apporto stilistico sono stati di particolare influenza per innumerevoli artisti successivi.\nIl nome d'arte deriva dalle parole inglesi \"lead\" (piombo) e \"belly\" (pancia). Egli scelse questo pseudonimo dopo aver riportato una ferita da arma da fuoco: il proiettile non venne mai estratto e perci\u00f2 gli rimase del \"piombo nella pancia\".\nBiografia.\nFiglio unico di Wesley e Sally, all'et\u00e0 di cinque anni si trasferisce con la propria famiglia a Leigh, nel Texas. \u00c8 allora che ha inizio il suo interesse per la musica, su incoraggiamento dello zio Terrell che gli regala una fisarmonica.\nAll'et\u00e0 di sette anni avviene la sua prima fuga infantile, atto iniziale di una vita movimentata. Alcuni anni dopo arriva la prima chitarra, fino a quando, ventunenne, Huddie lascia casa per vagare lungo il Texas e la Louisiana, nel tentativo di vivere da musicista. I dieci anni successivi li trascorre all'insegna del vagabondaggio attraverso i territori del sudovest statunitense, suonando la chitarra quando possibile e lavorando come manovale quando necessario.\nLa sua vita travagliata lo porta ad essere raccoglitore di cotone, operaio delle ferrovie, amante (ricercato per l'accusa d'aver messo incinta due volte una ragazza senza sposarla, accuse molto comuni in quegli anni verso uomini neri ma non sempre fondate), bevitore e chitarrista. Spesso le sue abitudini irruente e il suo stile di vita violento, unite al contesto storico culturale influenzato dal razzismo negli USA d'inizio Novecento, lo conducono dietro le sbarre.\nNegli anni dieci suona nei club per neri delle cittadine della Louisiana e poi a Dallas (dove incontra Blind Lemon Jefferson nel 1915).\nNel 1916 Huddie si trova in cella, la prigione viene assaltata e lui si rende protagonista di una fuga. Trascorre i due anni successivi sotto lo pseudonimo di Walter Boyd. In seguito viene anche riconosciuto colpevole di omicidio a seguito di una rissa, e viene condannato a 30 anni di reclusione da scontare tramite il lavoro coatto presso il Carcere di Huntsville. Secondo una leggenda, viene rilasciato dopo sette anni, su gesto di clemenza del governatore che aveva ascoltato una sua canzone:\nGrazie a questa canzone il Governatore Pat Neff si convince del pentimento di Huddie e lo scarcera.\nNel 1930 viene nuovamente arrestato per rissa; dopo un processo sommario viene condannato per tentato omicidio, e rinchiuso nel Penitenziario di Stato della Louisiana. Qui, nel luglio 1933, Huddie incontra John A. Lomax, etnomusicologo, e suo figlio Alan col quale viaggiava il sud per conto della Biblioteca del Congresso per raccogliere e registrare le ballate tradizionali folk, tramandate fino ad allora solo per via orale.\nI due scoprono che le prigioni del sud degli U.S.A. sono tra i luoghi pi\u00f9 fertili ove reperire canti di lavoro, ballate, spiritual e canti popolari. Leadbelly, tuttavia, \u00e8 una scoperta del tutto inaspettata.\nNel giro di pochi giorni i Lomax registrano centinaia di canzoni. Tornano al penitenziario nell'estate del 1934 per dedicarsi ulteriormente alle registrazioni, e vengono a conoscenza della storia del perdono accordatogli in precedenza dal governatore dopo aver ascoltato una sua canzone. I Lomax, perci\u00f2, incidono la canzone inviata al governatore e sulla facciata opposta del disco \"Goodnight, Irene\". Una copia di queste registrazioni viene in seguito consegnata al governatore Allen. Anche se non \u00e8 confermabile che la grazia gli sia stata accordata per la commozione suscitata nel governatore, nel giro di un mese Leadbelly ottiene un secondo mandato di scarcerazione. Egli, poco tempo dopo, raggiunge i Lomax in Texas mettendosi a loro disposizione in segno di gratitudine per il loro gesto.\nNel 1935 Lomax porta Leadbelly nel nord America, dove ottiene un buon successo. \u00c8 durante questi viaggi che un giorno sente cantare Cab Calloway, imprecando ed affermando di volerlo picchiare ogni volta che avrebbe cantato. La sua inclinazione ad affrontare violentemente i conflitti interpersonali lo conduce a minacciare lo stesso Lomax con un coltello. La loro amicizia si interrompe.\nNonostante ci\u00f2, nel 1940 Leadbelly diviene ben noto presso l'industria musicale. Nei nove anni successivi la sua notoriet\u00e0 cresce ed il suo successo si mantenne stabile fino a che, durante un tour europeo, gli viene diagnosticata la sclerosi laterale amiotrofica che lo conduce alla morte il 6 dicembre 1949.\nLa sua versione di \"Rock Island Line\" del 1942 entra nella Grammy Hall of Fame Award 2016.\nStile.\nLeadbelly \u00e8 stato un cantante e chitarrista della dodici corde versatile ed eclettico, capace di una precoce fusione di folk, cakewalk, ragtime, barrelhouse, cajun, boogie woogie e bottleneck.\nHa modernizzato il genere della ballata bianca miscelandola coi ritmi e i valori culturali della comunit\u00e0 nera. Le sue composizioni pi\u00f9 famose sono state sfruttate dai folksinger bianchi, fra i tanti musicisti che lo riscoprirono e gli tributarono riconoscimenti.\nCover.\nLa cover maggiormente conosciuta \u00e8 quella realizzata dai Ram Jam nel 1977. I Nirvana realizzarono una cover del brano folk \"Black Girl\" che Leadbelly incise nel 1944; questa cover \u00e8 intitolata \"Where Did You Sleep Last Night\" e fu prima pubblicata come lato B del singolo \"Pennyroyal Tea\" \u00e8 poi inclusa nell'album postumo \"MTV Unplugged in New York\". I Nirvana inoltre hanno reinterpretato anche i brani \"They Hung Him on a Cross\", \"Ain't It a Shame\" e \"Grey Goose\" (quest'ultima solo in versione strumentale), tutti contenuti nel box set \"With the Lights Out\".\nTom Jones invece ha interpretato \"Black Betty\" in una versione remixata in stile dance.\nUn'altra cover di rilievo del brano \"Black Betty\" \u00e8 contenuta nell'album \"Kicking Against the Pricks\" di Nick Cave and the Bad Seeds."}
{"id": "576779", "revid": "838137", "url": "https://it.wikipedia.org/wiki?curid=576779", "title": "Annibale Rucellai", "text": "Biografia.\nNato nella famiglia patrizia fiorentina dei Rucellai, segu\u00ec come consigliere Caterina de' Medici in Francia, dove ottenne il vescovado di Carcassonne. Suo zio era Giovanni della Casa, che gli scrisse numerose lettere alcune delle quali rimaste famose perch\u00e9 alla base dell'opera \"Galateo overo de' costumi\".\nTrasferitosi a Roma, ricopr\u00ec l'incarico di governatore della citt\u00e0 e vice cappellano sotto papa Paolo IV. Tra i suoi editti si ricordano quelli contro il banditismo (1590 circa) e soprattutto quello per la salvaguardia degli ebrei del ghetto, che vietava a chiunque di molestare, ingiuriare e arrecare danno alle persone di fede ebraica.\nMor\u00ec nel 1601.\nGenealogia episcopale.\nLa genealogia episcopale \u00e8:"}
{"id": "576785", "revid": "212348", "url": "https://it.wikipedia.org/wiki?curid=576785", "title": "Film fetish", "text": "Si definiscono film fetish delle pellicole erotiche o pornografiche esplicitamente incentrate su argomenti feticistici o riguardanti il BDSM.\nQuesto filone venne portato alla ribalta da Irving Klaw durante la seconda met\u00e0 degli anni cinquanta, realizzando film quali \"Varietease\", \"Teaserama\", e \"Buxom Beautease\", aventi come interpreti principali pin-up dal fisico prorompente tra le quali emerger\u00e0 Bettie Page. In seguito con l'avvento della sexploitation, durante gli anni sessanta, il fetish cominci\u00f2 a imporsi definitivamente in ambito cinematografico. Con il diffondersi di internet \u00e8 diventato pi\u00f9 semplice per i produttori di film fetish amatoriali far conoscere e commercializzare le loro opere in formato digitale.\nData la vastit\u00e0 delle tematiche fetish e BDSM, si pu\u00f2 ben capire la grande variet\u00e0 di film fetish esistenti. Le pellicole pi\u00f9 \"soft\" presentano generalmente i protagonisti vestiti in abbigliamento fetish impegnati in pratiche come l'adorazione del piede o delle scarpe, lo spanking, il trampling, il bondage e cos\u00ec via, mentre film pi\u00f9 \"hard core\" descrivono pi\u00f9 esplicitamente situazioni riguardanti l'urofilia, lo scat, il clinical, cock and ball torture e altre pratiche pi\u00f9 estreme."}
{"id": "576790", "revid": "76963", "url": "https://it.wikipedia.org/wiki?curid=576790", "title": "Eric Ambler", "text": "Biografia.\nEric Ambler conosce un'infanzia felice, secondo un'autobiografia (\"Here Eric Ambler\", 1985) che riporta con umorismo e modestia la prima parte della vita di quello che diventer\u00e0 il maestro del moderno romanzo di spionaggio. Divenuto ingegnere nel 1928, Ambler preferisce occuparsi di pubblicit\u00e0, mestiere che eserciter\u00e0 fino alla seconda guerra mondiale. Arruolato, rester\u00e0 nell'esercito britannico per sei anni, dove serve nelle squadre cinematografiche, scrivendo sceneggiature e partecipando alle riprese sui luoghi di battaglia (in questa occasione incontra John Huston). Dopo la guerra tenta senza successo l'esperienza hollywoodiana. Scrive alcune sceneggiature, ma ritorna presto al romanzo. Decide di rientrare in Europa nel 1958. Continua a scrivere numerosi romanzi fino al 1981. Eric Ambler dar\u00e0 un contributo fondamentale ad elevare al rango di letteratura nobile il thriller, un genere che questo autore privilegia poich\u00e9 gli permette di esprimere le sue opinioni politiche; sar\u00e0 per\u00f2 sempre attento a non cadere nell'illusione delle utopie. I suoi personaggi sono persone ordinarie, per la maggior parte dei casi divenute spie senza volerlo, antieroi sballottati da forze pi\u00f9 grandi di loro. Spesso Ambler utilizza la sua esperienza d'affari e la sua formazione come ingegnere per rendere credibili i racconti, aiutato da un umorismo tutto britannico e da una scrittura inappuntabile. \"Insieme a Somerset Maugham e Graham Greene ha portato l'intrigo internazionale a dignit\u00e0 d'arte. \u00c8 il maestro di Ian Fleming, con i suoi personaggi errabondi ed efficienti ha precorso James Bond\" (tratto dal risvolto di copertina di \"l'eredit\u00e0 Schirmer\", Garzanti, 1965)"}
{"id": "576791", "revid": "124863193", "url": "https://it.wikipedia.org/wiki?curid=576791", "title": "Linda McCartney", "text": "Prima di legarsi a Paul McCartney, Linda \u00e8 stata fotografa professionista di celebrit\u00e0 e musicisti contemporanei. Alcune foto di Linda sono state poi pubblicate nel 1992 nel testo \"Linda McCartney's Sixties: Portrait of an Era\".\nLinda ha sposato Paul nel 1969 nella Chiesa di San Giovanni a Londra. Sua figlia, Heather Louise, avuta dal precedente matrimonio con Melville See, \u00e8 stata adottata dal secondo marito. Insieme, Paul e Linda hanno avuto tre figli: Mary, Stella e James.\nNel 1971, in seguito al matrimonio e allo scioglimento dei Beatles, Paul e Linda McCartney hanno inciso un disco, \"Ram\". Qualche tempo dopo, formarono una band, i Wings.\n\u00c8 stata un'attivista dei diritti umani e ha scritto diversi testi sulla cucina vegetariana. Insieme al marito ha fondato la Linda McCartney Foods.\nNonostante la coincidenza del cognome e della passione per la fotografia, dichiar\u00f2 in un'intervista subito dopo il suo matrimonio con Paul McCartney che non esisteva alcuna relazione fra lei e la dinastia Eastman-Kodak.\nInfanzia e giovinezza.\nLinda Eastman era la secondogenita della coppia formata da Lee Eastman e Louise Lindner. Aveva un fratello maggiore, John, e due sorelle pi\u00f9 piccole, Laura e Louise. Il padre discendeva da una famiglia di ebrei russi che erano emigrati a New York; l\u00ec il futuro avvocato aveva cambiato in Eastman il proprio cognome originario Epstein, e dopo gli studi a Harvard era divenuto un brillante consulente legale con una cerchia di amici e clienti facoltosi del mondo dello spettacolo, dai quali aveva copiato inclinazioni e stili di vita. La madre apparteneva a una agiata famiglia proprietaria di una catena di grandi magazzini. Da giovane, Linda ebbe l'opportunit\u00e0 di conoscere personaggi famosi invitati alle cene di famiglia, fra i quali l'attore di film western William Boyd e il musicista jazz Tommy Dorsey. Le venne persino dedicata una canzone dal compositore Jack Lawrence, che nel 1947 scrisse \"Linda\" come forma di ricompensa per un intervento legale del padre della Eastman.\nLinda Eastman frequent\u00f2 la Scarsdale High School, per poi trasferirsi nel 1959 al Vermont College. Conseguito il diploma in Arte, si iscrisse successivamente all'Universit\u00e0 dell'Arizona. Nel 1962 la madre per\u00ec in un disastro aereo, e Linda per riprendersi dallo sconvolgimento emotivo decise di sposarsi con un compagno di studi. L'uomo, Joseph Melville See, laureato in antropologia, ebbe con Linda una figlia, Heather Louise, e poi per ragioni di studio part\u00ec per l'Africa rimanendovi un anno. Durante questo periodo la relazione fra i due coniugi si logor\u00f2 e la Eastman decise di divorziare. Nel frattempo consegu\u00ec la laurea in Storia dell'Arte, e presso il Tucson Art Center segu\u00ec un corso in fotografia di Hazel Archer. Tornata a New York, in qualit\u00e0 di fotografa lavor\u00f2 per la rivista \"Town and Country\", agevolata dalle sue conoscenze di musicisti rock, e divenne una personalit\u00e0 abituale del backstage del Fillmore East, alla ricerca di scatti di volti noti che la facessero crescere in celebrit\u00e0.\nA fine giugno 1966 Linda Eastman si trov\u00f2, unica fotografa, a bordo del Sea Panther, lo yacht in cui i Rolling Stones, in trasferta statunitense, tenevano la prima conferenza stampa. Gli scatti della Eastman si rivelarono preziosi per il suo futuro, dato che furono distribuiti a tutti gli altri suoi colleghi che non avevano avuto accesso all'evento e vennero cos\u00ec pubblicati sulle maggiori testate, costituendo il trampolino di lancio della sua carriera come fotografa dei musicisti di rock'n'roll. Fra i tanti artisti della scena musicale, ebbe l'occasione di fotografare i Cream, Simon &amp; Garfunkel, i Mamas and Papas, Jackson Browne, i Blue Cheer, Jim Morrison e Frank Zappa. Nel 1966 fu presente alla conferenza stampa che i Beatles tennero a New York in occasione del loro ultimo tour.\nOrmai fotografa affermata, nel 1967 vol\u00f2 a Londra per immortalare alcuni gruppi inglesi, fra i quali gli Animals e i Traffic. Nella capitale inglese, grazie anche alla conoscenza di Peter Brown \u2013 il fido assistente di Brian Epstein in quel periodo\u00a0\u2013 fu invitata come fotografa all'esclusivo party di presentazione del nuovo disco dei Beatles \"Sgt. Pepper's Lonely Hearts Club Band\". In quella circostanza Linda rivide Paul McCartney dopo che quattro giorni prima i due avevano fatto conoscenza al club Bag O'Nails.\nCarriera.\nFotografia.\nDopo la morte della madre nel 1962 e il divorzio dal marito, Linda torn\u00f2 a vivere a Manhattan, New York, con la figlia Heather.\nTrov\u00f2 un lavoro come assistente editoriale presso la rivista Town &amp; Country. In quel periodo intraprese una relazione con David Dalton, un fotografo professionista. Grazie a lui, si avvicin\u00f2 alla fotografia e inizi\u00f2 a seguirlo durante il suo lavoro. Quando anche Linda cominci\u00f2 a fare delle fotografie, Dalton si disse \"stupito\" di come lei riuscisse facilmente ad avere il controllo della situazione mentre lavorava con musicisti maleducati e non collaborativi.\nUn giorno la rivista per cui lavorava ricevette un invito a fotografare i Rolling Stones mentre questi promuovevano il loro ultimo disco a bordo di uno yacht. Linda si offr\u00ec volontaria. Le foto che scatt\u00f2 segnarono il punto di svolta della sua carriera.\n\"Ero l'unica fotografa ammessa sullo yacht. Ho solamente continuato a scattare, loro si sono divertiti e anche io mi sono divertita. In breve mi sono resa conto che scattare fotografie era un bel lavoro e un bel modo di vivere\".\nSuo padre, in ogni caso, non era molto contento che Linda aspirasse a diventare una fotografa. Le chiese di frequentare almeno un corso con dei professionisti. \"Beh, non ho mai avuto la pazienza di farlo\" disse Linda aggiungendo \"Dovevo fidarmi delle mie sensazioni\". Riusc\u00ec comunque a seguire un corso di fotografia dei cavalli presso l'Universit\u00e0 dell'Arizona sotto supervisione di Hazel Larson Archer. Alcuni mesi dopo le fotografie dei Rolling Stones, riusc\u00ec ad avere accesso allo Shea Stadium dove i Beatles si sarebbero esibiti.\nAvendo accumulato alcune esperienze nella fotografia di celebrit\u00e0, Linda divent\u00f2 la fotografa non ufficiale della sala concerti Bill Graham's Fillmore East. Tra gli artisti che fotograf\u00f2 spiccano: Todd Rundgren, Aretha Franklin, Grace Slick, Jimi Hendrix, Bob Dylan, Janis Joplin, Eric Clapton, Simon &amp; Garfunkel, i Who, i Doors, gli Animals, John Lennon e Neil Young. La sua foto di Young, scattata nel 1967, fu utilizzata come copertina dell'album Sugar Mountain \u2013 Live del 1968.\nFotograf\u00f2 Eric Clapton per la rivista Rolling Stone, diventando la prima donna a pubblicare una fotografia in copertina (11 maggio, 1968). Anche lei e il marito Paul comparvero sulla copertina della stessa testata il 31 gennaio 1974. Ci\u00f2 rese Linda l'unica persona apparsa sulla rivista che aveva scattato la fotografia e allo stesso momento era stata fotografata. I suoi scatti vennero poi esibiti in oltre 50 gallerie internazioni tra cui il \"Victoria and Albert Museum\" di Londra. Una collezione delle sue fotografie che scatt\u00f2 all'epoca sono poi apparse nel libro \"Linda McCartney's Sixties: Portrait of an Era\", pubblicato nel 1992. Sua \u00e8 anche l'immagine di copertina per il singolo di Paul McCartney e Michael Jackson, \"The Girl Is Mine\".\nMusica.\nDopo lo scioglimento dei Beatles nel 1970, Paul insegn\u00f2 a Linda a suonare la tastiera. Insieme produssero un album, \"Ram\". In seguito Paul ha voluto che Linda fosse membro del suo nuovo gruppo musicale, i Wings. Il gruppo ricevette alcuni Grammy, diventando una delle migliori band inglesi degli anni '70.\nNel 1977, il singolo di ispirazione reggae \"Seaside Woman\" fu prodotto da una band sconosciuta chiamata \"Suzy and the Red Stripes\" presso gli Epic Records negli Stati Uniti. In realt\u00e0, \"Suzy and the Red Stripes\" erano gli Wings, con Linda (che scrisse la canzone) come voce principale.\nLinda McCartney ha condiviso una nomination agli Oscar per la composizione di \"Live and Let Die\". L'album di Linda \"Wide Prairie\" che includeva \"Seaside Woman\" fu prodotto postumo nel 1998. Insieme ad altri otto compositori inglesi, Paul ha prodotto l'album corale \"A Garland for Linda.\"\nVita privata.\nMatrimoni.\nMelville See Jr. (1962-1965).\nLinda spos\u00f2 Melville See Jr. nel 1962. I due si incontrarono all'universit\u00e0. Melville era nato a New York nel 1938, tre anni prima di Linda. Studi\u00f2 geologia prima a Princeton e poi presso l'universit\u00e0 dell'Arizona. Linda McCartney si trasfer\u00ec in Arizona proprio per seguirlo e l\u00ec studi\u00f2 storia dell'arte.\nLa figlia Heather Louise nacque il 31 dicembre 1962. I loro stili di vita erano cos\u00ec dissimili, che i due divorziarono tre anni dopo, nel giugno del 1965. Lui era un intellettuale che spendeva il suo tempo a fare ricerca e studiare. Lei, invece, preferiva una vita domestica meno impegnativa. Amava gli spazi aperti dell'Arizona e andava volentieri a cavallo.\nPaul McCartney (1969-1998).\nLinda Eastman e Paul McCartney si conobbero nel 1967. Per due anni si videro dapprima a singhiozzo, poi convissero per un certo periodo a Londra finch\u00e9, anche a causa della gravidanza di Linda, decisero di sposarsi. La cerimonia ebbe luogo nella mattinata piovosa del 12 marzo 1969 presso l'ufficio municipale di Marylebone, Londra. Fra le tappe della luna di miele vi fu Scarsdale, dove Paul ebbe modo di conoscere la famiglia di Linda; al ritorno la coppia decise di isolarsi nella fattoria scozzese di propriet\u00e0 del musicista, dove Paul compose e dedic\u00f2 alla moglie due brani che sarebbero apparsi nel suo album solista, intitolati \"The Lovely Linda\" e \"Maybe I'm Amazed\".\nLa reazione al matrimonio da parte dei fan inglesi fu profondamente negativa, probabilmente perch\u00e9 fino a quel momento Paul era l'unico dei Beatles ad essere ancora libero da vincoli matrimoniali.\nDopo l'adozione ufficiale della piccola Heather da parte di McCartney, Linda Eastman ebbe con lui tre figli: Mary, Stella e James Louis.\nScioltisi i Beatles, nel 1971 McCartney form\u00f2 i Wings, nei quali arruol\u00f2 anche la moglie. Il fatto cre\u00f2 polemiche a causa della scarsa inclinazione della donna per la musica, nonostante le lezioni di piano che lei segu\u00ec ma che non ebbero risultati soddisfacenti. Nonostante l'insuccesso, la Eastman persever\u00f2 fino a produrre un disco da solista intitolato \"Seaside Woman\".\nStile di vita.\nVegetarianesimo.\nLinda introdusse il marito Paul al vegetarianismo nel 1975. Paul ha poi dichiarato: \u00abAdesso non mangiamo pi\u00f9 niente che debba essere ucciso per noi. Ne abbiamo passate tante, negli anni Sessanta, con tutta la droga e gli amici che morivano come mosche, e adesso siamo arrivati al punto in cui diamo davvero un grande valore alla vita\u00bb. Sul vegetarianesimo ha dichiarato: \u00abNon manger\u00f2 mai pi\u00f9 qualunque cosa abbia una faccia. Se i mattatoi avessero le pareti di vetro, tutti sarebbero vegetariani\u00bb. Linda \u00e8 autrice di tre testi sulla cucina vegetariana: \"Linda McCartney's Home Cooking\" del 1989, \"Linda's Kitchen\" del 1995 e \"Linda McCartney on Tour\", pubblicato postumo il 27 ottobre 1998.\nSeguendo il suo esempio, anche le sue figlie Mary e Stella diventarono delle sostenitrici dei diritti degli animali e della ricerca contro il cancro al seno, mentre il figlio James \u00e8 diventato vegano.\nAttivista per i diritti degli animali.\nI coniugi McCartney divennero vegetariani e attivisti dei diritti degli animali. Nel 1991, lanciarono una linea di prodotti vegetali congelati con il nome di Linda McCartney Foods. La H. J. Heinz Company acquist\u00f2 la compagnia nel marzo del 2000, e la Hain Celestial Group compr\u00f2 il gruppo nel 2007.\nLinda ha attivamente supportato diverse organizzazioni in difesa dei diritti degli animali tra cui \"People for the Ethical Treatment of Animals\" (PETA), il \"Council for the Protection of Rural England,\" Greenpeace e \"Friends of the Earth\". Linda \u00e8 stata anche una benefattrice della \"League Against Cruel Sports\". Ha girato uno spot televisivo per la \"PETA\", in cui recitava: \"Avete mai visto un pesce appena tolto dall'acqua che cerca in modo agitato di respirare? Vi sta dicendo \"Grazie mille per starmi uccidendo\". Dopo la sua morte la PETA ha creato un premio in suo onore.\nMarijuana.\nNel 1984, venne arrestata alle Barbados per possesso di marijuana. Il marito Paul era stato arrestato per lo stesso motivo nel 1975. Linda comment\u00f2 l'accaduto affermando che le droghe pesanti erano disgustose mentre la marijuana era piuttosto leggera.\nMorte.\nMalata da circa tre anni di cancro al seno, Linda Eastman mor\u00ec il 17 aprile 1998 all'et\u00e0 di 56 anni nel ranch di famiglia a Tucson, in Arizona. Le sue ceneri furono poi disperse nella fattoria di McCartney nel Sussex in Inghilterra.\nUna cerimonia funebre venne organizzata anche a Londra. Vi parteciparono George Harrison, Ringo Starr, Billy Joel, Elton John, David Gilmour, Peter Gabriel e altre personalit\u00e0. Un'altra cerimonia ebbe luogo a Riverside Church a Manhattan, due mesi dopo la morte di Linda. \"Era la mia ragazza\" disse McCartney al funerale \"ho perso la mia ragazza\".\nLinda ha lasciato tutti i suoi beni a Paul, inclusi i copyright di libri, album e fotografie. Linda ha chiesto a Paul di continuare la battaglia in favore di una dieta vegetariana e il consumo di prodotti non geneticamente modificati.\nNell'aprile 1999, Paul McCartney si esib\u00ec all'interno del \"Concerto per Linda\" alla \"Royal Albert Hall,\" organizzato dagli amici Chrissie Hynde e Carla Lane. Alcuni tra gli artisti che suonarono per l'occasione furono George Michael, i Pretenders, Elvis Costello e Tom Jones. Paul chiuse l'evento dedicandolo a Linda che chiam\u00f2 \"bellissima bambina\" e ai loro stupendi figli.\nNel gennaio 2000, Paul annunci\u00f2 di aver donato 2 milioni di sterline per la ricerca contro il cancro al \"Memorial Sloan-Kettering Cancer Center\" di New York e all\"'Arizona Cancer Center\" di Tucson, dove Linda aveva ricevuto le cure. La donazione, che avvenne attraverso la Garland Appeal, avvenne a patto che nessun animale fosse utilizzato durante le ricerche. Nel 2000, \"The Linda McCartney Centre\", una clinica per malati di cancro, apr\u00ec presso il \"Royal Liverpool University Hospital\". Nel novembre 2002, la \"Linda McCartney Kintyre Memorial Trust\" inaugur\u00f2 un giardino-memoriale a Campbeltown, con al centro una statua in bronzo della scultrice Jane Robbins, cugina di Linda."}
{"id": "576794", "revid": "111373", "url": "https://it.wikipedia.org/wiki?curid=576794", "title": "Twann", "text": "Twann (toponimo tedesco; in francese \"Douanne\") \u00e8 una frazione di 826 abitanti del comune svizzero di Twann-T\u00fcscherz, nel Canton Berna (regione del Seeland, circondario di Bienne).\nStoria.\nGi\u00e0 comune autonomo appartenente al distretto di Nidau, che si estendeva per 9,1\u00a0km\u00b2 e che comprendeva anche le frazioni di Gaicht, Kleintwann, Twannberg e Wingreis, il 1\u00ba gennaio 2010 \u00e8 stato accorpato all'altro comune soppresso di T\u00fcscherz-Alferm\u00e9e per formare il nuovo comune di Twann-T\u00fcscherz, del quale Twann \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nInfrastrutture e trasporti.\nTwann \u00e8 servita dall'omonima stazione sulla ferrovia Losanna-Olten."}
{"id": "576796", "revid": "1846281", "url": "https://it.wikipedia.org/wiki?curid=576796", "title": "Coppa delle nazioni africane 1959", "text": "La Coppa delle nazioni africane 1959, nota anche come Egitto 1959, \u00e8 stata la 2\u00aa edizione di questo torneo di calcio continentale per squadre nazionali maggiori maschili (spesso detto Coppa d'Africa) organizzato dalla CAF e la cui fase finale si \u00e8 svolta in Egitto, al tempo parte della Repubblica Araba Unita, dal 22 al 29 maggio 1959.\nLa formula del torneo prevedeva un girone all'italiana fra le tre nazionali partecipanti. Per la seconda volta nella sua storia a trionfare \u00e8 stata la , che si \u00e8 classificata prima nel girone.\nArbitri.\nQui di seguito \u00e8 riportata la lista degli arbitri scelti per la manifestazione.\nStatistiche.\nClassifica marcatori.\n3 reti\n2 reti\n1 rete"}
{"id": "576799", "revid": "125114757", "url": "https://it.wikipedia.org/wiki?curid=576799", "title": "Marina di Pietrasanta", "text": "Marina di Pietrasanta \u00e8 una frazione del comune di Pietrasanta, nella riviera della Versilia, in provincia di Lucca.\nCome indica il nome, questa frazione si estende su litorale del mar Tirreno prospiciente Pietrasanta e comprende i 4 km di costa tra Forte dei Marmi e Lido di Camaiore.\nMarina di Pietrasanta si suddivide in quattro zone, che sono (elencate da nord-ovest a sud-est):\nStoria.\nGi\u00e0 agli inizi degli anni trenta Marina di Pietrasanta era una nota stazione balneare, tant'\u00e8 che pur avendo una popolazione di approssimativamente persone poteva dare alloggio a circa 900 turisti in strutture alberghiere e altrettanti in case in affitto.\nA quell'epoca questa frazione era scarsamente urbanizzata: nella zona pi\u00f9 prossima al mare vi erano gli stabilimenti balneari, che si componevano per lo pi\u00f9 di semplici cabine in legno a terrazzo e tettoia (oggi praticamente scomparse), le costruzioni si addensavano lungo la strada litoranea e in piccoli agglomerati per ognuna delle quattro zone sopraelencate.\nPrincipalmente la zona era caratterizzata da grandi e folte pinete di cui resta una flebile traccia nell'area al confine tra Motrone e Focette, lungo la sponda Nord del fosso Motrone (o torrente Baccatoio).\nTurismo e spiagge.\nAncora oggi la principale forma di sostentamento per la popolazione di Marina di Pietrasanta risulta essere il turismo.\nIn particolare questa zona di costa continua ad essere una meta estiva in virt\u00f9 delle ampie spiagge sabbiose, pulite e perfettamente attrezzate.\nA Marina di Pietrasanta si trovano numerosi locali mondani storici, la maggior parte dei quali si affaccia direttamente sul mare, si ricorda ad esempio la celebre Bussola Versilia, il Twiga, il Seven Apples , il Nikki Beach. Sull'Aurelia si affacciava la famosa discoteca Canniccia oramai demolita, la quale vantava il primato di essere la prima biodiscoteca d'Italia (disponeva di metri quadri di giardino e un lago). \nPoi c'\u00e8 anche il bagno del comune cio\u00e8 il Bagno Pietrasanta con i suoi ombrelloni blu cielo, che \u00e8 il bagno pi\u00f9 esteso di tutta Marina di Pietrasanta.\nLuoghi di interesse.\nVi si trova Villa La Versiliana, ex dimora di villeggiatura di persone famose tra cui il poeta Gabriele D'Annunzio, ora teatro-parco dal ricco cartellone culturale di eventi durante la stagione estiva. Qui si trova anche il Caff\u00e8 della Versiliana, rinomato luogo di incontro per dibattiti culturali e d'attualit\u00e0 animato per anni dal giornalista Romano Battaglia.\nInfrastrutture e trasporti.\nMobilit\u00e0 urbana.\nIl trasporto pubblico locale \u00e8 garantito dalle autocorse gestite dalla societ\u00e0 CTT Nord.\nDal 1914, inoltre, Marina di Pietrasanta era collegata direttamente con Forte dei Marmi, Pietrasanta e Viareggio tramite la tranvia litoranea, un'allora moderna infrastruttura, elettrificata a 600 V, che contribu\u00ec in maniera significativa allo sviluppo economico e turistico della fascia costiera. Vittima di gravi danneggiamenti subiti 1944, durante la seconda guerra mondiale, l'impianto non fu pi\u00f9 ripristinato."}
{"id": "576802", "revid": "1543377", "url": "https://it.wikipedia.org/wiki?curid=576802", "title": "Get Fuzzy", "text": "Get Fuzzy \u00e8 una striscia a fumetti comica scritta e disegnata da Darby Conley e pubblicato dalla United Feature Syndicate dal 6 settembre 1999. \u00e8 stato pubblicato su oltre 700 testate in tutto il mondo.\nTrama.\nLa striscia racconta le avventure giornaliere di un pubblicitario di Boston, Rob Wilco, e dei suoi due animali: il gatto Bucky Katt e il cane Satchel Pooch. L'umorismo delle strisce deriva dal conflitto tra le personalit\u00e0 di Bucky e Satchel, stereotipi estremizzati del gatto e del cane. Il dolce, fedele e ingenuo Satchel \u00e8 continuamente soggetto alla crudelt\u00e0 di Bucky. Rob, il collegamento fra i due, deve vedersela spesso con la natura distruttiva di Bucky. I tre personaggi convivono in un appartamento situato a Longwood Avenue in Boston.\nStoria editoriale.\n\"Get Fuzzy\" \u00e8 pubblicato dalla United Feature Syndicate dal 6 settembre 1999. Inizialmente apparsa su 75 testate nazionali (americane) la striscia \u00e8 arrivata ben presto a essere pubblicata su oltre 200 testate nazionali. In Italia viene pubblicato sulla storica rivista mensile di strisce di fumetti Linus e, fino a dicembre 2012, giornalmente sul quotidiano Metro.\nRistampe.\nNel 2011, \"Get Fuzzy\" inizi\u00f2 a riproporre sempre pi\u00f9 frequentemente ristampe di strisce gi\u00e0 edite nelle sue pubblicazioni giornaliere. Inizialmente, alternandosi settimanalmente con strisce inedite, ma in seguito le ristampe divennero sempre pi\u00f9 frequenti, e da novembre 2013 l'intera pubblicazione di \"Get Fuzzy\" consiste interamente di strisce degli anni precedenti. Solo tra le storie della domenica sono state presentate strisce nuove, saltuariamente fino a febbraio 2019.\nDa allora, l'autore Darby Conley ha smesso di produrre nuovo materiale, senza fornire una spiegazione del perch\u00e9.\nPersonaggi.\nProtagonisti.\nBucky Katt: \u00e8 un gatto siamese incredibilmente egoista, cinico e pigro con tendenze antisociali, distruttive e violente, l'ostilit\u00e0 e l'egocentrismo. Le sue orecchie sono quasi sempre disegnate reclinate sulla sua testa in un modo ribelle e aggressivo. Bucky deve il suo nome al leggendario giocatore di baseball Buck O'Neil (un compagno di squadra di Satchel Paige negli anni '30 e '40), tuttavia Rob ha accennato che il nome di Bucky \u00e8 anche dovuto al dente che sporge vistosamente dalla sua bocca (in inglese: \"buck teeth\") avendo rotto gli altri in un combattimento e nei vari tentativi di catturare Fungo Squiggly, il Furetto dei vicini. Vive in un armadio.\nSi diletta nel provare a sgonfiare la prospettiva ottimistica di Satchel, ma riesce raramente, perch\u00e9 Satchel non \u00e8 abbastanza sveglio per capire il suo sarcasmo ed \u00e8 spesso ignaro che lo stia insultando.\nBucky chiama Rob con l'appellativo \"Pinky\" riferendosi alla mancanza di pelliccia e al colore della pelle oppure lo chiama \"Robert\", \"Robbo\", \"Wilco\" e ogni tanto \"Cracker\".\nBucky trova sempre nuovi modi per infastidire Rob e Satchel: tifa per gli \"Yankers\" (Yankees) solo perch\u00e9 Rob \u00e8 un ardente fan dei Red Sox.\nGli piace Harry Potter, ha letto i libri e ha preso parte a uno spoiler di Harry Potter e il principe mezzosangue con Rob nella parte di Severus Piton. A Bucky sembra piacere Serpeverde perch\u00e9 Satchel \u00e8 un fan di Tassorosso. Ma i suoi atteggiamenti di superiorit\u00e0 intellettuale sono minati dal suo costante malapropismo che gli fa scambiare parole simili fra loro e la sua propensione a rendersi ridicolo sostenendo che l'Inghilterra non esista.\nLe sue ossessioni sono cercare di uccidere il furetto che vive alla porta accanto, mangiare una scimmia e il voler fare un film. Nessuno di questi obiettivi ha tuttavia una sua razionalit\u00e0 e fallisce ogni tentativo. Fungo distrugge ogni volta gli schemi di Bucky, e l'unico incontro che ha avuto con una scimmia \u00e8 finito con questa che cercava di sbucciarlo come una banana.\nBucky ha un orsacchiotto di plastica che si chiama Smacky ed \u00e8 uno dei pochi oggetti di cui sembra interessargli qualcosa. In un episodio Fungo Squiggly chiede di avere Smacky in cambio della autobiografia di Bucky che era stata rubata dal furetto. Bucky tenta di fregare Fungo dandogli uno Smacky finto e Fungo in cambio d\u00e0 a Bucky \"The Collected Works di Ira Gershwin\" al posto del manoscritto. Come regalo di Natale Bucky riceve altri due orsacchiotti che ha chiamato Cracker (perch\u00e9 \u00ab\u00e8 bianco\u00bb) e Punk.\nBucky ha anche una bambola di pezza chiamata Ms. Pretty. Si \u00e8 vista solo una volta, ma \u00e8 raramente menzionata e quando va fuori la ripone in un fagotto. Nonostante la sua mancanza di sensibilit\u00e0, Bucky ha molta cura di Smacky e Ms. Pretty. Inoltre si arrabbia molto quando Rob lava la sua coperta, e quando sempre Rob butt\u00f2 via il suo amico morto, il pesciolino Smell E. Fish.\nNella maggior parte delle escursioni esterne, quando Rob \u00e8 presente, Bucky viene messo sul seggiolino per bambini, in modo da riuscire a tenerlo lontano dai problemi.\nNonostante cerchi di mantenere un'immagine cattiva, Bucky ogni tanto rivela una natura da tenerone; in una striscia, Rob tiene la luce accesa durante la notte e scopre Bucky \"snuggling.\" Una volta ha riparato volontariamente l'orologio di Satchel. Dopo gli attacchi dell'11 settembre, Bucky era molto agitato; mentre Rob e Satchel sono andati a donare il sangue, lui ha decorato l'appartamento con palloncini di ringraziamento e ha cucinato qualche biscotto per loro.\nPochissimo \u00e8 stato rivelato della nascita e dei primi anni di vita di Bucky. Rob ha detto una volta di aver trovato Bucky in una pattumiera a Hackensack (New Jersey), quando il gatto aveva solo pochi giorni di vita. Mentre il padre non \u00e8 mai stato menzionato, Bucky ha dato il nome di sua mamma a una carta di credito.\nSatchel Pooch: \u00e8 un cane figlio di un Labrador Retriever e cane da guida in pensione e di una Shar Pei che vivono in Cheticamp, Nuova Scozia. Un amico di Rob Wilco, fanatico di sport, presume che il suo nome sia legato a quello del leggendario giocatore di baseball Satchel Paige.\nSatchel \u00e8 gentile, delicato e simpatico. Queste caratteristiche, unite alla sua ingenuit\u00e0, lo rendono una facile preda per Bucky. La personalit\u00e0 di Satchel \u00e8 l'opposto di quella di Bucky: facile al perdono, ottimista fino all'estremo e capace di coesistere pacificamente con tutti. \u00c8 un buon amico del nemico di Bucky, Fungo Squiggly. Mantiene una posizione neutrale tra i due fanatici sportivi che ha in casa e dice che a lui piacciono i Chicago Cubs. Satchel \u00e8 inoltre molto orgoglioso del suo retaggio cercando di guardare sempre la Regina Elisabetta quando appare in televisione. Come fan di Harry Potter, Satchel ha un poster dei Tassorosso in camera.\nAnche se Satchel non sapeva leggere l'ora aveva un orologio che chiamava \"Handy\". Ma l'orologio \u00e8 stato distrutto in un incidente con una bicicletta, cos\u00ec Satchel ha ricevuto come regalo di Natale un orologio digitale che ha chiamato \"Dingy\" (poi \"Beepy\"), ma non sa ancora leggerlo. Oltre all'orologio Satchel da un nome a tutto dal tappeto (\"Rugger Green\") alla lampada (\"Lampy\"). L'orientamento sessuale del Satchel \u00e8 stato messo in discussione parecchie volte durante la striscia.\nRob Wilco: \"Proprietario\" di Satchel e Bucky. Lavora nella pubblicit\u00e0, ma non ne va fiero. Il suo pc portatile \u00e8 un \"Pear\". Rob \u00e8 il ritratto dell'uomo medio: un esecutore mediocre di un lavoro che non gli piace, non particolarmente romantico, un tipo relativamente calmo con un pessimo taglio di capelli e un mal di schiena cronico. Le sue passioni, che spesso diventano ossessioni, sono gli sport (specialmente i Boston Red Sox e il rugby), i videogiochi e i libri. Rob \u00e8 spesso mostrato mentre legge, di solito a letto. \u00c8 anche vegetariano perch\u00e9 crede che i metodi per uccidere gli animali siano troppo crudeli. Sembra piacergli molto, come a Satchel, la serie di Harry Potter. Una volta, Bucky, ossessionato da un persiano che viveva nel suo palazzo, ha cercato di far crescere i suoi capelli con una bottiglia di Rogaine. Dopo aver usato due bottiglie Rob ha dovuto tagliare dei capelli lunghissimi che continuavano a germogliare dalla testa del gatto, Bucky ha poi mischiato un po' di \"no hair cream\u201d con lo shampoo di Rob perch\u00e9 intendeva usarlo dopo. Tuttavia, Rob ha usato lo shampoo per primo, e il risultato \u00e8 stato che \u00e8 rimasto calvo per parecchie settimane. Il suo mal di schiena lo ha messo fuori uso per due lunghi periodi nella storia della striscia. Bucky ha sempre sfruttato l'occasione per rubare il posto a Rob e stabilire il proprio dominio sulla famiglia.\nMalgrado le sue difficolt\u00e0 con le donne, Rob ha sempre aiutato Satchel con le sue delusioni d'amore.\nComprimari.\nAltri personaggi che appaiono occasionalmente:\nJoe Doman: Amico e collega di Rob, una delle poche persone che va d'accordo con Bucky. Occasionalmente gli fa dei complimenti. Una volta ha dichiarato che Bucky era una sorta di triatleta felino per le distruzioni che aveva causato.\nFrancis Wilco: Il padre di Rob, un pompiere in pensione e riluttante \"babysitter\" di Bucky e Satchel. Non gli piace molto Bucky, e si d\u00e0 sempre molto da fare per tenerlo lontano dai suoi capelli.\nRoger Wilco: Il fratello di Rob, che \u00e8 andato a trovarlo quando nel 2005 Rob si \u00e8 rotto la schiena. Ha fatto un'apparizione nella striscia subito dopo l'11 settembre, dove ha partecipato con Rob e suo padre a un comizio commemorativo per i pompieri uccisi negli attacchi. Ha fatto anche un'altra apparizione al fianco di suo fratello e di Joe Doman in una striscia parodia di Jackass, in cui Rob dava il permesso a Bucky di attaccarlo. Le sue apparizioni consistono nel ridere alle sfortune di suo fratello.\nWilliam: Il cugino di Rob, che perse una gamba nella Guerra in Iraq.\nFungo Squiggly: Il vicino furetto che Bucky disprezza intensamente. Quando la nuova famiglia \u00e8 arrivata nell'appartamento di fianco a Rob, hanno presentato Fungo come il loro animale. Satchel ha fatto subito amicizia col nuovo arrivato, ma Bucky lo ha immediatamente visto come il suo nemico mortale. Anche se sussurra nelle orecchie di Satchel, Fungo non parla intelligibilmente nella striscia. Non \u00e8 stata data alcuna spiegazione del motivo per cui Bucky odii cos\u00ec tanto Fungo, salvo che questo sembra un po' aggressivo nel loro primo incontro. Forse \u00e8 semplicemente un altro prodotto dell'ostilit\u00e0 di Bucky' nei confronti del mondo. In ogni caso, molte (ma non tutte) delle aggressioni di Fungo' nei confronti di Bucky sono semplici reazioni agli assalti del gatto, ma Fungo non sembra preoccuparsene.\nMac Manc McManx: Cugino di Bucky, \u00e8 apparso in diverse strisce a partire da gennaio 2007 (mentre nella versione inglese da settembre 2006). Viene normalmente chiamato con il suo nome \"anagrafico\" ma in una delle prime vignette rivela alcuni soprannomi: \"Mac\", \"M3\", e \"M&amp;M&amp;M\". Mac Manc McManx abita a Manchester e nel fumetto parla con un vocabolario tipico di Londra creando un incomprensioni con il resto dei personaggi. Fisicamente \u00e8 simile a Bucky, come lui anche Mac Manc McManx ha le orecchie chiuse verso il basso, si differenziano solo per il colore del pelo: mentre Bucky \u00e8 nero, Mac ha il pelo bianco.\nTodd: Il capo di Rob. Una volta ha pensato di usare Bucky per una campagna pubblicitaria per un'azienda di ferramenta, minacciando Rob di fargli fare una campagna che lui odiava. Bucky ha ottenuto tutti i campioni di attrezzi (incluso una sega che ha usato per tagliare una torta e per tagliare il grasso del prosciutto).\nKellie: Il primo amore di Rob. Kellie ha rotto con Rob dopo uno o due appuntamenti, apparentemente per nessun motivo. Kellie probabilmente ha chiuso la sua relazione con Rob dopo un incidente in una delle prime strisce, dove lei chiamava Rob mentre lui era nella doccia. Dopo aver urlato a Satchel o a Bucky di tirar su il telefono, Rob \u00e8 uscito dalla doccia per rispondere e ha battuto il ginocchio contro il tavolino del caff\u00e8. La striscia finiva con Satchel che parlava con Kellie, e Rob dolorante sul pavimento che minacciava Bucky."}
{"id": "576809", "revid": "119618610", "url": "https://it.wikipedia.org/wiki?curid=576809", "title": "Monte Nero (canto degli alpini)", "text": "Monte Nero \u00e8 un canto degli Alpini.\nOccasione della composizione.\nIl 15 giugno 1915, durante la prima guerra mondiale, i battaglioni \"Exilles\", \"Pinerolo\", \"Susa\" e \"Fenestrelle\" del 3\u00ba Reggimento Alpini comandato dal colonnello Donato Etna, con un'azione notturna occuparono la cima del Monte Nero, nelle alpi Giulie. L'impresa, che fu citata dalla stampa internazionale come esempio di brillante azione bellica, ebbe per\u00f2 un costo assai elevato in termini di vite umane; questo canto pare sia stato scritto e musicato dagli stessi alpini superstiti, tra cui Giuseppe Malandrino, natio di Rivoli.\nTesto.\n\"Spunta l'alba del quindici giugno\"\n\"comincia il fuoco l'artiglieria\"\n\"Il Terzo Alpini \u00e8 sulla via\"\n\"Monte Nero a conquistar\"\n\"Monte Nero monte rosso\"\n\"traditor della vita mia\"\n\"ho lasciato la mamma mia\"\n\"per venirti a conquistar\"\n\"Per venirti a conquistare\"\n\"ho perduto tanti compagni\"\n\"tutti giovani sui vent'anni\"\n\"la lor vita non torna pi\u00f9\"\n\"Colonnello che piangeva\"\n\"a veder tanto macello\"\n\"fatti coraggio Alpino bello\"\n\"che l'onore sar\u00e0 per te\"\n\"arrivati a trenta metri\"\n\"dal costone trincerato\"\n\"con assalto disperato\"\n\"il nemico fu prigionier.\""}
{"id": "576812", "revid": "838137", "url": "https://it.wikipedia.org/wiki?curid=576812", "title": "Partito Popolare - Movimento per una Slovacchia Democratica", "text": "Il Partito Popolare - Movimento per una Slovacchia Democratica (in slovacco \"\u013dudov\u00e1 strana - Hnutie za demokratick\u00e9 Slovensko\", \u013dS-HZDS) \u00e8 stato un partito politico slovacco; in origine designato semplicemente come Movimento per una Slovacchia Democratica, fu ridenominato il 14 giugno 2003.\nStoria.\nIl VPN.\nNel 1989, anno della caduta del muro di Berlino e della fine del regime comunista in Cecoslovacchia, venne fondato il \"Verejnos\u0165 proti n\u00e1siliu\", VPN (Pubblico contro la Violenza), il contraltare slovacco al \"Forum Civico\" ceco. Questi due partiti raccoglievano molti dei movimenti politici che si erano battuti contro il regime comunista, soprattutto conservatori e liberali. Alle prime elezioni democratiche, nel 1990, il VPN ottenne il 29,3% dei voti, elesse 48 deputati (su 150) e diede vita ad un governo moderato, guidato da Vladim\u00edr Me\u010diar, insieme al Movimento Cristiano-Democratico, democristiani. Ben presto, per\u00f2 VPN si divise tra sostenitori di Me\u010diar e sostenitori del presidente del partito Fedor G\u00e1l. Me\u010diar fu sostituito alla guida della regione slovacca da J\u00e1n \u010carnogursk\u00fd leader del KDH. Nel giugno del 1991, Me\u010diar diede vita al \"Movimento per una Slovacchia Democratica\", mentre i sostenitori di G\u00e1l, mantennero la guida del VPN, che, per\u00f2, mut\u00f2 nome in \"Ob\u010dianska demokratick\u00e1 \u00fania\" (Unione Democratica Civica).\nDal 1992.\nAlle elezioni parlamentari del 1992 l'HZDS ottenne il 37,3% dei voti e 74 seggi. Me\u010diar aveva condotto la campagna elettorale puntando sulla congiura dei partiti nei suoi confronti e su una decisa autonomia della regione slovacca. Grazie all'ottimo risultato elettorale, che gli valse quasi la met\u00e0 dei seggi, Me\u010diar diede vita ad un nuovo governo, questa volta insieme al Partito Nazionale Slovacco (SNS). Le contemporanee elezioni per il Parlamento ceco furono vinte dall'ODS di V\u00e1clav Klaus, che non volle accettare la proposta di Me\u010diar di una decisa autonomia per la Slovacchia. Klaus proponeva due alternative: due stati autonomi o uno stato molto accentrato. Me\u010diar ed il suo governo di centro-destra optarono per la scelta indipendentista ed il 1\u00ba gennaio 1993 la Slovacchia divenne uno stato indipendente.\nNel marzo del 1993, il governo Me\u010diar perse la maggioranza parlamentare, ma il governo cadde solo un anno dopo, nel marzo del 1994. Me\u010diar venne sostituito da Jozef Morav\u010d\u00edk che port\u00f2 il paese a nuove elezioni. Alle elezioni parlamentari del 1994 l'HZDS ottenne il 35% dei voti e 61 seggi e Me\u010diar torn\u00f2 primo ministro di un governo formato ancora con il sostegno dei nazionalisti. Me\u010diar forte del consenso ottenuto inizi\u00f2 un duro braccio di ferro con il Presidente della Repubblica circa il ruolo dei servizi segreti. I partiti dell'opposizione accusarono Me\u010diar di avere una gestione eccessivamente accentrata del potere. Il governo di centro-destra venne seriamente indebolito dai difficili rapporti con i paesi occidentali, visto il diniego ottenuto all'ingresso sia nella UE che nella NATO. Alle elezioni parlamentari del 1998, l'HZDS scese al 27% dei voti e pass\u00f2 all'opposizione; alle parlamentari del 2002 perse ulteriormente consensi (19,5% dei voti) rimanendo all'opposizione del governo di centro-destra composto da KDH, SDKU, ANO e MKP. L'HZDS ha visto la fuoriuscita tra il 2002 ed il 2003 di alcuni deputati che hanno dato vita al \"Movimento per la Democrazia\" ed all'Unione Popolare.\nNel 2003 assunse la denominazione di \"Partito Popolare - Movimento per una Slovacchia Democratica\". Alle elezioni parlamentari del 2006 dimezz\u00f2 i propri consensi scendendo all'8,8%, in buona parte conquistati dall'SNS. Ci\u00f2 nonostante sia HZDS che SNS entrarono a far parte del governo del socialdemocratico (Smer) Fico, che ha dato vita ad un'insolita alleanza sinistra-destra. Nel governo l'HZDS ebbe due ministri, quello della giustizia e quello dell'agricoltura.\nAlle elezioni parlamentari del 2010 il partito ha ottenuto il 4,32% dei consensi: non \u00e8 riuscito quindi a superare lo sbarramento del 5% ed \u00e8 rimasto escluso dal Parlamento, come pure nel 2012 dopo aver ottenuto appena lo 0,93%."}
{"id": "576814", "revid": "117609260", "url": "https://it.wikipedia.org/wiki?curid=576814", "title": "Giulio Rucellai", "text": "Biografia.\nFu professore dell'Universit\u00e0 di Pisa di diritto civile dal 1727 al 1731, divenne poi Segretario Regio di Diritto. \nNel 1738 insieme all'auditore Pompeo Neri, al marchese Antonio Niccolini, all'auditore fiscale Filippo Luci, fece parte della deputazione granducale nata per contrastare i disordini in materia di porto d'armi. La deputazione, motivo di accesa polemica con l'Inquisizione di Firenze che rivendicava il proprio diritto in questa giurisdizione, fu voluta dal conte lorenese Emmanuel de Nay de Richecourt e dal Rucellai stesso per ribadire la sovranit\u00e0 dello Stato granducale nei confronti degli abusi dei vescovi. Ottenuto l'incarico di ministro degli affari ecclesiastici della Reggenza da parte del Granduca Pietro Leopoldo, fu tra gli ispiratori di numerose delle riforme liberali che portarono la Toscana ad essere lo Stato europeo pi\u00f9 all'avanguardia nel XVIII secolo.\nPer esempio le riforme ecclesiastiche, sulle quali scrisse un \"Memorandum sui diritti della Nunziatura apostolica, dell'Inquisizione e sul diritto di asilo ecclesiastico, nonch\u00e9 sulla necessit\u00e0 e possibilit\u00e0 di diminuire il numero di chierici e di monaci\", fu alla base dei decreti del 1769 che abolirono il diritto ecclesiastico di asilo, e che istituirono l\"'exequatur\" granducale per ogni atto o documento emesso da istanze estere, Vaticano compreso, con il beneplacito del nuovo papa Clemente XIV che non protest\u00f2. Poco dopo venendo anche imposta la sorveglianza dei tribunali civili delle prigioni conventuali (ne esisteva una per esempio a Santa Maria Novella, in pessime condizioni igienico sanitarie). In seguito furono prese le prime misure anche per la soppressione degli istituti monastici senza ruoli caritatevole o assistenziale.\nMassone, fu membro della loggia inglese di Firenze"}
{"id": "576820", "revid": "1776051", "url": "https://it.wikipedia.org/wiki?curid=576820", "title": "Hagneck", "text": "Hagneck (toponimo tedesco) \u00e8 un comune svizzero di 1\u00a0427 abitanti del Canton Berna, nella regione del Seeland (circondario del Seeland).\nGeografia fisica.\nHagneck \u00e8 affacciato sul Lago di Bienne.\nStoria.\nIl comune di Hagneck fu istituito nel 1840 per scorporo da quello di T\u00e4uffelen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHagneck \u00e8 servito dall'omonima stazione sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "576837", "revid": "33689", "url": "https://it.wikipedia.org/wiki?curid=576837", "title": "Teoria generale dei sistemi", "text": ""}
{"id": "576838", "revid": "125811590", "url": "https://it.wikipedia.org/wiki?curid=576838", "title": "Andrea Contarini", "text": "Dopo una giovinezza scapestrata, in et\u00e0 matura mise la testa a posto e divenne, nonostante egli stesso fosse contrario alla nomina, doge della sua citt\u00e0. Il dogato del Contarini fu uno dei pi\u00f9 importanti: se il dogato di Pietro II Orseolo fu quello dello sviluppo di Venezia e quello di Enrico Dandolo quello del passaggio della citt\u00e0 da piccolo stato ad impero, quello del Contarini fu quello che vide la citt\u00e0 coinvolta nella Guerra di Chioggia (1378\u20131381) e consacrata definitivamente come dominatrice incontrastata dei mari per i successivi secoli.\nLa guerra, che ridimension\u00f2 le aspirazioni di Genova come potenza militare egemone nel Mediterraneo, permise infatti ai lagunari di recuperare le sue rotte commerciali e di avere un secondo sviluppo economico, dopo il primo della prima met\u00e0 del XIV secolo.\nBiografia.\nOrigine.\nFiglio di Nicol\u00f2 e con ben cinque fratelli, Contarini apparteneva ad una ricca e nobile famiglia che stava pian piano ponendo le basi per dominare la vita pubblica veneziana, compito che si sarebbe felicemente completato nel XVII secolo.\nDurante la giovinezza aveva viaggiato come mercante e, secondo le cronache, un mendicante gli aveva predetto il dogato nel quale per\u00f2, secondo la profezia, vi sarebbero state enormi disgrazie. Vera o falsa che fosse questa leggenda il Contarini durante la sua giovinezza non mostr\u00f2 particolare rigore morale, come ci si potrebbe aspettare da un futuro importante uomo di stato ma, anzi, con gli amici spesso frequentava bordelli e persino conventi dove aveva numerose amanti.\nSecondo l'ennesima leggenda (la storia del Contarini ne \u00e8 costellata) cambi\u00f2 il suo comportamento quando mentre stava per fare l'amore con una monaca, vide al suo dito un anello da sposa: la donna, avendogli risposto che era una fede essendo essa sposa di Cristo, lo turb\u00f2 a tal punto da farlo scappare dal convento.\nTornando a casa, narra la leggenda, un crocefisso fece un cenno d'assenso al \"figliol prodigo\" in segno di ringraziamento per il suo comportamento. Da quel momento sarebbe tornato ad esser un buon padre di famiglia sposando una certa Costanza da cui ebbe quattro figli.\nLa leggenda si conclude qui ed omette di dire che, probabilmente, questa fede ritrovata non dur\u00f2 troppo a lungo visto che risulta almeno un figlio illegittimo.\nA prescindere dalla sua vita privata, assai turbolenta, fu un buon amministratore anche se prese un'ammenda per esser rientrato prima del tempo da una missione a Creta senza fornire una vera spiegazione se non generiche \"ragioni personali\".\nSecondo lo storico Claudio Rendina \u00abfrancamente viene il sospetto che il Contarini di meriti ne avesse ben pochi prima d'arrivare al dogato\u00bb.\nEppure lo stesso Contarini aveva sempre rifiutato l'idea del dogato, forse spaventato dalla profezia. Se nel 1361 e nel 1365 era riuscito ad evitare di essere eletto il 20 gennaio 1368, nonostante la sua richiesta d'esser escluso, 25 dei 41 elettori votarono per lui e lo elessero doge.\nIl dogato.\nContarini, affatto soddisfatto, rintracciato nella sua villa vicino a Padova, fu \"invitato\" ad accettare previa alternativa di bando eterno e confisca dei beni.\nDiventato cos\u00ec doge la profezia inizi\u00f2 pian piano a prender consistenza ed il suo dogato divenne presto molto travagliato. Dapprima, nel 1368 scoppi\u00f2 la guerra contro Trieste; la citt\u00e0 venne assediata e costretta alla resa. Dal 1370, poi, Venezia dovette fronteggiare i maneggi dei Carraresi, signori di Padova, desiderosi di abbattere la forza del fastidioso vicino.\nPrima i Carraresi inviarono un frate ad organizzare una rete di spionaggio e poi, quest'ultimo preso e giustiziato, contattarono un tal Bartolomeo Grataria che, con profondo astio verso i veneziani, pens\u00f2 d'avvelenare i pozzi cittadini. Il 2 luglio 1372 la congiura, estesa anche ad alcune prostitute e qualche personaggio di secondo piano, venne svelata e furono tutti giustiziati.\nLa pace coi Carraresi fu siglata il 2 ottobre 1373 dopo un solenne atto d'umiliazione di Francesco Novello da Carrara.\nNello stesso periodo anche il re d'Ungheria, ansioso di ampliare i suoi domini, attacc\u00f2 la citt\u00e0 ma con scarso successo e l'anno dopo fu costretto alla pace. La situazione per la citt\u00e0 lagunare era ogni anno pi\u00f9 grave: l'entroterra era in mano ai Carraresi, la Dalmazia agli ungheresi, i mari insidiati da Genova.\nL'esplosione di violenza era inevitabile. Il 10 ottobre 1373, a Famagosta, nell'isola di Cipro, durante un banchetto, i residenti veneziani e genovesi vennero alle mani e questi ultimi ebbero la peggio; Genova, furiosa col re locale, invi\u00f2 una flotta a saccheggiare e conquistare le basi navali locali.\nVenezia, dapprima passiva, non pot\u00e9 tenere questo comportamento a lungo. L'ennesima guerra veneto\u2013genovese stava per approssimarsi e Genova sentiva d'esser in netto vantaggio sull'avversaria: Venezia era in crisi economica, circondata da nemici, senza alleati, ed era stata sconfitta nelle ultime guerre. Il periodo 1374\u20131378 fu trascorso nella febbrile attivit\u00e0 di preparazione della guerra che, questa volta, sarebbe stata decisiva per la sopravvivenza come grande potenza delle due citt\u00e0. Le disgrazie pronosticate dal mendicante si stavano avvicinando per Andrea Contarini.\nLa guerra di Chioggia.\nI genovesi, organizzata una flotta al comando di Luigi Fieschi, saccheggiarono la Grecia e le colonie veneziane invitando i nemici all'attacco cosa che, il 30 maggio 1378, venne prontamente fatta dall'ammiraglio veneziano Vettor Pisani.\nVenezia vinse, ma venne subito costretta a ritirarsi dal giungere in Adriatico d'una seconda e pi\u00f9 potente flotta guidata dall'abilissimo Luciano Doria.\nIl 7 maggio 1379, davanti alla base di Pola, la disfatta fu totale. La notizia, recata da un balestriere che aveva nuotato dalla costa istriana a quella veneta, mise nel panico la citt\u00e0. Il Pisani venne incarcerato, la flotta riorganizzata ma ormai era tardi: caddero Chioggia, Malamocco, Poveglia, Sant'Erasmo.\nLe derrate alimentari erano bloccate, gli ungheresi attaccavano in Istria. La fine della Repubblica era vicina e non \u00e8 difficile immaginare i sentimenti e l'amarezza del Contarini, prossimo agli ottanta e memore della profezia.\nEppure, quando tutto pareva perduto, la citt\u00e0 ritrov\u00f2 fede in s\u00e9 stessa. Il 18 agosto 1379, con una mossa disperata in cui la nobilt\u00e0 giunse a chiedere consiglio al popolo affollato in piazza, venne liberato Vettor Pisani e gli furono affidate le ultime 40 galee.\nLo stesso Contarini prese il comando di alcune unit\u00e0 nonostante l'et\u00e0. La riscossa giunse grazie alla forza della disperazione e, alla fortunosa circostanza che le navi genovesi non erano abili a muoversi nelle acque basse e paludose della laguna dopo lunghi combattimenti che portarono ad una situazione di stallo, il 22 dicembre 1379 si riusc\u00ec ad isolare Chioggia ed assediare i genovesi. Il Doria, quasi in un repentino cambio della sorte, venne ucciso per caso nel gennaio 1380 e la citt\u00e0 stessa cadde il 24 giugno 1380.\nLa disfatta pes\u00f2 sui genovesi che sbandarono e si ritirarono. La guerra, passato il momento decisivo, prosegu\u00ec con scorrerie e piccole battaglie d'esito alterno. Gli avversari, prostrati e senza pi\u00f9 speranze di vittorie l'un sull'altro, si decisero finalmente ad accettare una mediazione ed un compromesso sancito dalla Pace di Torino (1381): Venezia perdeva i diritti sulla Dalmazia, Treviso e Conegliano, Tenedo, le concessioni commerciali sul mar Nero. Era una mezza sconfitta ma presto si mut\u00f2 in trionfo.\nGenova, esausta ed amareggiata, fin\u00ec in decadenza e presto smise di esser un vero problema: aveva avuto in pugno la sua rivale ma aveva perso tutto in pochi mesi.\nGli ultimi anni.\nIl Contarini, dopo le tensioni e i continui incoraggiamenti con cui aveva risollevato gli animi dei suoi sudditi, ormai era vecchio e stanco. Aveva dimostrato d'esser un grande doge ed aveva ampiamente superato i cattivi auspici pronosticati anni prima. Il 4 settembre 1381 le 30 famiglie che avevano offerto pi\u00f9 denaro alla Repubblica per la prosecuzione della guerra furono accolte per meriti in Maggior Consiglio.\nIl Contarini, malato, si god\u00e9 quegli ultimi anni in cui, peraltro, l'economia era stata semidistrutta dal conflitto. Il 5 giugno 1382 moriva, poco oltre il tramonto, uno dei pi\u00f9 importanti dogi della Repubblica che, con le sue gesta in et\u00e0 matura, s'era fatto perdonare ogni peccato di giovent\u00f9."}
{"id": "576839", "revid": "1501558", "url": "https://it.wikipedia.org/wiki?curid=576839", "title": "Coppa delle nazioni africane 1962", "text": "La Coppa delle nazioni africane 1962, nota anche come Etiopia 1962, \u00e8 stata la 3\u00aa edizione di questo torneo di calcio continentale per squadre nazionali maggiori maschili (spesso detto Coppa d'Africa) organizzato dalla CAF e la cui fase finale si \u00e8 svolta in Etiopia dal 14 gennaio al 21 gennaio 1961.\nLa formula del torneo prevedeva quattro nazionali che avrebbero disputato partite ad eliminazione diretta, con la disputa delle finali per il primo e terzo posto. Per la prima volta nella sua storia il torneo \u00e8 stato vinto dall', che ha battuto nella finale disputata ad Addis Abeba la per 4-2 dopo i tempi supplementari.\nQualificazioni.\nL' (in qualit\u00e0 di paese ospitante) e la (in qualit\u00e0 di detentore del titolo) sono ammessi di diritto alla fase finale.\nI rimanenti due posti sono stati assegnati tramite un percorso di qualificazione che ha visto la partecipazione di sette nazionali e che si \u00e8 disputato tra l'8 aprile 1961 e il 10 dicembre 1961.\nArbitri.\nQui di seguito \u00e8 riportata la lista degli arbitri scelti per la manifestazione.\nFase finale.\nTabellone.\n&lt;section begin=Group 3 /&gt;&lt;section end=Group 3 /&gt;\nClassifica marcatori.\n3 reti\n2 reti\n1 rete"}
{"id": "576842", "revid": "1776051", "url": "https://it.wikipedia.org/wiki?curid=576842", "title": "Walperswil", "text": "Walperswil (toponimo tedesco) \u00e8 un comune svizzero di 1\u00a0008 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "576844", "revid": "1718925", "url": "https://it.wikipedia.org/wiki?curid=576844", "title": "Gran Pertus", "text": "Il Gran Pertus o Pertus (piemontese per \"grande buco\" e \"buco\") \u00e8 una galleria artificiale lunga 433 metri scavata sulla montagna di Exilles, in val di Susa.\nStoria.\nIl canale fu scavato tra il 1526 e il 1533 dal minatore Colombano Romean, nativo di Chiomonte e che aveva appreso la tecnica di scavo in Francia.\nIl \"Pertus\" fora la montagna tra i 2020 e i 2050 metri s.l.m. e fu costruito per convogliare in Val di Susa le acque della vicina Val Clarea. \u00c8 tuttora funzionante ed utilizzato per l'irrigazione dei campi e dei prati delle borgate di Cels e Ramats. Tra agosto ed ottobre, nei mesi di minore portata, il canale \u00e8 traversabile a piedi con l'ausilio di torce, attrezzatura e vestiario adeguati.\nColombano Romean, per scavare nella giusta direzione, creava delle mensole su cui poggiava delle candele in fila, per vedere se lo scavo procedeva nella direzione voluta. Oltre al vitto giornaliero per sostentarlo durante l'opera (in particolare vino e segale), gli attrezzi di scavo (scalpelli di vari tipi e un mantice per dare aria al cunicolo) e una certa quantit\u00e0 di carbone, Colombano ottenne alla fine dell'opera 1.600 fiorini. Secondo una leggenda il suo cane lo riforniva giornalmente di cibo fresco andando e venendo dal paese, che si trova ad ore di cammino dal cantiere di scavo."}
{"id": "576853", "revid": "93556", "url": "https://it.wikipedia.org/wiki?curid=576853", "title": "Accordo Sykes-Picot", "text": "L'accordo Sykes-Picot, ufficialmente accordo sull'Asia Minore, \u00e8 un accordo segreto tra i governi del Regno Unito di Gran Bretagna e Irlanda e della Repubblica francese, che definiva le rispettive sfere di influenza nel Medio Oriente in seguito alla sconfitta dell'impero ottomano nella prima guerra mondiale.\nI negoziati.\nI negoziati, condotti dal diplomatico francese Fran\u00e7ois Georges-Picot e dal diplomatico britannico Mark Sykes, ebbero luogo tra novembre 1915 e marzo 1916. L'accordo venne poi definitivamente firmato il 16 maggio 1916.\nI punti dell'accordo.\nI governi francese e britannico concordano che:"}
{"id": "576854", "revid": "1776051", "url": "https://it.wikipedia.org/wiki?curid=576854", "title": "Tschugg", "text": "Tschugg (toponimo tedesco) \u00e8 un comune svizzero di 446 abitanti del Canton Berna, nella regione del Seeland (circondario del Seeland).\nStoria.\nNel 1946 ha inglobato il comune soppresso di Mullen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "576855", "revid": "287204", "url": "https://it.wikipedia.org/wiki?curid=576855", "title": "Giacomo Tritto", "text": "Biografia.\nInizi\u00f2 a studiare musica al Conservatorio della Piet\u00e0 dei Turchini di Napoli, dove ebbe come insegnanti Nicola Fago, Girolamo Abos e Pasquale Cafaro.\nSempre nella stessa citt\u00e0 nel 1754 inizi\u00f2 la sua attivit\u00e0 di operista con la rappresentazione dell'opera buffa \"Le nozze contrastate\" al Teatro dei Fiorentini. Tuttavia, sconsigliato dal maestro Cafaro di continuare l'appena iniziata carriera teatrale, abbandon\u00f2 i palcoscenici per una decina d'anni. Riprese, quindi, la composizione d'opere nel 1764 con la messa in scena della \"Fedelt\u00e0 in amore\" al Teatro Nuovo. Da quel momento in poi, fino al 1810, scrisse ben 53 opere.\nIl 26 dicembre del 1766 diresse il \"Lucio Vero o Vologeso\" di Antonio Sacchini al teatro San Carlo. Nel 1784 riusc\u00ec a rappresentare una sua opera, \"L'Artenice\", al Teatro San Carlo con Giacomo David, dopo aver ricevuto in passato vari rifiuti da parte del Re di Napoli.\nIl 1\u00ba ottobre 1785 fu nominato \"secondo maestro straordinario\" alla Piet\u00e0 dei Turchini e nel 1793 fu elevato a \"secondo maestro\". Nell'ottobre del 1799, al termine della breve Repubblica Napoletana, fu nominato \"primo maestro\" del Conservatorio. Nel dicembre del 1806, dopo l'unificazione di tutti i conservatori napoletani, entr\u00f2 nella direzione del Real Collegio di Musica assieme a Giovanni Paisiello e Fedele Fenaroli. Conserv\u00f2 la prestigiosa carica fino al 1813, quando Nicola Antonio Zingarelli divent\u00f2 unico direttore del Conservatorio. Mantenne tuttavia il ruolo d'insegnante di contrappunto. Durante la sua carriera didattica tra i suoi allievi ebbe: Vincenzo Bellini, Saverio Mercadante, Giacomo Meyerbeer e Gaspare Spontini. Il 14 luglio 1816 fu nominato \"maestro della reale cappella palatina e della reale camera\" con un compenso di 100 ducati.\nNonostante la sua attivit\u00e0 operistica fosse terminata nel 1810, continu\u00f2 a scrivere composizioni sacre fino alla morte.\nConsiderazioni sull'artista.\nTritto fu compositore teatrale di un certo successo (in quanto a favori non era poi cos\u00ec distante dai pi\u00f9 noti Giovanni Paisiello, Domenico Cimarosa, Pasquale Anfossi e Pietro Alessandro Guglielmi), e concentr\u00f2 la propria attivit\u00e0 operistica nel trentennio tra il 1780 e il 1810. Nei primi vent'anni di questo periodo \u00e8 pi\u00f9 consistente la parte comica, mentre negli ultimi dieci anni privilegi\u00f2 il dramma.\nLe sue opere comiche, caratterizzate da una qualit\u00e0 prevalentemente ritmica, presentano scene tipiche della commedia popolaresca. In questo ambito spiccano \"Il convitato di pietra\", rappresentata durante il carnevale del 1783 al Teatro dei Fiorentini di Napoli, e \"La cantarina\", messa in scena a Roma al Teatro Valle durante il carnevale del 1790.\nNell'opera seria sembra che egli tenti di normalizzare quei concertati finali che il genere comico aveva praticamente affermato come punti di forza dell'opera in musica. Egli impiega s\u00ec i concertati, ma non dando luogo a nessuna normalizzazione. Inoltre nei suoi lavori seri non d\u00e0 forza ai passaggi obbligati, trascura i recitativi secchi e spezza spesso la melodia facendo un uso meccanico di abbellimenti (gorgheggi, etc.).\nTra le sue opere serie pi\u00f9 note si ricordano \"L'Arminio\", rappresentata al Teatro Argentina di Roma nel gennaio del 1786 e \"Marco Albino in Siria\", data il 15 agosto 1810 al Teatro San Carlo di Napoli con Teresa Belloc-Giorgi, Gaetano Crivelli e Michele Benedetti (basso).\nI metodi da lui scritti, come il \"Basso continuo\", rimasero in auge fino al 1821, per poi essere abbandonati.\nLavori.\nOpere.\n\"Sono note 54 opere di Tritto; l'anno e la citt\u00e0 si riferiscono alla prima rappresentazione.\""}
{"id": "576860", "revid": "28592", "url": "https://it.wikipedia.org/wiki?curid=576860", "title": "Nikolai Yegorovich Zhukovsky", "text": ""}
{"id": "576866", "revid": "729019", "url": "https://it.wikipedia.org/wiki?curid=576866", "title": "Vettor Pisani", "text": "Mor\u00ec durante una campagna navale contro i genovesi, a pochi mesi dalla fine della guerra di Chioggia, stroncato da una malattia.\nA Cavallino-Treporti c'\u00e8 la batteria Vettor Pisani, a lui dedicata nel 1912, al giorno d'oggi diventata sede museale del percorso \"Via dei Forti\".\nBiografia.\nNacque nella parrocchia di San Fantin da Pietro Pisani e da Valviria Alberti. Secondo alcune cronache, sarebbe nipote di Niccol\u00f2 Pisani, anch'egli capitano generale da Mar e incarcerato dopo avere subito una pesante sconfitta contro la repubblica di Genova. Ebbe almeno tre fratelli e due sorelle.\nIn giovent\u00f9 si dedic\u00f2 ai commerci (il 7 ottobre 1350 acquist\u00f2 a Costantinopoli alcuni schiavi), mentre la prima notizia riguardante la sua carriera politico-militare \u00e8 dell'11 gennaio 1353, quando fu eletto sopracomito in armata. Nello stesso giorno il gi\u00e0 citato Niccol\u00f2 Pisani diventava capitano generale da Mar e Vittore sottostette ai suoi ordini per due anni.\nIn quel periodo era in corso il terzo conflitto veneto-genovese. Nell'estate del 1354 Vittore si distinse nel corso dell'attacco ai danni di una galera genovese nei pressi di Samo, ma il 4 novembre successivo venne duramente sconfitto vicino alla Sapienza (un'isola della costa ovest del Peloponneso) dalle navi di Pagano Doria. Il comandante della flotta veneziana, considerato responsabile della disfatta, fu condannato a pagare un'ammenda e anche Pisani, con altri ufficiali, fu processato; venne tuttavia prosciolto il 3 settembre 1355.\nGi\u00e0 due giorni dopo l'assoluzione, risult\u00f2 nuovamente coinvolto nella mercatura: partecip\u00f2 all'asta di una galera per la muda di Romania e il 5 maggio 1356 ottenne l'appalto di una galera per Costantinopoli.\nTra il 1357 e il 1360 fu rettore di Negroponte. L'8 giugno 1361 divenne capitano delle galere inviate alla Tana.\nIn quello stesso periodo era scoppiata la rivolta di Creta, perpetuata dai coloni veneziani e dalla nobilt\u00e0 locale. Pur non avendo egli ancora assunto il comando della muda del mar Nero, le ottime capacit\u00e0 che aveva dimostrato sino ad allora spinsero il Senato a nominare Pisani capitano del Golfo, in sostituzione di Lorenzo Celsi, che era stato eletto doge il 16 luglio 1361. Fu impegnato in Sicilia contro gli Aragonesi (estate 1362), quindi venne eletto rettore della Canea, una citt\u00e0 dell'isola, proprio nel periodo di maggiori tensioni. Alla fine del mandato venne subito nominato console alla Tana (26 gennaio 1365).\nPisani, di famiglia di media nobilt\u00e0, fece carriera nella flotta veneziana, divenendo uno dei pi\u00f9 importanti ammiragli, assieme a Carlo Zeno, altro noto marinaio veneziano dell'epoca. Scarse sono le informazioni sul suo conto prima della guerra di Chioggia, per\u00f2 ci \u00e8 giunta notizia di ben due processi che lo videro coinvolto.\nAttorno agli anni Sessanta, invece, era stato condannato a 200 lire di multa e alla perdita della carica di savio ducale. Infatti intervenne in un processo che vedeva implicato il capitano di una sua galera per difenderlo. Quest'ultimo, sulla scorta della documentazione fornita dallo scrivano di bordo, era stato multato per avere caricato abusivamente dello storione affumicato senza avere ricevuto la necessaria bolletta. Pisani intervenne spiegando che la bolletta era stata accordata al capitano direttamente da lui. Pietro Corner per\u00f2 gli rispose polemico: \"Certamente, ma la versione dello scrivano \u00e8 diversa\". Pisani, dopo essersi preso a male parole con il rivale, prima lo minacci\u00f2 e poi lo aggred\u00ec con un coltello sotto casa.\nLa guerra di Chioggia.\nNel 1378, incaricato di sconfiggere le flotte genovesi che avevano aperto le ostilit\u00e0 contro la citt\u00e0 lagunare, vinse ad Azio una flotta comandata da Luigi Fieschi il 30 maggio 1378, ma poi, costretto a tornare in Adriatico dall'arrivo della flotta di Luciano Doria, venne pesantemente sconfitto il 7 maggio 1379 e, tradotto in citt\u00e0 in catene, condannato a un anno di carcere per incuria e codardia. Per avere abbandonato la flotta ormai prossima alla sconfitta, gli Avogadori proposero la pena di morte; invece il doge Andrea Contarini si limit\u00f2 a richiedere una modesta pena pecuniaria. Si decise allora per una condanna a sei mesi e all'esclusione dalla cariche pubbliche.\nI genovesi, che ora avevano conquistato numerose isole della laguna veneziana, oltre a Chioggia, e minacciavano la stessa Venezia, si facevano sempre pi\u00f9 vicini. Il governo veneziano, prostrato e disperato, nomin\u00f2 Taddeo Giustinian a capo della flotta ma, in seguito alla rivolta e ai malumori del popolo, decise, cosa quasi senza precedenti, di ritornare sulle sue decisioni.\nLiberato gi\u00e0 il 18 agosto grazie alla viva richiesta del popolo, Pisani riprese subito il comando.\nSi dice che un suo sottoposto, che si trovava al suo fianco al momento della sua liberazione, con la folla che lo acclamava, gli avesse proposto di abbattere la Signoria e dichiararsi signore di Venezia; Pisani lo colp\u00ec con un pugno e lo fece arrestare.\nSubito si misero in mare quaranta nuove galee ed egli riprese una durissima battaglia contro i nemici, che lo port\u00f2, il 22 dicembre dello stesso anno, grazie a una maggiore conoscenza dei canali della laguna, a tagliare fuori dal resto della flotta la citt\u00e0 di Chioggia con i suoi oltre 7000 difensori genovesi.\nIl periodo 22 dicembre 1379 \u2013 1\u00ba gennaio 1380 fu uno dei pi\u00f9 difficili della sua vita, visto che il debole assedio rischi\u00f2 pi\u00f9 volte d'essere spezzato dalle preponderanti forze nemiche, ma infine, il 1\u00ba gennaio 1380, giunse la flotta di Carlo Zeno, che scacci\u00f2 i genovesi e condann\u00f2 gli assediati.\nL'assedio della Torre delle Bebbe prosegu\u00ec per altri sei mesi, nei quali, secondo le cronache, Pisani dovette pi\u00f9 volte fare ricorso alla sua capacit\u00e0 di comando, visto che dovette reprimere una rivolta delle sue stesse truppe, sobillate dal traditore Roberto da Recanati, spia al soldo dei genovesi.\nIl 24 giugno 1380 la citt\u00e0 cadde e Pisani decise di riprendere il largo con la flotta per allontanare la minaccia dalle zone propinque a Venezia.\nDurante una delle sue tante incursioni, s'ammal\u00f2 di febbri malariche e mor\u00ec nella notte tra il 13 e il 14 agosto 1380.\nNel 1779 il pronipote Pietro, per ricordare degnamente il congiunto, fece erigere a Padova, in Prato della Valle, la statua n. 14, scolpita da Francesco Ricci."}
{"id": "576868", "revid": "466539", "url": "https://it.wikipedia.org/wiki?curid=576868", "title": "Campionato mondiale maschile di pallacanestro 1986", "text": "La X edizione del Campionato Mondiale Maschile di Pallacanestro FIBA \u00e8 stata disputata in Spagna, a Madrid, dal 5 al 30 luglio 1986.\nLa fase finale \u00e8 stata giocata da 24 squadre, divise in quattro gironi eliminatori. Le prime tre di ogni girone sono avanzate al turno successivo.\nSquadre partecipanti.\nLa Spagna si \u00e8 qualificato come paese ospitante. Le altre squadre si sono qualificate alla fase finale attraverso tornei continentali (9 per l'Europa, 8 per le Americhe, 3 per l'Asia, e 2 per Africa e Oceania).\nGironi di accesso alle semifinali.\nLe prime due di ogni gruppo passano alle semifinali, le altre disputano le gare per i posti dal quinto al dodicesimo."}
{"id": "576873", "revid": "2043251", "url": "https://it.wikipedia.org/wiki?curid=576873", "title": "Roberto Pucci (cardinale)", "text": "Biografia.\nFu tra i maggiori fautori dei Medici, anche se aveva sconsigliato a Clemente VII di iniziare l'assedio di Firenze del 1529.\nDopo aver ricoperto alcune significative cariche civili a Firenze, per esempio fu nell'\"entourage\" del duca Alessandro de' Medici, che stese la nuova costituzione ducale che segnava la fine della Repubblica di Firenze, e dopo essersi sposato ed aver avuto 4 figli, con la vedovanza decise di prendere l'ordinazione per diventare uomo di chiesa e si trasfer\u00ec a Roma. Fu nominato vescovo di Pistoia nel 1541, favorito dal nipote Antonio che aveva appena rinunciato proprio a tale incarico.\nIn seguito fu nominato cardinale da papa Paolo III nel concistoro del 2 giugno 1542.\nNell'ottobre 1542 tenne a battesimo il santo poliziano Roberto Bellarmino, il quale da lui assunse il nome.\nFu in seguito assegnato alle diocesi unite di Melfi e Rapolla e ottenne anche il titolo di gran penitenziere.\nSia suo nipote Antonio, che suo fratello Lorenzo furono cardinali."}
{"id": "576874", "revid": "28592", "url": "https://it.wikipedia.org/wiki?curid=576874", "title": "Vescovo di Pistoia", "text": ""}
{"id": "576875", "revid": "322321", "url": "https://it.wikipedia.org/wiki?curid=576875", "title": "Antonio Pucci", "text": ""}
{"id": "576876", "revid": "767487", "url": "https://it.wikipedia.org/wiki?curid=576876", "title": "Il pianeta selvaggio", "text": "Il pianeta selvaggio (\"La plan\u00e8te sauvage\") \u00e8 un film d'animazione del 1973 disegnato da Roland Topor che l'ha sceneggiato assieme al regista Ren\u00e9 Laloux. Fu prodotto nel 1973, tra gli altri, da Roger Corman. Tratto dal romanzo breve di fantascienza \"Homo Domesticus\" (\"Oms en s\u00e9rie\", 1957) di Stefan Wul, il film \u00e8 noto per le immagini surreali di ambientazioni e creature.\nViene considerato uno dei primi esempi di film in cui viene introdotto il tema dell'antispecismo, rovesciando la classica prospettiva secondo la quale la specie umana sarebbe la pi\u00f9 evoluta, e quindi la pi\u00f9 importante, di tutte le specie.\nFu presentato in concorso al 26\u00ba Festival di Cannes.\nTrama.\nTerr \u00e8 un Om domestico (umano domestico), adottato da Tiwa, una Draag, dopo che dei piccoli Draag per giocare hanno ucciso sua madre. I Draag sono alieni dalla pelle blu e alti decine di metri che abitano un pianeta di nome Ygam che ha, come unico satellite quello che viene chiamato \"il pianeta selvaggio,\" da cui sono stati prelevati gli stessi umani.\nI Draag trattano gli Oms come animali domestici e li donano ai loro bambini per giocarci, tenendoli sotto controllo con dei collari. I Draag hanno una vita molto pi\u00f9 longeva degli umani, poich\u00e9 una loro settimana equivale a un anno di questi ultimi. Maestro Simon, padre di Tiwa nonch\u00e9 attuale sovrano dei Draag, mostra durante le riunioni dei grandi capi della civilt\u00e0 delle immagini di ruderi sul pianeta selvaggio di quella che sembra essere stata un'antica civilt\u00e0. Molto probabilmente umana, spiegando tempi addietro che la loro civilt\u00e0 giunse l\u00ec poich\u00e9 delle enormi esplosioni attirarono l'attenzione dei Draag. Molto probabilmente, una grande guerra sconvolse la civilt\u00e0 umana riportandola all'et\u00e0 della pietra, dimenticando che una volta erano una civilt\u00e0 molto progredita. Nessun umano infatti sembra ricordare il passato dei propri antenati. Poich\u00e9 i Draag non comprendono appieno quanto un umano cresca rapidamente e sia intelligente, Terr impara in fretta come sopravvivere nel mondo dei Draag mantenendo le apparenze di un animale ingenuo. Tiwa tiene molto a Terr e non se ne separa quasi mai, tenendolo anche mentre apprende con il suo induttore della conoscenza. Un giorno Terr a causa di un malfunzionamento del suo collare scopre di poter riuscire a collegarsi e ad imparare attraverso il macchinario che istruisce la sua padrona. Passato ormai abbastanza tempo Terr decide quindi di scappare durante una sessione di \"meditazione\" (in cui le menti dei Draag si staccano dal loro corpo) e si unisce ad un gruppo di umani selvatici che trov\u00f2 rifugio in un campo giochi di bambini Draag abbandonato. Odiato inizialmente per la sua istruzione, presto le sue conoscenze si rivelano essenziali alla sopravvivenza della sua specie. Tramite l'induttore rubato, gli umani iniziano rapidamente ad imparare la cultura dei Draag risvegliando le capacit\u00e0 cognitive perse nei secoli addietro. Ci\u00f2 permette loro di rubare pi\u00f9 facilmente ci\u00f2 che serve per sopravvivere. Un giorno tuttavia, sul muro del parco dove essi abitano, trovano una scritta Draag e riuscendo a decifrarla scoprono che questi ultimi intendono fare una \"deumanizzazione\": i Draag vogliono infatti fare piazza pulita degli Oms selvaggi che rovinano i campi e rubano le merci, ma che soprattutto si riproducono molto velocemente rispetto a loro. Il mattino prima della partenza, i Draag entrano nel parco e tramite delle macchine iniziano a spargere dischi che spargono del fumo velenoso che uccide decine di umani. Terr e il suo gruppo riescono a portare via l'induttore e uscire dal parco prima che sia troppo tardi. In quel momento arrivano due Draag che, infastiditi dagli umani sul marciapiede, decidono di calpestarli per ridurne il numero. Gli umani, stanchi e furiosi per quello che \u00e8 stato fatto loro, attaccano i Draag e riescono infine a buttarne a terra uno dei due e ad ucciderlo. Il Draag sopravvissuto, rimasto sconvolto e terrorizzato per quanto successo, riesce infine a scappare.\nBench\u00e9 gli umani vorrebbero dare una sepoltura ai loro cari morti, l'anziana del gruppo li convince a proseguire poich\u00e9 presto sarebbero arrivati altri Draag, affermando di conoscere un posto dove potersi nascondere. Guidati dall'anziana, Terr e il suo gruppo riescono a fuggire, e durante il tragitto altri umani selvatici si uniscono al gruppo, arrivando infine in un cimitero di razzi dei Draag. Intanto nella civilt\u00e0 dei Draag, maestro Simon e gli altri capi delle citt\u00e0 discutono stupiti e sconvolti per quanto accaduto, poich\u00e9 un Draag \u00e8 stato ucciso con estrema facilit\u00e0 dagli umani, comprendono come nonostante le loro dimensioni essi siano fisicamente pi\u00f9 deboli rispetto agli umani. I capi propongono di eseguire una grande deumanizzazione, considerando anche l'idea di uccidere gli umani domestici ritenuti pericolosi, poich\u00e9 anche molti di questi scappano unendosi agli umani selvaggi. Maestro Simon gi\u00e0 da tempo presume, infatti, che gli umani non siano semplici animali domestici, facendo osservazione anche del rifugio che gli umani del parco avevano creato, percependo essi che il progetto di deumanizzazione avrebbe apportato terribili conseguenze.\nDopo questi fatti, passano quindici anni e gli Oms, grazie al macchinario per l'istruzione, diventano istruiti e particolarmente intelligenti. Riuscendo ad adattare la tecnologia Draag ai loro bisogni, costruiscono cos\u00ec due astronavi per migrare sul Pianeta selvaggio, proprio prima che una nuova campagna di sterminio potesse annientarli del tutto. Ricevuta soprattutto dagli umani domestici che sono diventati spie dentro la civilt\u00e0 Draag. Una volta giunti sul Pianeta proibito scoprono delle grandi statue maschili e femminili senza testa. Rivelando infine che l\u00ec le menti dei Draag in meditazione, associatesi con i corpi acefali maschili e femminili, eseguono una strana unione da cui traggono gli influssi energetici necessari alla generazione della prole Draag e alla sopravvivenza della propria specie.\nSconfortati da questa visione e impauriti per il rischio che le statue possano calpestare le loro astronavi, gli umani sparano con le navi e con grande sorpresa scoprono che questi corpi alieni sono fragili come il cristallo e riescono cos\u00ec infine a distruggerli. Tale evento si ripercuote anche sulla popolazione dei Draag, molti dei quali in meditazione perdono la propria mente che era appunto fissata ai corpi ora distrutti sul pianeta selvaggio. Il pianeta Draag cade nel pi\u00f9 totale caos, poich\u00e9 gli umani avevano scoperto il loro punto pi\u00f9 vulnerabile. La grande deumanizzazione infine si interrompe. I Draag sconvolti si riuniscono consapevoli che la loro civilt\u00e0 sta per essere distrutta poich\u00e9 gli umani intendono vendicarsi per quello che \u00e8 stato fatto loro. Maestro Simon riesce a calmare il suo popolo e gli umani con Terr in ascolto, convincendo i due popoli che si pu\u00f2 vivere insieme reciprocamente. In questo modo viene costruito un satellite artificiale dagli Oms, che chiamano Terra, su cui questi si trasferiscono per vivere in pace.\nDistribuzione.\nIl film fu prodotto nel 1963 ma rimase non distribuito per un decennio.\nCritica.\nFantafilm lo definisce uno \"splendido lungometraggio di animazione che costituisce un fenomeno pi\u00f9 unico che raro nel panorama del cinema di fantascienza. Poco apprezzato oltreoceano [...] si \u00e8 invece guadagnato in Europa una folta schiera di estimatori che lo hanno considerato un piccolo classico.\""}
{"id": "576878", "revid": "363629", "url": "https://it.wikipedia.org/wiki?curid=576878", "title": "Nodo chirurgico", "text": "Un nodo chirurgico \u00e8 un tipo particolare di nodo usato in chirurgia per serrare i fili di sutura.\nClifford Ashley nel suo libro dedicato ai nodi ne descrive circa 2000, di forma, caratteristiche e utilizzo diversi. Ma di questi pochissimi sono quelli che vengono impiegati in chirurgia. In realt\u00e0 il chirurgo ne usa soprattutto uno, con alcune varianti. Il pi\u00f9 utilizzato \u00e8 il \"nodo dritto\" che pu\u00f2 essere \"semplice\" se il filo viene intrecciato una volta, oppure \"doppio\" quando il filo viene intrecciato due volte per evitare che il nodo possa allentarsi prima di essere fissato. Il nodo dritto, sia piano che doppio, viene poi fermato con un secondo nodo aggiuntivo detto \"soprannodo piano\". \nCaratteristiche.\nUn nodo, in generale, deve avere tre caratteristiche: \nNel caso del nodo chirurgico sono importanti le prime due dal momento che, per la rimozione, il nodo non viene sciolto ma semplicemente tagliato.\nLa tenuta del nodo di solito viene garantita da un terzo nodo di \"sicurezza\". In alcuni casi, e per determinati fili usati in chirurgia, possono occorrerne fino a cinque. \u00c8 importante che per ogni nodo aggiuntivo i fili vengano intrecciati in modo \"dritto\" rispetto al nodo precedente cos\u00ec da evitare il \"nodo\" scorsoio che, appunto per la sua scorrevolezza, \u00e8 incompatibile con le esigenze chirurgiche. Il nodo che stringe i punti di sutura va fissato sempre lateralmente alla ferita onde evitare fenomeni di decubito e conseguenti problemi di cicatrizzazione.\nModalit\u00e0 di esecuzione.\nLa semplicit\u00e0 di esecuzione e la tenuta dei nodi assume rilievo particolare in chirurgia per l'elevato numero di punti che vengono dati nel corso di un intervento. \u00c8 importante una buona tecnica che consenta di annodare i punti con una forza sufficiente a ottenere l'effetto desiderato e ad evitarne lo scioglimento ma evitando pressioni eccessive, e quindi problemi ischemici, sui tessuti. \u00c8 determinante il ricorso a determinati fili in relazione alla sutura chirurgica da effettuare e all'organo interessato. Vi sono sintesi nelle quali l'utilizzo di un filo robusto fissato con cinque nodi (occupanti un certo volume) non costituisce un problema, ma in quelle pi\u00f9 delicate, quali possono essere le suture anastomotiche sull'intestino o sui vasi sanguigni, sono necessari fili sottili che richiedono pochi nodi di fissaggio (e quindi volume minimo). Per questo motivo la scelta di determinati materiali fa parte integrante di ogni tecnica chirurgica che prevede anche le modalit\u00e0 di sutura e di fissaggio dei nodi.\nI punti vengono infissi nei tessuti mediante aghi da sutura tenuti \"a mano libera\" o con strumenti particolari, i \"porta-aghi\".\nIl filo pu\u00f2 essere annodato con diverse modalit\u00e0:"}
{"id": "576880", "revid": "124617445", "url": "https://it.wikipedia.org/wiki?curid=576880", "title": "Agnello di Napoli", "text": "Biografia.\nLe prime notizie di un certo rilievo relative ad Agnello ci pervengono nel X secolo grazie a Pietro suddiacono ed al suo \"Libellus miraculorum\", opera ampiamente agiografica.\nSarebbe nato nel 535 da una famiglia ricca napoletana (la madre si chiamava Giovanna ed il padre Federico) di origini siracusane, forse imparentata con quella di santa Lucia.\nCondusse gli anni della giovinezza in eremitaggio in una grotta presso una cappella dedicata alla Madonna e poi nell'antica chiesa di Santa Maria Intercede, poi divenuta Sant'Agnello Maggiore. Alla morte dei genitori, di cui eredit\u00f2 i cospicui beni, Agnello si dedic\u00f2 alle opere di carit\u00e0, usando il denaro ereditato per la fondazione di un ospedale per i poveri sofferenti.\nAgnello inizi\u00f2 ad acquistare sempre maggior popolarit\u00e0 tra i suoi concittadini, tanto che durante l'invasione longobarda nel 581, i napoletani si rivolsero a lui per chiedere che la citt\u00e0 fosse risparmiata ed egli apparve a difesa della citt\u00e0, portando nella mano destra il vessillo della Croce.\nSi allontan\u00f2 dalla citt\u00e0 per sfuggire a quella grande popolarit\u00e0, recandosi dapprima a Monte Sant'Angelo e poi a Guarcino (un piccolo paese laziale in provincia di Frosinone) dove rest\u00f2 per sette anni e dove, negli anni successivi, vi sorse un santuario a lui dedicato.\nTornato a Napoli divenne agostiniano e poi sacerdote presso il monastero di San Gaudioso, del quale divenne ben presto abate e dove mor\u00ec, all'et\u00e0 di 61 anni.\nIl culto.\nLa commemorazione liturgica ricorre il 14 dicembre.\nIl busto reliquiario di epoca seicentesca contenente la mascella e la gola attribuite ad Agnello \u00e8 custodito nel duomo di Napoli, all'interno della \"Cappella di San Gennaro\". \u00c8 compatrono della citt\u00e0 di Napoli dove, secondo la tradizione, sarebbe sepolto nella chiesa di Sant'Agnello Maggiore a Caponapoli.\nDal santo prende il nome di Sant'Agnello un paese della penisola sorrentina, dove tra l'altro si trova una chiesa a lui dedicata ed una statua nell'omonima piazza.\nIl culto popolare si riscontra anche in due proverbi campani riguardanti sant'Aniello: \"'A sant'Aniello nun tucca' ne forbice 'e ne curtiello\" e \"A santa Lucia nu passe 'e gallina, a sant'Aniello nu passe 'e pecuriello\". Il primo si riferisce ad un'usanza della zona secondo cui le donne incinte non debbono adoperare coltelli o forbici, perch\u00e9 il nascituro potrebbe nascere mutilato di un arto. Il secondo \u00e8 riferito alla durata del giorno, infatti secondo la tradizione il 13 dicembre, festa di santa Lucia, la giornata si allunga di un po', come un passo di gallina, il giorno successivo, festa di sant'Aniello, il giorno avanza ancora di pi\u00f9, come un passo di pecora.\nIl culto \u00e8 diffuso anche nel Cilento, particolarmente nel paese di Rodio, frazione del Comune di Pisciotta, che pure lo venera come patrono. Il 30 luglio 2009, il vescovo di Vallo della Lucania, monsignor Giuseppe Rocco Favale, ha elevato la chiesa parrocchiale di Rodio, edificata dai Cavalieri di Malta nel XV secolo, alla dignit\u00e0 di santuario diocesano di sant'Agnello abate, particolarmente finalizzato alla difesa ed alla promozione della vita nascente. Rodio festeggia sant'Agnello per ben tre volte durante l'anno: il 31 maggio, festa votiva che ricorda la prodigiosa cessazione della pioggia che stava distruggendo i vigneti; l'8 agosto, festa solenne, con la partecipazione di pellegrini ed emigrati ed il 14 dicembre, festa liturgica.\nDa Rodio la devozione si \u00e8 diffusa nei paesi limitrofi che hanno realizzato statue e celebrano feste in onore del santo abate: Pisciotta (1891), Vallo della Lucania (inizi Novecento), Pellare (anni Trenta), Ascea ed Ascea Marina (anni Settanta).\nNel 1979 il capoluogo Pisciotta ottenne dalla competente Congregazione romana che, accanto agli antichi Protettori Santa Sofia e San Vito, anche Sant'Agnello fosse proclamato suo patrono, considerata la grande devozione del popolo per questo santo. A Pisciotta Sant'Agnello si festeggia il 10 agosto ed il 14 dicembre.\nNel Cilento molti portano il nome di Aniello o Agnello, o il femminile Anella.\nA Tramonti (SA) , nella frazione di Cesarano il giorno 14 dopo la solenne messa serale si fa la santa processione delle sacre immagini dei santi Lucia e Aniello o Agnello ,fino alla localit\u00e0 ' bont e cerz '\nMiracoli attribuiti.\nAl Santo sono attribuiti alcuni miracoli:"}
{"id": "576883", "revid": "111285379", "url": "https://it.wikipedia.org/wiki?curid=576883", "title": "Legge Prodi", "text": "La legge 3 aprile 1979, n. 95 (anche legge Prodi, dal nome del suo promotore, come ministro dell'Industria, Romano Prodi) \u00e8 una legge italiana per la regolamentazione della procedura di amministrazione straordinaria delle grandi imprese in crisi.\nLa legge nacque in un periodo di difficolt\u00e0 per molte aziende italiane, volta ad evitare una possibile catena di fallimenti che avrebbe condizionato l'economia del paese, prevedendo una nuova procedura in sostituzione di quella prevista dal diritto fallimentare italiano, con quindi la possibilit\u00e0 di continuare l'esercizio dell'impresa. Venne abrogata nel 1999, con l'intervento dello stesso Prodi (questa volta come presidente del Consiglio dei ministri), su sollecitazione europea per rispetto del principio concorrenziale di non assistenza statale alle imprese, con l'approvazione del d.lgs. 8 luglio 1999, n. 270.\nI soggetti che rientravano nell'ambito della normativa sono state le imprese commerciali che abbiano avuto per almeno un anno un numero di dipendenti superiore a trecento (ai sensi del D.lgs.lgt. 9 novembre 1945, n. 788, e successive integrazioni e modificazioni), che si trovino in stato di insolvenza, con mancato pagamento di tre mensilit\u00e0, con una determinata esposizione debitoria (in particolare, di cui al D.M. 26 aprile 1983 e l'art. 4 della legge 19 dicembre 1983, n. 696)."}
{"id": "576887", "revid": "30610", "url": "https://it.wikipedia.org/wiki?curid=576887", "title": "Ren\u00e9 Crevel", "text": "Biografia.\nNacque in una famiglia della piccola borghesia transalpina che fu per lui fonte di numerosi episodi spiacevoli: il padre, tipografo, si suicid\u00f2 nel 1914; la madre, molto cattolica, ebbe con Ren\u00e9 un pessimo rapporto, il fratello, malato di tubercolosi, mor\u00ec giovanissimo.\nCrevel si laure\u00f2 in filosofia all'Universit\u00e0 di Parigi e collabor\u00f2 con varie riviste letterarie.\nTra la fine degli anni dieci e l'inizio degli anni venti condusse una vita piuttosto disordinata e mondana, che tuttavia gli permise di conoscere Klaus Mann (figlio del pi\u00f9 celebre Thomas), che s'innamor\u00f2 di lui, e soprattutto Andr\u00e9 Breton, il teorico del surrealismo che lo fece entrare nel suo movimento (1925).\nDopo essersi iscritto al Partito Comunista Francese nel 1924 Crevel pubblic\u00f2 la sua prima opera \"D\u00e9tours\" (\"Deviazioni\").\nNel 1925, anno della pubblicazione del romanzo \"Mon corps et moi\" (\"Il mio corpo e me\"), inizi\u00f2 una tempestosa storia d'amore con il pianista e pittore statunitense Eugene MacCown, che probabilmente venne usata dai surrealisti (che non vedevano affatto di buon occhio la sua omosessualit\u00e0, anche se nel suo caso forse sarebbe pi\u00f9 corretto parlare di bisessualit\u00e0) come pretesto per espellerlo dal gruppo nell'ottobre dello stesso anno.\nNel 1926, dopo la pubblicazione di \"La Mort difficile\" (\"La morte difficile\"), Crevel si accorse di essere anch'egli malato di tubercolosi (la madre era deceduta nello stesso anno proprio a causa di quella terribile malattia).\nNonostante ci\u00f2 continu\u00f2 a pubblicare numerose opere, tra cui ebbero particolare successo \"\u00cates-vous fous?\" (\"Siete pazzi?\") del 1929 e \"Les pieds dans le plat\" (\"I piedi nel piatto\", espressione colloquiale francese per indicare una gaffe) del 1933.\nRimanendo fedele ad Andr\u00e9 Breton, tent\u00f2 di accordare gli obiettivi di comunisti e surrealisti.\nNel 1934 si leg\u00f2 sentimentalmente a Tota Cuevas de Vera de la Serna, una ricca aristocratica sudamericana, ma nella notte tra il 17 e il 18 giugno dell'anno seguente si uccise con il gas - come aveva descritto in \"D\u00e9tour\" undici anni prima - nella sua casa parigina, a pochi giorni dall'apertura del congresso dell'AEAR al quale aveva tentato, invano, di far partecipare Breton, escluso da Ehrenburg, capofila della delegazione russa, per averlo schiaffeggiato pubblicamente in Boulevard Montparnasse. \nVenne sepolto nel Cimitero di Montrouge.\nRitratti.\nDotato di una bellezza che \u00e8 stata definita \"quasi imbarazzante\", Crevel \u00e8 stato ritratto da celebri artisti, fra i quali Salvador Dal\u00ed , Andr\u00e9 Masson , Man Ray e Jacques-\u00c9mile Blanche , oltre ovviamente che dal suo gi\u00e0 citato compagno Eugene MacCown."}
{"id": "576888", "revid": "124299934", "url": "https://it.wikipedia.org/wiki?curid=576888", "title": "Parodie Disney", "text": "Le Parodie Disney sono una serie di storie a fumetti di produzione italiana la cui trama ricalca classici della letteratura, del cinema, dell'opera lirica, anche se talvolta le storie si discostano totalmente dalla trama originaria o sono ambientate in epoca contemporanea.\nLe storie sono state pubblicate inizialmente sulla rivista italiana \"Topolino\" e in seguito ripubblicate singolarmente e senza ordine cronologico in serie di albi finalizzati alla riproposizione di ristampe di storie classiche come i \"Classici Disney\", ma anche in volumi cartonati di grande formato, previo rimontaggio delle strisce come nella collana \"Le Grandi Parodie Disney\". Molte di queste storie sono state pubblicate anche nella collana \"I classici della letteratura Disney\".\nAnche gli autori statunitensi hanno prodotto un ciclo simile che rispetto a quello italiano presenta storie pi\u00f9 brevi con trame elementari.\nStoria editoriale.\nOrigini.\nGi\u00e0 nelle prime storie a strisce realizzate da Gottfredson negli Stati Uniti d'America vi erano riferimenti a opere classiche come ad esempio \"Topolino sosia di re Sorcio\" (1937-1938) ispirate al romanzo \"Il prigioniero di Zenda\", \"Topolino all'et\u00e0 della pietra\" (1940-1941) a \"Il mondo perduto\", \"Topolino buffone del re\" (1950) alla \"La maschera di ferro\" e \"Topolino e il deserto del nulla\" (1953) al \"Mago di Oz\".\nIn Italia si incomincia a parlare di parodie di classici della letteratura nel 1949 quando venne pubblicata sui numeri dal 7 al 12 di \"Topolino L'inferno di Topolino\", prima parodia realizzata da autori italiani; la storia venne scritta da Guido Martina e disegnata da Angelo Bioletto e, diversamente dalla consuetudine di indicare solo Disney come autore, viene accreditata la verseggiatura a Martina, particolare inusuale rispetto all'anonimato in cui versavano gli autori dell'epoca.\nIl secondo esempio di parodia con personaggi della Disney si ebbe nel 1956, quando sempre su \"Topolino\" venne pubblicata \"Paperino Don Chisciotte\" alla quale seguirono l'anno successivo \"Paperin di Tarascona\" e \"Paperino e il conte di Montecristo sempre scritte\" da Guido Martina mentre i disegni erano di Pierlorenzo De Vita e di Luciano Bottaro. Dal 1958 Chendi, insieme al disegnatore Bottaro, realizz\u00f2 il \"Dottor Paperus\", parodia del Dr. Faust a cui seguir\u00e0 il \"ciclo paperingio\" degli anni sessanta. Guido Martina nel frattempo continuava, in collaborazione con Pierlorenzo De Vita e con Luciano Bottaro, a realizzare parodie come \"Paperin Meschino\" del 1958 in cui viene spiegata l'origine della sfortuna di Paperino, \"Paperiade\" e \"Paperino Girandola\".\nAnni sessanta.\nChendi \u00e8 l'ideatore del \"ciclo paperingio\", un ciclo di quattro storie realizzate tra il 1961 e il 1996 con il disegnatore Bottaro e ambientate all'epoca di Carlo Magno che viene parodiato da Papero Magno, alter ego di Paperone; seguono poi \"Paperin Furioso\", ispirata all\"Orlando Furioso, Paperino il Paladino\", \"Paperino e il tesoro di Papero Magno\" e \"Paperino e Paperotta\". Altre parodie del periodo furono \"Paperino e l'isola del tesoro\" (1960), \"Paperin Bab\u00e0\" e \"Paperopoli liberata\", parodia di \"Gerusalemme liberata\" ambientata a Paperopoli in epoca contemporanea.\nAnni settanta.\n\"Sandopaper e la perla di Labuan\" ispirata ai romanzi del ciclo malese di Salgari o \"Paperino e il revival dell'indipendenza\", che celebra il bicentenario dellindipendenza degli Stati Uniti, scritta da Guido Martina e disegnata da Giovan Battista Carpi e pubblicata su \"Topolino\" n. 1077 e 1078 del 1976. \u00c8 una delle poche storie di Martina in cui Paperino riesce ad avere la meglio su Paperone; non poteva essere altrimenti, in quanto una parodia della rivoluzione americana non poteva che avere come vincitori gli americani (Paperino e Qui, Quo, Qua) e sconfitti i britannici (Paperone; \u00e8 nato in Scozia). Le analogie con la vera storia della Rivoluzione americana sono le seguenti:\nAnni ottanta.\nGiovan Battista Carpi realizza:\nElenco cronologico delle parodie.\nQui di seguito l'elenco delle \"Grandi Parodie Disney\" con indicata tra parentesi l'opera parodiata. L'anno indicato si riferisce a quello di prima pubblicazione."}
{"id": "576891", "revid": "2043251", "url": "https://it.wikipedia.org/wiki?curid=576891", "title": "Antonio Pucci (cardinale)", "text": "Figlio di Alessandro Pucci e Sibilla Sassetti, era nipote dei cardinali Lorenzo Pucci e Roberto Pucci.\nBiografia.\nFrequent\u00f2 l'Universit\u00e0 di Pisa. Predicatore eccezionale, partecip\u00f2 al Concilio Laterano V.\nFu Nunzio Apostolico in Svizzera dal 1517 al 1521 e poi nunzio in Francia.\nIl 5 novembre 1518 fu nominato vescovo di Pistoia, incaric\u00f2 che ricopr\u00ec fino al 1541, quando lo lasci\u00f2 allo zio, il cardinale Roberto Pucci.\nNel sacco di Roma del 1527, insieme ad altri quattro vescovi, venne dato in ostaggio ai lanzichenecchi, dai quali riusc\u00ec a fuggire.\nFu nominato cardinale il 22 settembre 1531 da papa Clemente VII con il titolo di cardinale presbitero dei Santi Quattro Coronati.\nPartecip\u00f2 al conclave del 1534, che elesse papa Paolo III.\nSuccessione apostolica.\nLa successione apostolica \u00e8:"}
{"id": "576894", "revid": "17204", "url": "https://it.wikipedia.org/wiki?curid=576894", "title": "De Mysteriis Dom Sathanas", "text": "De Mysteriis Dom Sathanas \u00e8 il primo album in studio del gruppo musicale norvegese Mayhem, pubblicato il 24 maggio 1994 dalla Deathlike Silence Productions.\nL'album, che fa seguito all'EP \"Deathcrush\" del 1987, ed uscito dopo la morte del chitarrista Euronymous, \u00e8 generalmente considerato una pietra miliare della seconda ondata Black metal. In contrasto con la prima ondata propagandata da varie band thrash metal a partire dal 1981, come per esempio i Venom, che adoperavano tematiche inerenti il Satanismo solo per scioccare il pubblico, i Mayhem presentarono uno stile piuttosto inquietante e malevolo che, seppur effettivamente appoggiato sui vecchi modelli, portava sulla scena metal una certa originalit\u00e0 e credibilit\u00e0. Alimentato dalla morte di due membri della band e dagli scandali che circondarono l'incendio doloso di chiese in Norvegia, il black metal scandinavo divenne, insieme al death metal, il genere dominante nell'heavy metal degli anni '90. Ironia della sorte, la morte di Euronymous aument\u00f2 non solo la popolarit\u00e0 dei Mayhem, ma anche quella di Varg Vikernes, il suo assassino. \n\"De Mysteriis Dom Sathanas\" \u00e8 stato inserito in 2\u00aa posizione nella lista dei \"Migliori album Black Metal secondo Decibel\".\nIl disco.\nRegistrato in studio fra il 1992 e il 1993 e pubblicato nel 1994 dalla Deathlike Silence Productions, \u00e8 considerato da molti l'album-manifesto del black metal. L'opera, icona della prima era del black metal norvegese, \u00e8 da considerarsi unica nel suo genere: oltre ad essere la summa di tutte le caratteristiche fondamentali del black metal, possiede un'aura propria, malvagia e occulta, dovuta anche ai terribili avvenimenti di cronaca nera che la circondano. I testi trattano di nichilismo, misantropia, satanismo, morte e occultismo e furono scritti da Dead (morto suicida nel 1991). Da un punto di vista musicale l'album \u00e8 un continuo susseguirsi di riff violenti, cantato gutturale e ritmiche ossessive di batteria, caratteristiche chiave del movimento black. La produzione \u00e8 volutamente \"lo-fi\", e quasi tutti i pezzi terminano bruscamente in maniera tronca senza alcuna concessione all'ascoltatore. Inizialmente, le parti di basso vennero registrate da Count Grishnackh (pseudonimo di Varg Vikernes) ma, dopo che questi uccise il leader Euronymous, i genitori del fondatore dei Mayhem imposero al gruppo di cancellare il lavoro di Count Grishnackh, e si dice che il basso venne registrato nuovamente da Hellhammer. Tuttavia, a detta del bassista, le tracce non furono tolte; Hellhammer si limit\u00f2 ad eliminare il nome di Count Grishnackh tra i crediti. La copertina dell'album \u00e8 una foto monocroma della Cattedrale di Nidaros a Trondheim, una delle chiese pi\u00f9 importanti della Norvegia. In alcune stampe dell'album \u00e8 incluso un opuscolo con una dedica a \u00d8ystein \"Euronymous\" Aarseth. \nOrigine.\nI Mayhem iniziarono a lavorare al disco gi\u00e0 nel 1988, quando la formazione era composta da Dead (Per Yngve Ohlin), Euronymous (\u00d8ystein Aarseth), Necrobutcher (J\u00f8rn Stubberud), e Hellhammer (Jan Axel Blomberg). Parlando di quello che sarebbe stato il vero album di debutto della band, nel 1989 Ohlin disse in un'intervista che le sessioni di registrazione erano gi\u00e0 state fissate per il marzo dell'anno successivo. Tra i pezzi gi\u00e0 scritti c'erano la title track, \"Carnage\" (poi esclusa dalla versione finale del disco), \"Buried by Time and Dust\" e \"Funeral Fog\". Sempre Dead annunci\u00f2 nell'intervista che l'album sarebbe stato costituito da otto pezzi.\nNel 1991, le sessioni per il disco giunsero a un punto morto, a causa del suicidio di Yngve \"Dead\" Ohlin. Nel 1993 fu pubblicato l'album dal vivo \"Live in Leipzig\" in omaggio al defunto cantante. Inizialmente, la ricerca di un sostituto si rivel\u00f2 alquanto difficile, anche a causa delle molte attivit\u00e0 extra-musicali dei membri del gruppo.\nDall'inizio del 1993, l'interesse dei mass media per il Black metal proveniente dalla Norvegia era aumentato in maniera esponenziale a causa dei vari roghi di chiese e delle voci sugli inquietanti crimini del \"Black Metal Inner Circle\", del quale presumibilmente erano membri gli autori degli incendi dolosi. Tra i noti musicisti della scena a quel tempo, che erano coinvolti negli atti vandalici anti-cristiani, c'erano non solo i Mayhem ma anche i membri della band Emperor, oltre a Varg Vikernes, il fautore del progetto Burzum. \u00d8ystein Aarseth e Varg Vikernes furono descritti come i capi dell'Inner Circle. A causa del clamore suscitato dalle indagini della polizia e dall'attenzione dei media, il bassista Necrobutcher usc\u00ec dai Mayhem. La perdita di un altro (dopo Dead) membro della band ritard\u00f2 ulteriormente la registrazione dell'album, posticipandola fino alla fine del 1992. Con la nuova line-up costituita da Aarseth (chitarra), Vikernes (basso) e Blomberg (batteria), la band riusc\u00ec finalmente a registrare l'album. Si dice che alcuni riff di chitarra siano stati incisi anche da Blackthorn (Snorre Ruch) dei Thorns, che all'epoca era un collaboratore dei Mayhem. Tuttavia, nonostante questa radicata credenza, Blackthorn non ha mai registrato sull'album. Lo conferma egli stesso in un'esclusiva intervista del 2017 pubblicata nel booklet della versione CD di \"Live in Jessheim\", dicendo anche che non ha partecipato neanche alla composizione, si \u00e8 solo limitato a dare il permesso a Euronymous di usare un suo riff del demo dei Thorns \"Grymyrk\" per il pezzo \"From the Dark Past\", specificando inoltre che questo \u00e8 avvenuto molto prima che si parlasse di un suo ingresso nella band. Le parti strumentali sono state registrate nel giugno 1992, mentre lui afferma di aver provato le prime volte con la band durante il soggiorno di Attila, nel maggio 1993. Infine afferma che il suo vero apporto \u00e8 stato aiutare Euronymous ad adattare alla musica tre testi lasciati da Dead che erano stati scritti senza avere composizioni pronte: \"Cursed in Eternity\", \"From the Dark Past\" e \"De Mysteriis Dom. Sathanas\", e a preparare l'immagine di copertina.\nL'idea di assumere Occultus (Stian Johannsen) come voce solista per cantare i brani di \"De Mysteriis Dom Sathanas\", decisione presa subito dopo il suicidio di Dead, si rivel\u00f2 ben presto non pi\u00f9 fattibile. Dopo una breve permanenza nel gruppo, egli decise di andarsene (sostenne infatti di aver ricevuto minacce di morte dallo stesso Euronymous). Fu solo nell'estate del 1993 che Attila Csihar della band ungherese Tormentor divenne il nuovo cantante dei Mayhem. Egli venne appositamente in Norvegia dall'Ungheria per un mese a lavorare all'album. La scelta di Csihar come cantante doveva essere un tributo al defunto cantante Dead:\nLa cattedrale di Nidaros a Trondheim forn\u00ec il modello per la copertina dell'album.\nDopo il completamento dell'album, il chitarrista \u00d8ystein Aarseth fu assassinato dal bassista Varg Vikernes nelle prime ore del mattino del 10 agosto 1993. Il complice, secondo l'accusa, era l'allora chitarrista dei Mayhem, Snorre Ruch, che accompagn\u00f2 Vikernes in auto da Bergen a Oslo fino all'appartamento di Aarseth. Il motivo dell'atto non \u00e8 mai stato chiarito, perch\u00e9 l'assassino diede varie versioni del reale motivo dell'omicidio. Vikernes \u00e8 stato condannato alla pena massima applicabile in Norvegia, 21 anni di carcere, mentre Ruch ha avuto otto anni per favoreggiamento nell'assassinio.\nLa madre di Euronymous chiese a Hellhammer, il batterista dei Mayhem, di rimuovere le linee di basso che erano state registrate da Vikernes. Il batterista disse che avrebbe registrato personalmente le tracce di basso ma, a quanto dichiarato da Vikernes, non fu cos\u00ec: le sue parti strumentali non subirono alcuna modifica, ma fu solo rimosso il suo nome tra i crediti del disco.\nAlla morte di Aarseth, Necrobutcher osserv\u00f2:\nStile musicale.\nContrariamente all'EP \"Deathcrush\" pubblicato nel 1987, le canzoni di \"De Mysteriis Dom Sathanas\" sono pi\u00f9 lunghe e hanno diversi passaggi strumentali da solista. Il defunto cantante Dead spieg\u00f2 il cambiamento nel 1989 con le seguenti parole:\nL'album contiene brani in stile black metal, per lo pi\u00f9 veloci e caratterizzati da ritmiche martellanti, che vengono occasionalmente interrotti da passaggi lenti ed opprimenti. La voce di Csihar e il veloce drumming influenzato dal jazz di Blomberg sono stati descritti come \"particolarmente speciali\". Il mix di urla e sussurri conferisce all'album un'atmosfera finora sconosciuta, spesso definita \"viziosa\" e \"malata\". In effetti, Csihar cerc\u00f2 di impostare la sua voce su quella di Dead, ma non riusciva a imitarlo totalmente. Quindi, ricorse a un'intonazione cupa e gracchiante. Varg Vikernes ha affermato in una successiva intervista che Csihar era pi\u00f9 preoccupato per la sua integrit\u00e0 artistica e quindi non cantava nello stesso stile di Dead. Agli altri membri della band piacque il nuovo stile vocale, ma soprattutto nei primi anni dopo la pubblicazione dell'album, alcuni fan rimasero confusi dal nuovo stile. Il quotidiano britannico \"The Guardian\" ha descritto lo stile vocale presente in \"De Mysteriis Dom Sathanas\" come un mix di \"canto da operetta\", \"grida di un posseduto\" e \"un uomo che vomita\".\nAnche se \u00e8 il primo album in studio della band, le canzoni non erano del tutto nuove. Solo \"Cursed in Eternity\", \"From the Dark Past\" e la title track non erano state precedentemente pubblicate in \"Live in Leipzig\". Inoltre, ci sono diversi bootleg di registrazioni dei brani dell'album con Dead alla voce. Il mix originale, fu inviato a Csihar poco prima dell'omicidio di Euronymous.\nDescrizione dei brani.\nCome sempre nel Black metal, i testi riguardano temi oscuri e occulti. Un riferimento diretto al satanismo, tuttavia, \u00e8 presente solo nella title track, anche se vengono menzionati vari demoni e figure diaboliche in altre tracce del disco. La paternit\u00e0 delle canzoni \u00e8 controversa: la recensione su metal1.info accredita i primi quattro titoli a Euronymous e i restanti quattro a Hellhammer, mentre invece secondo \"Black Metal Bible\", le tracce di chitarra sono state scritte tutte da Euronymous, mentre i testi sono di Dead, e Hellhammer si sarebbe occupato delle sole tracce di batteria. Dead aveva gi\u00e0 scritto nel 1989 il testo di \"Funeral Fog\", \"Freezing Moon\", \"Buried by Time and Dust\" e \"Pagan Fears\". Secondo quanto riferito da Varg Vikernes, Aarseth \u00e8 l'autore della maggior parte dei riff, e anche lui, Blomberg e Stubberud contribuirono alla scrittura degli stessi. Necrobutcher, d'altra parte, ha detto a \"Slayer Magazine\" di aver scritto il 50% delle canzoni. Sosteneva, ad esempio, che \"Freezing Moon\" fosse stata scritta da lui e Dead.\n\"Funeral Fog\".\nIl brano descrive una scena in un cimitero della Transilvania. Dead, autore del testo della canzone, disse in un'intervista: \u00abPosso spiegare \"Funeral Fog\", parla di un luogo leggendario nel mezzo dei Carpazi, una palude chiamata \"Shurlock Basin\" che \u00e8 circondata da superstizioni e dove si pensa che possano accadere le cose pi\u00f9 strane e orribili. Mi sono immaginato una densa nebbia rischiarata dalla luna piena. Questa nebbia sale dal terreno, diffondendosi silenziosamente e dolorosamente per estinguere la vita della popolazione locale e portare le loro anime al Signore Satana\u00bb.\n\"Freezing Moon\".\nIl testo \u00e8 narrato in prima persona dal punto di vista di una persona senza nome, non pi\u00f9 in vita, che \u00e8 stata uccisa e che ora, come un non-morto, deve nutrirsi di umani. \u00c8 uno dei brani pi\u00f9 noti dei Mayhem, presenza fissa nella scaletta dei concerti fin dal 1990.\n\"Cursed in Eternity\".\n\"Cursed in Eternity\" sarebbe stata composta dal bassista Necrobutcher. \n\"Life Eternal\".\n\"Life Eternal\", uno dei brani pi\u00f9 noti dei Mayhem, descrive l'ora della morte e il desiderio di una persona morente di lasciar andare la sua anima. Questo fu l'ultimo testo scritto da Dead, e fu rinvenuto su un foglietto accanto al cadavere del cantante dopo il suo cruento suicidio.\n\"From the Dark Past\".\nIl brano descrive un ritratto in pietra di un volto sconosciuto. Musicalmente si tratta di un pezzo molto aggressivo caratterizzato dalle marcate influenze thrash metal e dal timbro gutturale usato da Attila Csihar.\n\"Buried by Time and Dust\".\n\u00c8 il brano pi\u00f9 veloce e di minor durata dell'album.\n\"De Mysteriis Dom Sathanas\".\n\"De Mysteriis Dom Sathanas\", anche titolo dell'album, \u00e8 scritta in un latino imperfetto che tradotto in italiano significa: \"Riguardo ai misteri del Signore Satana\". Il testo stesso del brano \u00e8 scritto in inglese e latino. Le frasi in latino sono cantate da Csihar con una voce simile a una cantilena, mentre quelle in inglese sono urlate nel consueto stile stridente e gutturale. La canzone include un assolo di batteria da parte di Hellhammer.\nTitolo.\nIl titolo originale avrebbe dovuto essere \"De Mysteriis Domini Sathanas\", ovvero \"Riguardo ai misteri (nel senso di culti misterici) del Signore Satana\". Il titolo definitivo \u00e8 dovuto forse ad un errore di stampa o ad una abbreviazione (Dom., presente nella prima versione della cover). Ad ogni modo anche la dicitura \"Sathanas\" \u00e8 scorretta, in quanto in latino si sarebbe dovuto scrivere \"Satanas\".\nIl nome dell'album proviene da un presunto libro satanico (il \"De Mysteriis Domini Satanas\", appunto), che sarebbe stato scritto intorno al 1600. Dead, autore dei testi, affermava di possederne una copia o di stare tentando di entrarne in possesso. All'interno del disco vengono declamati alcuni passi del suddetto libro, nei quali vengono descritte le fasi di un rito satanico. In realt\u00e0 per\u00f2 tali brani sono scritti in un latino dalla grammatica imprecisa, e quindi probabilmente inventati dallo stesso Dead.\nPubblicazione.\n\"De Mysteriis Dom Sathanas\" venne pubblicato il 24 maggio 1994 dalla Deathlike Silence Productions, etichetta discografica di propriet\u00e0 di Euronymous, nel frattempo deceduto. Il batterista Hellhammer ricorda che il padre di Euronymous non voleva che l'album uscisse, perch\u00e9 l'assassino e la vittima erano insieme sullo stesso disco. La copertina dell'album mostra una foto della cattedrale di Nidaros a Trondheim, Norvegia. La band aveva scelto l'immagine della cattedrale perch\u00e9 pensava che la chiesa fosse la pi\u00f9 bella della Norvegia e il bassista della band, Varg Vikernes, aveva pianificato di farla saltare in aria. A seconda dell'edizione, la copertina dell'album \u00e8 blu o viola, con inclusi i testi delle canzoni oppure no. Inoltre, la quarta di copertina dell'album reca la dicitura \"Euronymous: 15.04.1968 - 10.08.1993\" in onore del chitarrista assassinato della band.\nL'edizione originale dell'album era molto spartana e amatoriale per quel che concerne il packaging. Non aveva testi o codici a barre, solo un'immagine di copertina virata in blu e un codice di rilascio: \"DURECO [01] ANTIMOSH 06\". Inoltre, la copertina interna presentava le foto di Euronymous e Hellhammer. Originariamente \"De Mysteriis Dom Sathanas\" apparve in formato CD pubblicato dalla Deathlike Silence Productions e in un'edizione limitata di 1,000 dischi in vinile. Dato che la Deathlike Silence Productions aveva praticamente cessato le operazioni con la morte di Euronymous, l'album fu distribuito dalla Voices of Wonder.\nDa allora, ci sono state diverse riedizioni dell'album. La pi\u00f9 facile da reperire \u00e8 il CD della Century Media con la copertina blu e senza testi. Ci sono anche diverse riedizioni in vinile. Alcune delle ristampe sono bootleg non ufficialmente autorizzate.\nAccoglienza.\n\"De Mysteriis Dom Sathanas\" \u00e8 uno degli album black metal pi\u00f9 famosi, anche se potrebbe non essere il pi\u00f9 popolare o ascoltato dal pubblico in generale. Al momento della sua pubblicazione, i Mayhem avevano ricevuto molta attenzione in Norvegia a causa dei crimini del presunto Inner Circle, ma l'album stesso venne quasi ignorato dal pubblico e non entr\u00f2 in classifica da nessuna parte. Tuttavia, molti degli aspetti pi\u00f9 noti dei Mayhem sono rappresentati dalla musica in esso contenuta. Tra gli appassionati del genere, \"De Mysteriis Dom Sathanas\" \u00e8 ampiamente considerato il capolavoro dei Mayhem e uno dei migliori album black metal di sempre.\nMolti critici lodano la tecnicit\u00e0 dell'album e la qualit\u00e0 della produzione al di sopra della media. Il recensore di Allmusic Steve Huey scrisse: \"La musica \u00e8 veloce e furiosa, e il cantato straziante \u00e8 impossibile da capire, ma i Mayhem evitano di [...] ripetersi, a differenza di molte altre band black metal\". Lorenzo Pagani del sito web ondarock.it elogia l'album definendolo \"true norwegian black-metal privo di compromessi\". Nonostante l'accoglienza riservata al nuovo cantante sia stata talvolta controversa, \"The Metal Observer\" lod\u00f2 l'interpretazione vocale di Csihar come addirittura migliore di quella del primo cantante della band, Maniac, sebbene non memorabile come la voce di Dead. Nel 2010 il disco \u00e8 stato inserito in 2\u00aa posizione nella lista dei \"Migliori album Black Metal secondo Decibel\". Nel 2017 l'album \u00e8 stato inserito in 3\u00aa posizione nella lista dei \"Migliori album Black Metal secondo Loudwire\".\nNel giugno del 2017 la rivista \"Rolling Stone\" ha collocato l'album alla quarantesima posizione dei 100 migliori album metal di tutti i tempi."}
{"id": "576896", "revid": "838137", "url": "https://it.wikipedia.org/wiki?curid=576896", "title": "Lorenzo Pucci (cardinale)", "text": "Biografia.\nEra il figlio di Antonio Pucci e Piera Manetta.\nProfessore allo Studio di Pisa, il 15 febbraio 1509 fu nominato vescovo coadiutore di Pistoia. Succedette alla medesima sede il 17 settembre 1518.\nPapa Leone X lo nomin\u00f2 cardinale nel concistoro del 23 settembre 1513 con il titolo di Cardinale presbitero dei Santi Quattro Coronati e lo scelse come suo segretario personale. In questa veste comp\u00ec numerose ambascerie, soprattutto a Firenze, dove il papa voleva che il gonfaloniere a vita Piero Soderini si ritirasse dall'incarico. Nello stesso anno ricevette la commenda come abate dell'Abbazia di Notre-Dame-en-Saint-Melaine, carica che mantenne per poco pi\u00f9 di un anno. Tra il 1518 e il 1519 fu Camerlengo del Sacro Collegio.\nIl 10 agosto 1521 Leone X lo nomin\u00f2 Commendatore del Monastero di San Giovanni in Fiore. Dopo il rovinoso conflitto contro Carlo V, il Sacco di Roma e la prigionia del Papa, e sopo la successiva riappacificazione tra Papa e Imperatore, Lorenzo Pucci fu tra quelli che pi\u00f9 spinsero ad accelerare l'impresa della riconquista di Firenze dai ribelli repubblicani.\nAccusato di appropriazione indebita e peculato, fu rimproverato aver dato a Martin Lutero l'opportunit\u00e0 di portare avanti le accuse di venalit\u00e0 contro la corte pontificia, in particolare contro le indulgenze, delle quali egli aveva fatto un commercio scandaloso. Il suo comportamento lo rese odioso ai colleghi. Il cardinale Giulio de'Medici allontan\u00f2 da lui queste accuse con la sua stima e, divenuto papa con il nome di Clemente VII, lo riport\u00f2 alla reputazione iniziale.\nMor\u00ec il 16 settembre 1531, poco dopo l'assedio di Firenze che aveva reinstaurato, definitivamente, i Medici a Firenze. La sua salma \u00e8 inumata nella basilica di Santa Maria sopra Minerva a Roma.\nIl nipote Antonio e il fratello Roberto furono pure cardinali.\nIncarichi episcopali.\nLorenzo Pucci fu amministratore apostolico di quattro diocesi: Vannes, Melfi, Amalfi e Vallo della Lucania. Fu poi cardinale-vescovo di Albano e successivamente di Palestrina.\nConclavi.\nDurante il suo cardinalato, Lorenzo Pucci partecip\u00f2 ai conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "576898", "revid": "36426", "url": "https://it.wikipedia.org/wiki?curid=576898", "title": "Vescovo di Melfi", "text": ""}
{"id": "576899", "revid": "33689", "url": "https://it.wikipedia.org/wiki?curid=576899", "title": "Popmundo", "text": "Popmundo (precedentemente conosciuto come Popomundo e, per un breve periodo, Poplove) \u00e8 un gioco di ruolo online, il cui scopo principale \u00e8 quello di fare carriera nell'universo musicale e dello spettacolo, trasformandosi in provetti rockstar, bluesman, jazzisti, rapper, punk, ecc., creando la propria band o carriera solista per avanzare in classifica e ottenere sempre pi\u00f9 fama.\nAttivo dal 1\u00ba gennaio 2003, il gioco \u00e8 stato tradotto in molte lingue (italiano compreso) e negli ultimi anni ha conosciuto una vera e propria esplosione demografica, con un numero di personaggi superiore ai 250.000 e con .\nModalit\u00e0 di gioco.\nNel gioco sono presenti diverse citt\u00e0 in cui personaggi possono andare e interagire nei vari luoghi e strutture che ne fanno parte (ad esempio la torre Eiffel a Parigi). In ogni citt\u00e0 il giocatore pu\u00f2 trovare la versione locale della rivista in-game \"It's Pop\", con articoli diversi e scritti nella lingua nazionale di quella citt\u00e0.\nAll'interno del gioco, gli utenti possono mandarsi messaggi privati o usare i forum del sito. I loro personaggi invece possono relazionarsi con gli altri in vari modi, fino a sposarsi e avere figli. Fra le attivit\u00e0 possibili, i personaggi possono anche derubare gli altri e, viceversa, altri personaggi possono fare i giudici, gli avvocati o i poliziotti, arrestando i criminali. Oppure intraprendere una carriera medica per curare i personaggi nel gioco.\nLocalizzazione.\nIl gioco \u00e8 stato tradotto in pi\u00f9 di 30 lingue diverse, qui elencate in ordine alfabetico: azero, bosniaco, bulgaro, catalano, cinese, croato, danese, estone, finlandese, francese, indonesiano, inglese, italiano, lituano, norvegese, olandese, polacco, portoghese, portoghese brasiliano, rumeno, russo, serbo, spagnolo, spagnolo latinoamericano, svedese, tagalog, tedesco, turco, ucraino e ungherese. La traduzione attualmente pi\u00f9 utilizzata \u00e8 quella turca.\nOltre alla lingua, i giocatori possono scegliere la loro valuta e il loro formato della data e ora.\nVersione beta.\nIl 26 ottobre 2011 gli sviluppatori del gioco misero online la versione test, denominata \"beta\", di Popmundo, per ora solo in inglese.\nIl 30 aprile 2012 la versione 1.0 \u00e8 stata sostituita con la 2.0 ancora in fase beta. Pochi giorno dopo \u00e8 stato tradotto in molte lingue tra cui l'italiano."}
{"id": "576901", "revid": "1305772", "url": "https://it.wikipedia.org/wiki?curid=576901", "title": "Dungeon Master (videogioco)", "text": "Dungeon Master \u00e8 un videogioco di ruolo prodotto nel 1987 dalla software house FTL Games per il sistema Atari ST, e poi convertito ad altre piattaforme a 16 bit, con grande successo di critica.\nModalit\u00e0 di gioco.\n\"Dungeon Master\" si sviluppa in tempo reale, anzich\u00e9 secondo una meccanica a turni com'era pi\u00f9 comune ai tempi nel suo genere, e si avvale di una visuale in soggettiva all'interno di ambienti tridimensionali.\nScopo del gioco \u00e8 inoltrarsi in un dungeon composto da 14 livelli per recuperare un prezioso artefatto. L'interazione del giocatore con il mondo di gioco avviene tramite il mouse per manipolare oggetti e ambientazioni, cliccandoci sopra all'interno della visuale in prima persona.\nAll'inizio del gioco \u00e8 necessario creare un proprio party scegliendo da una rosa di 24 personaggi, i \"campioni\". Il party pu\u00f2 comprendere da 1 a 4 elementi.\nCiascun membro del party \u00e8 in grado di specializzarsi in 4 differenti abilit\u00e0: Ninja, Fighter (guerriero), Wizard (mago) e Priest (prete). Ogni campione possiede da una a quattro di queste abilit\u00e0, alle volte partendo dal livello minimo (denominato \"Neophyte\", neofita), ma pi\u00f9 spesso no. Per esempio, un campione pu\u00f2 partire con le abilit\u00e0 Neophyte Ninja e Novice Wizard.\nAl guadagnare di punti esperienza, il livello di un'abilit\u00e0 sale: sta al giocatore decidere come distribuire i punti esperienza, in modo da far salire di livello l'abilit\u00e0 che pi\u00f9 interessa, oppure per mantenere un equilibrio tra le abilit\u00e0.\nSalire di livello aumenta in ogni caso i punti salute e i punti resistenza del campione, ma porta determinati vantaggi collegati a quella data abilit\u00e0. Per esempio, rafforzare l'abilit\u00e0 Ninja di un personaggio aumenter\u00e0 le sue caratteristiche di forza e destrezza, mentre potenziare l'abilit\u00e0 Priest aumenter\u00e0 la saggezza, la quantit\u00e0 di mana e la resistenza alle magie di quel campione.\nPer lanciare gli incantesimi \u00e8 necessario utilizzare alcune rune magiche da disporre in sequenza. Dato che n\u00e9 all'interno del gioco n\u00e9 sul manuale allegato sono descritte le sequenze da effettuare per lanciare determinati incantesimi, il giocatore deve procedere per tentativi; tuttavia, \u00e8 possibile intuire l'effetto di un incantesimo guardando la forma delle rune, che ne rappresentano la forma o la funzione tramite simboli. Per fare un esempio, per lanciare una \"fireball\" (palla di fuoco) si devono usare le rune con il simbolo del fuoco e il simbolo dell'ala.\nConversioni del gioco.\n\"Dungeon Master\" \u00e8 stato il videogioco per Atari ST pi\u00f9 venduto di tutti i tempi, e si calcola sia stato giocato sul 50% di tutti gli Atari ST mai esistiti. Questa notoriet\u00e0 ha portato naturalmente a una serie di conversioni per i pi\u00f9 svariati sistemi, prima fra tutte quella per Amiga uscita nel 1988. Questa versione, esattamente analoga al gioco originale, fu il primo videogioco ad avvalersi di effetti sonori stereofonici.\nAltre conversioni furono quelle per MS-DOS, Apple IIGS, X68000, PC-9801, FM Towns e Super Nintendo.\nNel corso degli anni inoltre numerosi appassionati hanno realizzato versioni casalinghe gratuite del gioco per svariati sistemi e in diversi linguaggi di programmazione, incluso Java."}
{"id": "576903", "revid": "87690", "url": "https://it.wikipedia.org/wiki?curid=576903", "title": "Lipopolisaccaridi", "text": ""}
{"id": "576904", "revid": "57872", "url": "https://it.wikipedia.org/wiki?curid=576904", "title": "Parco di Porto Venere", "text": ""}
{"id": "576917", "revid": "327794", "url": "https://it.wikipedia.org/wiki?curid=576917", "title": "Relativismo gnoseologico", "text": "Per relativismo gnoseologico si intende una posizione di stampo filosofico secondo cui la conoscenza si basa non su criteri oggettivi, ossia che tutti riconoscano come certi, ma unicamente soggettivi, essendo priva di punti sicuri di riferimento.\nIl termine \"gnoseologico\" deriva dalle parole di origine greca gnosis (\u03b3\u03bd\u1ff6\u03c3\u03b9\u03c2) = conoscenza, sapere, e logos (\u03bb\u03cc\u03b3\u03bf\u03c2) = discorso, scienza.\nUn esempio di relativismo gnoseologico lo si pu\u00f2 trovare nella frase del filosofo presocratico Protagora di Abdera: Non ci sono cio\u00e8 elementi, misure oggettive, in base a cui poter distinguere la verit\u00e0 (ci\u00f2 che \u00e8) dalla falsit\u00e0 (ci\u00f2 che non \u00e8). Tutto \u00e8 affidato alla soggettivit\u00e0 dell'uomo.\nAvversario di Protagora era Socrate, il quale ha realizzato, attraverso la metodologia di indagine e speculazione sua propria, la maieutica (\"maieutik\u00e9 tecn\u00e9\" = ostetricia, riferita metaforicamente al far partorire conoscenze), un metodo di introspezione volto alla ricerca di verit\u00e0 a cui possono arrivare gli uomini.\nSecondo un'interpretazione di tipo \"psicologico\", Socrate avrebbe affermato che la felicit\u00e0 fosse raggiunta dalla piena realizzazione ed aderenza del singolo alle sue intime predisposizioni, le quali andavano necessariamente prima conosciute; l'ignoranza di s\u00e9 stessi e l'insoddisfazione che ne deriva conducono al male.\nSecondo teorie interpretative diverse, per Socrate l'uomo raggiunge l'eudemonia (letteralmente: essere in compagnia di un buon demone, ossia essere in pace con s\u00e9 stessi), cio\u00e8 la serenit\u00e0, solo se applica la \"scienza del bene e del male\", il dialogo, \"il sommo bene\", come egli lo definisce, che gli consente di conoscere cos'\u00e8 il bene per chi si confronta con l'altro.\nL'uomo \u00e8 un possibile riferimento in \u00e0mbito cognitivo a pi\u00f9 livelli. Si pu\u00f2 intendere l'uomo come categoria umana in senso lato, quindi la percezione del mondo fisico e metafisico in base alla sua centralit\u00e0 (universo antropocentrico).\nSecondo interpretazioni di carattere religioso, Socrate era profondamente convinto dell'esistenza oggettiva di una sola verit\u00e0 e una sola giustizia, pur ricercandole all'interno di ogni uomo anzich\u00e9 fuori nel mondo.\nDiverse analisi del pensiero di Socrate sostengono invece che egli, che sa di non sapere, non crede che all'uomo sia possibile possedere verit\u00e0 definitive salvo una: quella della ricerca della verit\u00e0 tramite l'esame in comune con il dialogo.\nUn'altra interpretazione, riconducibile a concezioni psicologiche, porrebbe in risalto la diversit\u00e0 da uomo a uomo con la conseguente diversa percezione del sensibile: ad es. una persona \"sente\" ed elabora un'esperienza diversamente da un'altra in base al proprio carattere ed esperienza personale. In questo caso l'accento \u00e8 posto sul processo di apprendimento di ogni individuo ed \u00e8 alla base di tutte le indagini in ambito psicologico e psicoanalitico.\nSuo equivalente \u00e8 il relativismo conoscitivo o cognitivo. In letteratura \u00e8 rappresentato nell'opera di Luigi Pirandello."}
{"id": "576919", "revid": "125766135", "url": "https://it.wikipedia.org/wiki?curid=576919", "title": "Roy Keane", "text": "Nel 2004 \u00e8 stato inserito da Pel\u00e9 nel FIFA 100, una speciale classifica che includeva i migliori 125 calciatori viventi al momento della stesura.\nBiografia.\nRoy Keane \u00e8 sposato con una donna di nome Theresa Doyle, dalla quale ha avuto cinque figli: Shannon, Caragh, Aidan, Leah e Alanna.\nCaratteristiche.\nRoy Keane era un centrocampista potente, dominante e altamente competitivo. Era noto per la sua mobilit\u00e0, l'energia e lo stile di gioco duro. Solitamente operante nel ruolo di detentore o box-to-box al centro, era considerato uno dei migliori giocatori al mondo nella sua posizione. Le sue caratteristiche pi\u00f9 evidenti erano resistenza, tenacia, aggressivit\u00e0 e mentalit\u00e0 vincente. Centrocampista completo, era in grado di recuperare il pallone, portarlo in avanti e distribuirlo con passaggi precisi ai compagni, creando occasioni; talvolta poteva anche andare personalmente a rete grazie ad un potente tiro da fuori area o di letali inserimenti al suo interno. Presenza influente sul campo, spiccava per il suo carattere forte che si concretizzava in una carismatica leadership ma anche in un temperamento irruente, il quale lo ha portato a commettere anche falli molto duri (in carriera ha ricevuto ben 7 cartellini rossi diretti).\nCarriera.\nClub.\nDebutta come calciatore all'inizio degli anni 1990. In un triennio al Nottingham Forest realizza 22 gol in 114 partite, facendosi notare anche con una tripletta realizzata in un incontro di FA Cup contro il Tottenham nel 1991. Sempre durante la medesima competizione, fu protagonista di un singolare episodio con il suo allenatore Brian Clough: al termine della gara con il Crystal Palace, in cui un suo errore aveva causato un gol avversario, ricevette un pugno in faccia dal suo coach. Nonostante ci\u00f2, il rapporto con Clough non fu mai problematico.\nIl 19 luglio 1993 passa al Manchester Utd per la somma di 3.75 milioni di sterline, cifra record per un giocatore britannico. Nel 2000 ha vinto inoltre il premio come Giocatore dell'anno della PFA e della FWA. Del club mancuniano divenne il capitano, totalizzando 323 presenze e segnando 33 gol. Il 18 novembre 2005 lascia l'Old Trafford dopo dodici anni.\nIl 1\u00ba gennaio 2006 passa al Celtic. L'esperienza scozzese dura poco; il 12 giugno dello stesso anno si ritira a causa dei troppi infortuni.\nNazionale.\nLa sua prima gara con la nazionale maggiore dell'Irlanda \u00e8 nel 1991. La partita d'esordio \u00e8 Irlanda-Cile, amichevole internazionale giocata a Dublino e finita sull'1-1. Segna la sua prima rete con la maglia della nazionale il 16 novembre 1994 nello 0-4 contro l'Irlanda del Nord.\nNel 2002 venne convocato ai Mondiali nippo-coreani, salvo poi venire escluso (senza essere rimpiazzato) a causa di un litigio con il commissario tecnico Mick McCarthy; Keane nell'occasione critic\u00f2 aspramente l'operato del suo allenatore e dell'intera organizzazione irlandese. Ritorna in nazionale due anni esatti dopo, nell'amichevole vinta 1-0 contro la Romania nel maggio 2004. Nelle 67 partite in verde, ha realizzato 9 reti, tutte per\u00f2 in fase di qualificazione a un torneo. Il 14 ottobre 2005 annuncia il suo ritiro dalla Nazionale.\nAllenatore.\nIl 1\u00ba settembre 2006 viene assunto come allenatore del , nel quale vince il campionato di Championship il primo anno e riporta la squadra in Premier. \nOttiene la salvezza l'anno successivo. Il 4 dicembre 2008 dopo una serie di sconfitte e frizioni con il nuovo proprietario del club Ellis Short risolve consensualmente il contratto con il .\nIl 23 aprile 2009 \u00e8 stato assunto dall'Ipswich Town, guidando il club nelle ultime due partite della stagione. L'anno successivo ottiene un quindicesimo posto in Championship. Il 7 gennaio 2011 viene esonerato a seguito della sconfitta interna contro il Nottingham Forest.\nIl 6 novembre 2013 diventa vice di Martin O'Neill alla guida dell'Irlanda. Il 1 luglio 2014 diventa vice allenatore di Paul Lambert all'Aston Villa. Il 28 novembre decide di dimettersi.\nIl 28 gennaio 2019, firma un contratto da assistente tecnico con il Nottingham Forest, entrando a far parte dello staff tecnico guidato sempre da Martin O'Neill."}
{"id": "576923", "revid": "22475", "url": "https://it.wikipedia.org/wiki?curid=576923", "title": "Dead (cantante)", "text": "Biografia.\nInfanzia.\nPer \"Pelle\" Yngve Ohlin nacque a \u00d6sterhaninge il 16 gennaio 1969. Visse a Vasterhaninge e durante l'infanzia soffr\u00ec di apnea nel sonno. A 13 anni sub\u00ec un'emorragia interna, causata dalla rottura della milza in seguito ad un incidente su un lago ghiacciato (tuttavia il fratello in un'intervista afferm\u00f2 che ci\u00f2 avvenne a causa di un episodio di bullismo di cui fu vittima). I medici riuscirono a rianimarlo, nonostante inizialmente l'avessero dichiarato clinicamente morto e da allora ricorda di aver avuto una esperienza di pre-morte, nel quale vedeva tunnel di luce e vari colori. Ricordava di essere entrato nella luce e che quella zona non poteva essere varcata da mortali.\nQuesto episodio segn\u00f2 drasticamente la sua vita, poich\u00e9 probabilmente fu affetto dalla sindrome di Cotard, ma non c'\u00e8 nessuna conferma ufficiale di una malattia mentale. Negli anni a seguire fu descritto come un ragazzo introverso e malinconico, attratto morbosamente dalla morte. Da giovane, secondo una sua dichiarazione, ascoltava molti gruppi heavy metal come Iron Maiden e Metallica. La sua passione per la musica lo porter\u00e0 a fondare i Morbid. Fonte d'ispirazione per la sua musica erano i film splatter, come \"La Casa\" e \"Cannibal Ferox\", due dei suoi film preferiti.\nMorbid.\nNel 1986 fond\u00f2 i Morbid, inizialmente si facevano chiamare Scapegoat un anno prima, con John \"Gehenna\" Lennart, che conobbe grazie ad un negozio di dischi molto famoso a Stoccolma, l\"'Heavy Sound\", TG alle chitarre, Jens \"Dr. Schitz\" N\u00e4sstr\u00f6m al basso e L-G \"Drutten\" Petrov alla batteria. Due anni dopo, il 5 ed il 6 dicembre registrarono la demo \"December Moon\". Dead si fece immediatamente notare per le qualit\u00e0 vocali e per il proprio inquietante aspetto: \u00e8 stato uno dei primi a introdurre il \"face paint\" tra i musicisti black metal ed \u00e8 accreditato anche come inventore del termine stesso \"corpse paint\", che diventer\u00e0 in seguito un simbolo distintivo del Black metal. Conquistata una moderata fama, decise di contattare Metalion, amico dei Mayhem e fondatore della \"Slayer Magazine\", una rivista Death metal nel quale recensiva i gruppi della scena e che cercava un cantante. Successivamente Necrobutcher, bassista dei neoformati Mayhem, ricevette un pacco contenente una lettera, una cassetta, un topo crocifisso e alcune sue foto. Il leader Euronymous ne rimase cos\u00ec affascinato da volerlo immediatamente nella propria band.\nMayhem.\nCon l'arrivo di Dead, nel gennaio 1988, i Mayhem diversificarono il loro stile, rendendo la loro musica ancor pi\u00f9 feroce e le tematiche dei testi passarono dallo splatter degli esordi ad altri argomenti come satanismo, oscurit\u00e0, paganesimo, depressione e paranormale. Il gruppo fece numerosi concerti in Europa, anche se la voce di Dead nella discografia ufficiale \u00e8 presente solo nella registrazione di un concerto a Lipsia, chiamato appunto \"Live in Leipzig\" e pubblicato nel 1993, e in \"Live in Zeitz\", \"Live in Jessheim\" e \"Live in Sarpsborg\", tre concerti registrati nel 1990 usciti anni dopo in versione ufficiale su etichetta Peaceville Records. Si vocifera anche di un altro live ad Annaberg, sempre in Germania, ma non si sa molto al riguardo. Inoltre i Mayhem hanno partecipato ad un altro concerto, questa volta in Turchia a Smirne il 9 dicembre dello stesso anno, ma dovettero interrompere la loro esibizione per l'arrivo della polizia a causa del coprifuoco dopo il tramonto, dopo il quale era vietato suonare.\nLe uniche registrazioni in studio dei Mayhem con Dead alla voce sono il bootleg \"A Tribute to the Black Emperors\" e la raccolta di prove in studio conosciuta come \"Out from the Dark\", distribuita dopo la sua morte. Dead contribu\u00ec ad accrescere la fama della band eseguendo esibizioni macabre e scellerate: nel febbraio 1990, a Jessheim durante un concerto Dead si sfregi\u00f2 il corpo al fine di allontanare i \"poser\" l\u00ec presenti; le ingenti perdite di sangue gli procurarono la perdita dei sensi e venne immediatamente ricoverato in ospedale. In seguito dichiar\u00f2:\nDead era inoltre noto poich\u00e9 usava seppellire i propri vestiti e dissotterrarli prima dei concerti, per ottenere un aspetto il pi\u00f9 simile possibile a quello di un cadavere; giunse addirittura a chiedere di essere lui stesso sepolto. Durante un tour con i Mayhem, trov\u00f2 un corvo putrefatto lungo la strada e decise di conservarlo in una busta di plastica, per poter sentire l'odore della morte quando ne avesse sentito il bisogno. L'ossessione per la morte lo portava ad assumere atteggiamenti che resero in poco tempo i Mayhem una band leggendaria: Dead varc\u00f2 il confine tra le parole e i fatti, cambiando irreparabilmente la mentalit\u00e0 della nascente scena blackster scandinava.\nLa morte.\nCol passare del tempo, la sua ossessione per la morte e l'odio verso un mondo al quale riteneva di non appartenere, fecero peggiorare il suo stato mentale. A causa della sindrome di Cotard riteneva di essere gi\u00e0 morto e di vivere soltanto un brutto incubo. La copertina dell'album \"Live in Leipzig\" riporta parte della sua nota d'addio suicida: \"\u00abJag \u00e4r inte en m\u00e4nniska. Det h\u00e4r \u00e4r bara en dr\u00f6m, och snart vaknar jag. Det var f\u00f6r kallt och blodet levrades hela tiden\u00bb\" (\"Non sono un essere umano. Questo \u00e8 solo un sogno e presto mi risveglier\u00f2. Faceva troppo freddo ed il sangue continuava a coagularsi\")\nL'8 aprile del 1991 B\u00e5rd Faust ed Euronymous si allontanarono dalla propria abitazione vicino a Kr\u00e5kstad lasciando Dead in casa da solo. Il cantante si suicid\u00f2, tagliandosi la gola e le vene ai polsi e poi sparandosi un colpo di fucile in testa. Prima di uccidersi, il cantante lasci\u00f2 un messaggio che iniziava con la frase \"Urs\u00e4kta blodet\" (\"scusate per il sangue.\"), e alcuni fogli contenenti il testo di \"Life Eternal\", pubblicata in seguito, nel 1994, all'interno dell'album \"De Mysteriis Dom Sathanas\". Dopo l'accaduto, Euronymous fece ritorno a casa, entrando dalla finestra della stanza del cantante in quanto la porta era chiusa e l'unica chiave la teneva Dead. Trovando il suo collega deceduto, Euronymous, prima di chiamare la polizia, si rec\u00f2 al negozio pi\u00f9 vicino per comprare una macchina fotografica con lo scopo di fotografare il corpo del ragazzo e solo successivamente chiam\u00f2 le forze dell'ordine.\nEuronymous distribu\u00ec parti del cranio come reliquie per onorare la sua memoria a musicisti che considerava degni (tra cui B\u00e5rd Faust, Metalion e Morgan Steinmeyer H\u00e5kansson). Dopo che Hellhammer ebbe sviluppato le fotografie, Euronymous inizialmente promise che le avrebbe distrutte, ma alla fine non lo fece. Le tenne in una busta nel suo negozio \"Helvete\". Presumibilmente, Euronymous invi\u00f2 una delle foto a Mauricio \"Bull Metal\" Montoya, proprietario della Warmaster Records in Colombia, che la utilizz\u00f2 per la copertina del bootleg \"Dawn of the Black Hearts\", pubblicato nel 1995.\nIl suicidio di Dead caus\u00f2 la rottura dei rapporti di amicizia tra Euronymous ed alcuni dei suoi amici, che rimasero disgustati dal suo atteggiamento nei confronti di Dead prima della sua morte, e dal suo comportamento dopo l'evento. Necrobutcher chiuse i rapporti con lui e lasci\u00f2 i Mayhem. Manheim insinu\u00f2 il sospetto che Euronymous avesse volutamente lasciato Dead da solo in casa, cos\u00ec che potesse mettere in atto il suo intento suicida. La morte di Dead fu uno spartiacque e caus\u00f2 un \"cambio di mentalit\u00e0\" nella scena black metal norvegese, diventando un elemento catalizzante nello svolgimento degli eventi criminosi futuri perpetrati da alcuni dei suoi membri.\nStian Johannsen (\"Occultus\"), che sostitu\u00ec per un breve lasso di tempo Dead come vocalist dei Mayhem dopo il suo suicidio, disse di lui:\nPer Yngve Ohlin detto \"Dead\" \u00e8 stato sepolto nel cimitero di Osterhaninge Kyrka nei pressi di V\u00e4sterhaninge.\nPersonalit\u00e0.\nIn molte interviste, alcuni colleghi musicisti di Dead lo descrissero come un individuo molto introverso, al limite del patologico e con vari comportamenti \"borderline\". Il batterista dei Mayhem Jan Axel \"Hellhammer\" Blomberg descrisse Dead \"una personalit\u00e0 molto strana [...] depressa, malinconica, e tetra\". \u00d8ystein \"Euronymous\" Aarseth una volta disse: \u00abOnestamente penso che Dead sia pazzo. In quale altro modo puoi descrivere un tizio che non mangia, per farsi venire le piaghe da denutrizione? O che indossa una t-shirt con degli annunci funebri sopra?\u00bb. L'ex batterista dei Mayhem Kjetil Manheim disse a posteriori che la personalit\u00e0 di Dead era accostabile a quella di Marvin l'androide paranoico, un personaggio della serie \"Guida galattica per gli autostoppisti\".\nSecondo l'ex batterista degli Emperor B\u00e5rd \"Faust\" Eithun:"}
{"id": "576927", "revid": "219355", "url": "https://it.wikipedia.org/wiki?curid=576927", "title": "Antonio Maria Pucci", "text": "Biografia.\nEntr\u00f2 a soli 18 anni nell'Ordine dei Servi di Maria presso la basilica della Santissima Annunziata di Firenze, dove cambi\u00f2 il nome in Antonio Maria. Nel 1843 venne ordinato sacerdote e inviato poco dopo come parroco nella recente parrocchia di Sant'Andrea a Viareggio, affidata appunto ai Servi di Maria. Segu\u00ec questa parrocchia per ben 48 anni, fino alla morte. Nel contempo fu anche priore del convento di Viareggio e per sette anni Superiore della Provincia Toscana dei Servi di Maria.\nFu un punto di riferimento per i suoi fedeli, aiutandoli con zelo e partecipazione, tanto da meritarsi il nomignolo vezzeggiativo del \"curatino\".\nAnticip\u00f2 in un certo senso l'Azione Cattolica istituendo varie associazioni per le diverse categorie dei suoi parrocchiani: per i giovani \"La Compagnia di San Luigi\" e la \"Congregazione della Dottrina Cristiana\"; per gli adulti riorganizz\u00f2 la gi\u00e0 esistente \"Alma Compagnia di Maria Santissima Addolorata\", mentre per le donne cre\u00f2 la \"Congregazione delle Madri Cristiane\".\nNel 1853 fu il fondatore inoltre dell'istituzione per l'educazione delle fanciulle delle Suore Mantellate Serve di Maria e dette vita al primo ospizio marino per i bambini poveri malati.\nAmmalatosi di una polmonite fulminante dopo aver soccorso un ammalato in una tempesta, mor\u00ec il 12 gennaio 1892. Venne sepolto nel cimitero comunale, ma in seguito fu traslato nella stessa chiesa di Sant'Andrea dove aveva trascorso il suo lunghissimo periodo di parroco, il 18 aprile 1920.\nIl culto.\nFu proclamato beato il 12 giugno 1952 da Pio XII e canonizzato il 9 dicembre 1962 da Giovanni XXIII, per il suo esempio di vita dedicata all'attivit\u00e0 pastorale."}
{"id": "576932", "revid": "1772671", "url": "https://it.wikipedia.org/wiki?curid=576932", "title": "Turdus viscivorus", "text": "La tordela o tordella (\"Turdus viscivorus\" ) \u00e8 un uccello della famiglia dei Turdidi \nLa tordela \u00e8 il pi\u00f9 grosso dei Turdidi. Le sue parti superiori sono di colore grigio-marrone, quelle inferiori presentano una colorazione di fondo biancastra con sfumature di colore camoscio-dorato. Monogamo e territoriale, il maschio \u00e8 aggressivo e attacca gli intrusi nella sua area di riproduzione, compresi rapaci e corvidi. Conduce vita solitaria e di coppia, tranne che durante la migrazione autunnale, ed \u00e8 generalmente piuttosto asociale, litigioso e intollerante in pastura. Ricerca il cibo nelle radure e nelle zone erbose, dove corre e saltella agilmente. Nelle aree di nidificazione si ciba prevalentemente di invertebrati, in quelle di svernamento di frutti e bacche. Golosa dei frutti del vischio (donde il nome), contribuisce alla propagazione di questa pianta parassita. Da aprile a luglio, la femmina costruisce il nido, incuba le uova e, aiutata dal maschio, alimenta i pulcini. Questi abbandonano il nido a due settimane e continuano ad essere alimentati dai genitori o dal solo maschio, se la femmina incuba una seconda covata. \nComprende tre sottospecie. La forma nominale occupa la maggior parte dell\u2019Europa; a nord il suo areale di nidificazione si estende in Fennoscandia e in Russia, mentre a sud raggiunge il bacino del Mediterraneo, dove \u00e8 presente anche la sottospecie \"deichleri\", prevalentemente sedentaria. La terza sottospecie (\"bonapartei\") \u00e8 distribuita in Asia, raggiungendo a sud l\u2019Iran e le montagne dell\u2019Himalaya nord-occidentale. Frequenta soprattutto ambienti caratterizzati dalla presenza di distese erbose affiancate da alberi d\u2019alto fusto e siepi, dove si possono trovare diversi tipi di bacche. Nell'area mediterranea, si trova pi\u00f9 in collina e media montagna che in pianura. In Italia, la specie \u00e8 parzialmente sedentaria, svernante, migratrice di doppio passo e nidifica da febbraio a maggio sulla fascia alto-collinare e montana delle Alpi e dell\u2019Appennino. La specie \u00e8 compresa nella categoria \"Rischio minimo\" della Lista Rossa IUCN delle specie minacciate.\nDescrizione.\nLa tordela ha portamento eretto, enfatizzato dalla lunghezza della coda e dalla robustezza di becco e zampe con lunghezza totale 27 cm e un\u2019apertura alare di 42-47 cm e un peso di 100-140 g. Le sue parti superiori sono di colore grigio-marrone (pi\u00f9 chiara sul groppone), le parti inferiori presentano una colorazione di fondo biancastra, con sfumature di colore camoscio-dorato. Sul mento e sulla gola sono evidenti macchiette nerastre, che sul petto diventano pi\u00f9 grandi e assumono una forma triangolare, mentre su addome, ventre e fianchi spiccano grandi macchiettature rotonde nerastre. La coda \u00e8 marrone scuro, con le timoniere esterne bordate di bianco, come pure la parte terminale della coda. L\u2019iride bruno-scuro risalta sull\u2019anello bianco-camoscio del piumaggio circostante. Zampe e piedi sono di colore bruno-giallastro o bruno-oliva chiaro. Il becco \u00e8 nerastro con un po' di giallo alla base, inferiormente. I sessi non presentano nessun dimorfismo. La tordela \u00e8 pi\u00f9 grande e pi\u00f9 chiara del tordo bottaccio e ha macchie sul petto e sul ventre pi\u00f9 scure\nBiologia.\nHa una speranza di vita di tre anni, ma il suo ciclo vitale pu\u00f2 superare i 21 anni, ambedue i sessi raggiungono la maturit\u00e0 sessuale a dodici mesi. Monogamo e territoriale, il maschio \u00e8 aggressivo e attacca gli intrusi nella sua area di riproduzione, compresi rapaci e corvidi. Conduce vita solitaria e in coppia, tranne che durante la migrazione autunnale. \u00c8 piuttosto asociale, litigioso e intollerante in pastura. Di indole sospettosa e accorta, al minimo allarme fugge con volo veloce e rettilineo, emettendo grida aspre e vibranti. Trascorre la notte sugli alberi, nei grossi cespugli di edera o tra il vischio. Di solito, vola all'altezza della cima degli alberi con battiti d'ala separati da brevi planate. Pu\u00f2 essere confuso con i picchi o il cuculo per il modo di involarsi o quando vola a bassa quota. Se allarmato, muove a scatti le ali e la coda. Per quanto manifesti una spiccata tendenza all\u2019indipendenza individuale, \u00e8 abbastanza socievole e si sposta in piccoli gruppi familiari ben strutturati (con vedette sulle cime degli alberi, mentre il resto del gruppo si alimenta). Questo comportamento \u00e8 simile a quello della cesena e del sassello, che per\u00f2 si muovono in gruppi pi\u00f9 grandi e meno organizzati.\nAlimentazione.\nLa tordela preferisce ricercare il cibo nelle radure e nelle zone erbose, dove corre e saltella agilmente. La sua dieta, simile a quella dei suoi congeneri, varia a seconda della stagione: nelle aree di nidificazione si ciba di invertebrati quali insetti e loro larve (cavallette, farfalle, formiche e grilli), anellidi, molluschi, crostacei e ragni. Nelle aree di svernamento, la sua dieta comprende frutta e bacche come uva, agrifoglio, biancospino, ginepro, lampone, mora, olive, ribes, sambuco, sorbo e tasso, Golosa dei frutti del vischio, assieme alla capinera, rappresenta un importante mezzo di propagazione di questa pianta parassita. Le bacche di vischio si usano ancor oggi per preparare una sostanza vischiosa usata per l\u2019uccellagione. La dieta dei pulcini \u00e8 composta esclusivamente da invertebrati portati dai genitori.\nRiproduzione.\n\u00c8 sessualmente maturo ad un anno di et\u00e0. In pieno inverno, iniziano i primi corteggiamenti, che consistono in silenziosi inseguimenti della femmina da parte del maschio. Il possesso del territorio di nidificazione viene manifestato col canto e la sua difesa origina spesso dispute tra i maschi. Da aprile a luglio, ama nidificare alla biforcazione dei rami, quasi in cima agli alberi, raramente nei cespugli bassi, sul terreno e nelle crepe dei muri. L\u2019orientamento \u00e8 scelto in modo da assicurare il migliore soleggiamento del nido. Solo la femmina ha il compito di costruire il nido con paglia, radici e muschio, rafforzandolo con fango e foderandolo con erba secca. Le tre-cinque uova di colore azzurrino, blu verdastro o camoscio, picchiettato di marrone-rossastro o viola, con le macchie che si possono unire in un unico disegno sulla base pi\u00f9 larga, sono incubate dalla femmina per circa due settimane ed il maschio la sostituisce solo occasionalmente. I pulcini vengono alimentati da entrambi i genitori e abbandonano il nido all\u2019et\u00e0 di circa due settimane. Spesso il maschio continua a nutrire i piccoli da solo, mentre la femmina incuba una seconda covata. I piccoli rimangono due settimane nel nido e diventano indipendenti due settimane dopo l'involo. Compie due covate a partire dalla fine di febbraio-marzo in pianura e in aprile nelle zone montane.\nVoce.\nIl suo canto nuziale primaverile, molto limpido e forte, che pu\u00f2 essere avvertito fino a due chilometri di distanza, con frasi formate tipicamente da tre-sei note piuttosto meno melodiose e monotone se paragonate a quelle del tordo bottaccio o del merlo, suona come \"chewee-trewuu\" ... \"trureetruuruu\" o simile. Quando \u00e8 posata, produce un secco \"tuck-tuck-tuck\", mentre in volo emette un \"ciurr\" ripetuto. Il grido di allarme assomiglia al suono della raganella \"trrrr\u00e9\", il verso di contatto suona come un \"tuk\" stridulo.\nDistribuzione, migrazioni e habitat.\nDistribuzione.\nComprende tre sottospecie. La forma nominale occupa la maggior parte dell\u2019Europa; a nord l\u2019areale di nidificazione si estende in Fennoscandia, sino alle regioni prive di vegetazione arborea, e in Russia, mentre a sud raggiunge la Spagna, l\u2019Italia e la Grecia. In Corsica, Sardegna e in Nord Africa \u00e8 presente la sottospecie \"deichleri\", dal comportamento prevalentemente sedentario. La terza sottospecie (\"bonapartei\") \u00e8 distribuita in Asia e si spinge ad est, raggiungendo a sud l\u2019Iran e le montagne dell\u2019Himalaya nord-occidentale. L\u2019areale di svernamento coincide sostanzialmente con la porzione pi\u00f9 meridionale dell\u2019areale di nidificazione e si estende dall\u2019Europa centro-orientale al Nord Africa (soprattutto Marocco, Algeria e Tunisia).\nMigrazioni.\nLe popolazioni pi\u00f9 nord-orientali sono migratrici, le altre sono sedentarie o dispersive. I principali quartieri di svernamento si trovano a sud dell\u2019areale riproduttivo fino al bacino del Mediterraneo. La specie \u00e8 comune in tutto il suo areale, ma pi\u00f9 rara nella Russia Orientale, nei Balcani e in Germania. La sottospecie \"T. v. viscivorus\" \u00e8 presente dalla Gran Bretagna alla Svezia sud-orientale e Norvegia, Finlandia, Russia occidentale, Spagna, Portogallo, l'Appennino, la Sicilia, pi\u00f9 a est della Turchia, la Grecia, l'Iraq settentrionale e l'Iran nord-occidentale. La \"T. v. deichleri\" si trova nel nord del Marocco nelle montagne dell'Atlante, in parte nel nord dell'Algeria, nel nord-ovest della Tunisia, in Corsica e in Sardegna. La \"T. v. bonapartei\" \u00e8 presente in Siberia, a sud-ovest del Lago Baikal, a est dell'Afghanistan, del Pakistan e dell'Himalaya dove pu\u00f2 nidificare tra 1.800 e 3.900 metri; \u00e8 presente in Nepal, nel sud del Kazakistan, nel sud del Turkmenistan e in particolare nel nord dell'Iran. Tra la fine di settembre e novembre sono attivi i flussi migratori verso i quartieri di svernamento e da febbraio a fine aprile verso i quartieri di nidificazione settentrionali.\nHabitat.\nLa tordela \u00e8 molto sensibile agli estremi climatici ed evita sia i terreni nevosi e ghiacciati, sia quelli aridi. Sui rilievi europei le maggiori densit\u00e0 si registrano tra i 700 e i 1.800 metri di altitudine. Frequenta soprattutto ambienti caratterizzati dalla presenza di distese erbose affiancate da alberi d\u2019alto fusto e siepi, dove si possono trovare diversi tipi di bacche. Di rado, frequenta le vicinanze dei centri abitati, sebbene negli ultimi anni e in modo localizzato, abbia cominciato a occupare giardini e parchi urbani. Nell'area mediterranea si trova pi\u00f9 in collina e media montagna che in pianura, ma anche qui evita zone boschive eccessivamente fitte. In inverno, utilizza preferenzialmente prati delimitati da ampie siepi e spazi aperti di media altitudine. Nei Paesi mediterranei, effettua spostamenti in altitudine piuttosto che in latitudine. In Marocco, Algeria e Tunisia nidifica ad altitudini elevate (1.500 - 2.700 metri), preferendo le foreste di ginepro, quercia, cedro, pino e i palmeti. Durante inverni particolarmente rigidi pu\u00f2 svernare anche sul delta del Nilo.\nPredatori e parassiti.\n\u00c8 predata da vari rapaci tra cui l\u2019aquila, la civetta, il falco pellegrino, il gheppio, il nibbio, la poiana, lo sparviero e dai corvidi, che si cibano delle sue uova e dei pulcini. Tra i parassiti esterni, prevalgono gli acari, le pulci e le zecche; i parassiti interni e i patogeni comprendono vermi piatti e rotondi, \"Haemopterus\", \"Leucocytozoon\", \"Menacanthus\", \"Passerilepis\", \"Philopterus\", \"Plasmodium\" e \"Trypanosoma\". \u00c8, inoltre, parassitata dal cuculo.\nStatus e conservazione.\nLa popolazione mondiale di questa specie \u00e8 tentativamente stimata in 13.750.000 - 29.800.000 individui. La popolazione europea, che sarebbe rappresentata da 8.250.000 \u2013 17.900.000 individui, ovvero il 60% della popolazione globale, ha consistenza e diffusione estremamente ampie e si ritiene che il declino non sia sufficientemente rapido per avvicinarsi alle soglie di vulnerabilit\u00e0. Le tendenze attuali consentono, dunque, di classificare le specie nella categoria \"Rischio minimo\" della Lista Rossa IUCN delle specie minacciate. Il pi\u00f9 importante fattore di rischio \u00e8 rappresentato dalla trasformazione degli habitat nelle zone di nidificazione. Ad esempio, le popolazioni finlandesi hanno subito l'abbattimento di antiche foreste a causa delle moderne pratiche forestali. Inoltre, studi condotti nei Paesi Bassi hanno mostrato fluttuazioni nel numero della popolazione a causa del rigido clima invernale. Inoltre, gli insetticidi rappresentano probabilmente una minaccia grave.\nRapporti con l'uomo.\nAlcuni paesi hanno emesso francobolli con l\u2019immagine della tordela: Bahrein, Bulgaria, Guernsey e Jersey.\nIn Italia.\nLa specie \u00e8 nidificante, parzialmente sedentaria, migratrice e svernante. Gli uccelli provengono dall\u2019Europa settentrionale e centrale, nonch\u00e9 dall\u2019area balcanica tra marzo e met\u00e0 aprile. Il transito autunnale si verifica principalmente nei mesi di ottobre e novembre. \u00c8 nidificante da febbraio a maggio sulla fascia alto-collinare e montana delle Alpi e dell\u2019Appennino, con massimi valori di densit\u00e0 tra i 700 e i 2.000 metri di altitudine, mentre \u00e8 presente solo localmente sui rilievi montuosi delle isole maggiori. Persiste in modo localizzato nella pianura romagnola, in un\u2019area centrata nel comprensorio di Lugo (RA), quale relitto di una pi\u00f9 ampia e antica popolazione nidificante in coltivazioni di peschi e peri. Di recente, nell\u2019Italia centro-meridionale \u00e8 stata registrata come nidificante a livello del mare nella provincia di Teramo e nella parte settentrionale della provincia di Bari, anche in ambiente fortemente antropizzato, tra oliveti e mandorleti, nonch\u00e9 all\u2019interno dei giardini. Sverna in un territorio pi\u00f9 ampio rispetto a quello di nidificazione; talvolta, abbandona l\u2019ambiente d\u2019alta quota per trasferirsi lungo le vallate e le pianure, conservando la predilezione per i margini dei boschi in continuit\u00e0 con le distese erbose o i terreni coltivati (frutteti).\nL'areale della specie, in Italia, \u00e8 vasto e la popolazione italiana, stimata in 100.000 - 200.000 individui maturi, \u00e8 risultata stabile nel periodo 2000 - 2010 e viene classificata come \"Minore Preoccupazione\". Trasformazione dell'habitat di nidificazione e alimentazione e uccisioni illegali rappresentano i principali pericoli per la sua sopravvivenza.\nSistematica.\nDella tordela sono conosciute tre sottospecie:"}
{"id": "576933", "revid": "838137", "url": "https://it.wikipedia.org/wiki?curid=576933", "title": "Movimento Cristiano-Democratico (Slovacchia)", "text": "Il Movimento Cristiano-Democratico (in slovacco: \"Kres\u0165anskodemokratick\u00e9 hnutie\" - KDH) \u00e8 un partito politico slovacco di orientamento social-conservatore e cristiano democratico fondato nel 1990.\nStoria.\nIl partito si \u00e8 affermato nel 1990 su iniziativa, tra gli altri, di J\u00e1n \u010carnogursk\u00fd, che ne \u00e8 stato il leader fino al 2002. \u010carnogursk\u00fd, come molti altri esponenti del partito, aveva preso parte all'opposizione al regime comunista, crollato nel 1989. Infatti, dall'agosto al dicembre del 1989 fu anche imprigionato quale oppositore politico. Il KDH \u00e8 un partito cristiano democratico moderato, divenuto membro del Partito Popolare Europeo.\nAlle prime elezioni libere del 1990 il KDH ottenne il 19,2% dei voti, conquist\u00f2 31 seggi ed entr\u00f2 a far parte del governo guidato da Vladim\u00edr Me\u010diar. Le divisioni interne al partito di Me\u010diar, l'HZDS, fecero cadere il governo e \u010carnogursk\u00fd venne nominato primo ministro. Dopo le elezioni del 1992 Me\u010diar condusse l'HZDS nuovamente al governo, questa volta con il sostegno dei nazionalisti, ed il KDH pass\u00f2 all'opposizione (8,9% dei voti).\nLe elezioni del 1994 videro un leggero aumento dei consensi del partito che pass\u00f2 al 10,1%, ma rimase all'opposizione. Nel 1998, il KDH prese parte alla \"Coalizione Democratica Slovacca\" (KDS), composta, oltre che dai democristiani, anche da \"Unione Democratica\", \"Partito Democratico\", \"Partito Social Democratico di Slovacchia\", \"Partito verde in Slovacchia\". La Coalizione ottenne il 26,3% dei voti e scalz\u00f2 l'HDZS dal governo. \u010carnogursk\u00fd venne nominato ministro della giustizia.\nAlle elezioni parlamentari del 2002, il KDH partecip\u00f2 autonomamente, ottenne l'8,3% dei voti e 15 seggi. Entr\u00f2 a far parte del governo di centro-destra insieme all'Unione Cristiana e Democratica Slovacca, Partito della Coalizione Ungherese, ANO. Alle elezioni parlamentari del 2006, il KDH ha confermato i risultati delle elezioni precedenti, il crollo dei liberali di ANO ha reso impossibile la riproposizione del governo uscente, che \u00e8 stato sostituito da un'insolita alleanza Smer-SNS-HZDS. Anche alle elezioni parlamentari del 2010 il partito ha ottenuto l'8,5% dei consensi, mantenendo i suoi 15 seggi."}
{"id": "576935", "revid": "1573940", "url": "https://it.wikipedia.org/wiki?curid=576935", "title": "Turdus pilaris", "text": "La cesena (\"Turdus pilaris\" ) \u00e8 un uccello della famiglia dei Turdidi.\nSpecie migratrice, nidifica dalla Scandinavia all\u2019Asia settentrionale e sverna nell'Europa occidentale, centrale e meridionale e sulla sponda settentrionale del Mediterraneo. La migrazione post-riproduttiva verso i quartieri di svernamento inizia a settembre e culmina tra novembre e dicembre, mentre quella pre-riproduttiva verso i quartieri di nidificazione inizia a febbraio. Nidifica nelle aree boschive e ai margini di foreste di betulle, pini, abeti rossi, ontani, spesso all'interno di zone umide, vicino a prati, valli fluviali, torbiere e paludi, ma si trova anche in parchi, frutteti, giardini, ai margini dei terreni agricoli. Alle latitudini inferiori raggiunge i 2.400 metri di quota, ma le maggiori densit\u00e0 si registrano tra gli 800 e i 1.600 metri. Durante la migrazione e in inverno, frequenta habitat pi\u00f9 aperti e radi come campi e pascoli, terreni agricoli, boschi e arbusti. \nPer taglia, si situa tra la tordela e il tordo sassello. Monogama e territoriale, conduce vita gregaria in tutte le stagioni, mantenendo un comportamento sociale anche nel periodo riproduttivo, nidifica in piccoli nuclei di 10-20 coppie e difende coraggiosamente il suo territorio. \u00c8 prevalentemente insettivoro durante la stagione riproduttiva e frugivoro in autunno-inverno; analogamente al Merlo, \u00e8 capace di scavare nella neve, alla ricerca del cibo e di entrare in acque poco profonde per catturare pesci di piccola taglia. In Italia \u00e8 migratrice regolare tra marzo e met\u00e0 aprile e tra ottobre e novembre e nidificante tra aprile e maggio. Sverna in modo omogeneo nel centro-nord, dove frequenta i frutteti, le zone coltivate ed i boschi, in genere a quote comprese tra i 200 e i 1.000 metri. La specie classificata nella categoria a \"Rischio minimo\" della Lista Rossa dell'IUCN delle specie minacciate. \nDescrizione.\nRaggiunge la lunghezza di circa 26 cm, con apertura alare 39-42 cm e un peso medio di 100 g. A differenza degli altri tordi, ha una colorazione relativamente vivace. Caratteristica distintiva \u00e8 il grigio ardesia della testa e della parte posteriore del collo e groppa, che contrasta con il marrone del dorso e delle ali e il nero della coda. Le parti inferiori sono biancastre, fortemente ombrate di giallo-arancio sul petto e segnate da striature nerastre, che spesso sfumano in macchie nere sui lati del petto. La parte inferiore delle ali \u00e8 bianca come nella tordela. \u00c8 sempre presente un leggero sopracciglio chiaro, l\u2019iride \u00e8 bruno scuro. Ha becco robusto, giallo e zampe nero-brunastre. I sessi non presentano alcun dimorfismo.\nBiologia.\nIl suo ciclo vitale pu\u00f2 superare i 18 anni. I due sessi raggiungono la maturit\u00e0 sessuale a dodici mesi. Specie migratrice, conduce vita gregaria in tutte le stagioni dell\u2019anno e pu\u00f2 formare stormi di centinaia o, addirittura, migliaia di individui, spesso insieme al tordo sassello. Mantiene un comportamento sociale anche nel periodo riproduttivo e nidifica in piccoli nuclei di 10-20 coppie, che sfruttano comuni aree di alimentazione; ciascuna coppia conserva, comunque, un esclusivo territorio, limitatamente alle immediate vicinanze del nido. Territoriale, difende coraggiosamente il suo territorio. Rumorosa nella stagione riproduttiva, \u00e8 schiva e guardinga in inverno. Possiede un volo alto e leggermente ondulato, alternando potenti battiti d\u2019ala a brevi planate ad ali aperte o chiuse. Sulle lunghe distanze, gli stormi si mantengono alti con un volo rapido, forte e diretto; sono stati monitorati dal radar stormi in volo fino a 3.270 metri dal suolo. Sul terreno, cammina con portamento eretto e saltella con eleganza. Il suo comportamento ricorda quello della tordela, dacui si differenzia per la coda pi\u00f9 corta.\nAlimentazione.\nCome per la maggior parte dei Turdidi, la dieta della cesena dipende dalle disponibilit\u00e0 offerte dall'ambiente e varia a seconda della stagione: nelle aree di nidificazione si ciba di insetti e delle loro larve (ditteri, imenotteri, lepidotteri, ortotteri), anellidi, lumache, ragni, ma anche dei semi delle conifere e delle piante da fiore, di germogli e boccioli. Come il merlo, \u00e8 capace di scavare nella neve per arrivare al terreno sottostante, alla ricerca del cibo e di entrare in acque poco profonde per catturare pesci di piccola taglia. La dieta dei pulcini \u00e8 composta prevalentemente da invertebrati. Nelle aree di svernamento, la sua dieta comprende frutta e bacche come cachi, mele, pere, uva, agrifoglio, biancospino, edera, ginepro, mora, rosa canina, sorbo e tasso.\nRiproduzione.\nMonogama, \u00e8 l'unico turdide che nidifica volentieri in colonie. La specie \u00e8 nidificante in tutta l'Europa nord-orientale, dalla tundra artica fino agli Urali. A marzo-aprile, gli uccelli lasciano i loro quartieri di svernamento e si spostano a nord verso i loro siti di nidificazione in Europa, fino alla Scandinavia. La stagione riproduttiva \u00e8 compresa tra aprile e fine agosto, a seconda della latitudine. I maschi svolgono un\u2019intensa attivit\u00e0 di inseguimenti e combattimenti. La parata nuziale ha un rituale assai semplice: il maschio canta e saltella attorno alla compagna, tenendo il corpo orizzontale, le ali semiaperte e la coda spiegata e abbassata. Nidifica in foreste rade di conifere, ai margini di boschi misti e anche in frutteti e campagne con grandi alberi. Il nido, a forma di coppa, \u00e8 costruito dalla femmina abbastanza in alto (in media da 7 a 8 m), generalmente sulla forcella di un albero, contro il tronco o su un ramo, utilizzando erbe, muschio, peli di animali e fuscelli impastati e cementati con fango. Le quattro-sei uova, blu pallido, screziato pi\u00f9 o meno estesamente di marrone-rossastro, sono incubate dalla femmina per 13-14 giorni, mentre i pulcini sono accuditi da entrambi i genitori per circa due settimane. Nell\u2019anno pu\u00f2 compiere una o due covate. Nei dintorni delle colonie di nidificazione allontana i potenziali predatori (corvidi e rapaci), da sola o in gruppo spruzzandoli di escrementi.\nVoce.\nLa cesena \u00e8 estremamente rumorosa e il suo canto non \u00e8 particolarmente sviluppato. Durante la stagione degli amori, fa sentire il suo canto, al mattino e alla sera, in volo o dal posatoio su un albero, che consiste in un gorgheggio debole, stridulo, non musicale, intervallato da frasi ridacchianti e fischianti. Spesso inizia con note \"chack\" seguite da note cinguettanti, o un lento \"take-take-tcheree-cherri-weeo\" intervallato da note \"chack\". Il canto in volo, che fa parte del corteggiamento, consiste in un debole, ridacchiante chiacchiericcio \"chuck-chuck-chuck ... chack-chack-chac\", intervallato da fischi e cigolii. Il grido di allarme \u00e8 un forte \"chetchetchetj\" o un \"trt-trt-trrrt-trr\" acuto che sale di tono, diretto all'intruso.\nDistribuzione, migrazioni e habitat.\nDistribuzione.\nTra le specie del genere \"Turdus\", la cesena \u00e8 quella che sverna alle latitudini pi\u00f9 settentrionali. Nidifica dalla Scandinavia all\u2019Asia settentrionale e sverna nell'Europa occidentale centrale e meridionale e sulla sponda settentrionale del Mediterraneo, dalla Turchia alla Penisola iberica. Le aree pi\u00f9 meridionali sono raggiunte solo negli inverni particolarmente freddi. La migrazione post-riproduttiva verso i quartieri di svernamento inizia a settembre e culmina tra novembre e dicembre, mentre quella pre-riproduttiva verso i quartieri di nidificazione inizia nel mese di febbraio. L\u2019areale di svernamento interessa quasi tutta l\u2019Europa, che rappresenta pi\u00f9 del 75% dei quartieri invernali complessivi della specie. \nMigrazioni.\nLa specie \u00e8 caratterizzata da flussi migratori irregolari di anno in anno, spesso legati al deterioramento delle condizioni meteorologiche nell'Europa centrale e settentrionale. I soggetti svernanti tendono a muoversi continuamente per trovare aree ricche di cibo e per fuggire alle ondate di freddo. I giovani sono sensibili al freddo e alla neve e, talvolta, invadono improvvisamente le aree in gruppi di diverse centinaia o migliaia di esemplari, a causa di un peggioramento delle condizioni meteorologiche. La fedelt\u00e0 ai siti di svernamento \u00e8 generalmente bassa. La migrazione autunnale si verifica soprattutto da fine settembre a novembre, le date di arrivo nei siti riproduttivi variano in relazione alle condizioni climatiche locali. La maggior parte delle aree occupate durante l\u2019inverno viene abbandonata entro maggio. \nHabitat.\nDurante il periodo riproduttivo, abita le alte e medie latitudini caratterizzate da climi temperati, boreali o subartici. Nidifica nelle aree boschive e ai margini di foreste di betulle, pini, abeti rossi, ontani, spesso all'interno di zone umide, vicino a prati, valli fluviali, torbiere e paludi. Durante la nidificazione, si trova anche in parchi, frutteti, giardini, ai margini dei terreni agricoli e nelle zone montuose ricoperte di betulle ai margini del limite del bosco. Nella Penisola Scandinava frequenta gli stessi ambienti del merlo dal collare, nidificando fin sopra i 1.000 metri, dove gli arbusti di ginepro e betulla nana forniscono sufficiente protezione; talvolta si spinge sugli affioramenti rocciosi in presenza di scarsa vegetazione o in zona di tundra aperta, oltre il limite degli alberi. Alle latitudini inferiori (Alpi) raggiunge i 2.400 metri di quota, ma le maggiori densit\u00e0 si registrano tra gli 800 e i 1.600 metri, soprattutto lungo i corsi fluviali ricchi di vegetazione arborea. Durante la migrazione e in inverno, frequenta ambienti pi\u00f9 aperti e radi come campi e pascoli, terreni agricoli, boschi e arbusti.\nPredatori e parassiti.\n\u00c8 predato da vari rapaci, tra i quali lo sparviero, e dai corvidi (gazza e ghiandaia), che si cibano delle sue uova e dei pulcini, ed \u00e8 parassitata dal cuculo. Gli ectoparassiti comprendono pidocchi, pulci e zecche, gli endoparassiti e patogeni includono \"Anomotaenia\", \"Campilobacter\", \"Haemoproteus\", \"Leucocytozoon\", \"Menacantus\", \"Passerilepis\", \"Philopterus\", \"Plasmodium\" e Virus dell\u2019encefalite.\nStatus e conservazione.\nLa popolazione mondiale \u00e8 stimata in 71.000.000 \u2013 143.000.000 individui, dei quali 28.400.000 \u2013 57.300.000 individui maturi rappresenterebbero la popolazione europea. In Europa, la popolazione di questa specie \u00e8 stata stabile tra il 1980 ed il 2013 ed ha consistenza e diffusione estremamente ampie e si ritiene che il declino non sia sufficientemente rapido per avvicinarsi alle soglie di vulnerabilit\u00e0. Le tendenze attuali consentono di classificare la specie nella categoria \"a Rischio minimo\" della Lista Rossa dell'IUCN delle specie minacciate. \nNella seconda met\u00e0 del XX secolo, l\u2019espansione della cesena ha subito un\u2019accelerazione, che l\u2019ha portata a colonizzare la Slovacchia negli anni \u201950 e la Danimarca, il Belgio, la Francia centro-orientale, il Nord Italia e la Romania negli anni \u201960. Nel decennio successivo ha raggiunto i Paesi Bassi, la Gran Bretagna, la Francia sudorientale, la Slovenia e l\u2019Ungheria e negli anni \u201980 la Macedonia e la Grecia. L\u2019espansione \u00e8 continuata negli ultimi anni del secolo, accompagnata da aumenti della popolazione nella maggior parte dei Paesi europei, ma soprattutto in Lussemburgo, Italia, Slovenia, Ungheria e Romania, con incrementi maggiori del 50%.\nPosizione nell\u2019ecosistema.\nImportante \u00e8 il ruolo di questo tordo nella propagazione delle specie vegetali che gli forniscono il nutrimento, per le implicazioni relative alla preservazione della biodiversit\u00e0. \nIn una prospettiva di lungo termine, considerato il cambiamento climatico che sta determinando la ridistribuzione della vita sulla Terra, la cesena \u00e8 tra i migratori con il maggior potenziale di dispersione delle piante europee verso latitudini pi\u00f9 fredde.\nRapporti con l'uomo.\nAlcuni paesi hanno emesso francobolli con l\u2019immagine della cesena: Belgio, Burundi, Jersey e Turchia.\nIn Italia.\nIn Italia \u00e8 migratrice regolare tra marzo e met\u00e0 aprile e tra ottobre e novembre, svernante, parzialmente sedentaria, nidificante tra aprile e maggio. I contingenti che transitano in Italia originano soprattutto dalla Finlandia meridionale, dagli Stati Baltici e dall\u2019Europa centrale. Nidifica esclusivamente sulle Alpi, anche se in modo discontinuo, con maggior diffusione e consistenza nei settori valdostano, lombardo, trentino e altoatesino, che sono stati i primi ad essere colonizzati. Sta colonizzando progressivamente tutti i settori della catena alpina con due popolazioni distinte, una \"di montagna\", che presenta una distribuzione irregolare, e l\u2019altra pi\u00f9 continua \"di pianura\", che segue i principali fondovalle. I nidi vengono costruiti all\u2019interno di pinete o in boschi di latifoglie, in prossimit\u00e0 di praterie, paludi, frutteti, parchi e giardini. In inverno, tende ad abbandonare la vegetazione d\u2019alto fusto, per frequentare zone di aperta campagna e terre coltivate, in cerca di invertebrati. Si mantiene, comunque, nelle vicinanze degli alberi da frutto che, nel caso di inverni particolarmente rigidi, possono rivelarsi preziose fonti di cibo. Il carattere gregario e nomade viene evidenziato durante lo svernamento quando gruppi, formati da centinaia fino a un migliaio di individui, si muovono alla ricerca del cibo. Sverna in modo omogeneo nel centro-nord, mentre risulta pi\u00f9 sporadica al sud. In genere si trova a quote comprese tra i 200 e i 1.000 metri.\nLa popolazione italiana stimata in 5.000 - 10.000 coppie. L'areale della popolazione italiana \u00e8 vasto, ma la specie risulta in decremento del 53% nel periodo 2000 \u2013 2010, per cause non completamente chiare e, pertanto ,la specie viene classificata \"Vulnerabile\". La specie \u00e8 in aumento in diversi Paesi limitrofi all'Italia, che \u00e8 comunque situata al margine dell'areale. Per questa ragione, assieme al fatto che la specie \u00e8 migratrice a corto raggio e svernante in Italia, non \u00e8 possibile escludere l\u2019immigrazione da fuori regione e la specie viene pertanto declassata a \"Quasi Minacciata\"."}
{"id": "576940", "revid": "767487", "url": "https://it.wikipedia.org/wiki?curid=576940", "title": "Blackthorn", "text": "Ha ; in pi\u00f9 \u00e8 stato membro dei Satyricon in sede \"live\".\nFu condannato ad otto anni di prigione per favoreggiamento nell'omicidio di Euronymous nel 1993; uscito di galera i Thorns hanno pubblicato il loro primo lavoro nel 2001.\nBiografia.\nInizi.\nAlla fine degli anni ottanta, Snorre decise di mettere su un gruppo black metal, insieme a B\u00e5rd \"Faust\" Eithun alla batteria e tale Marius Vold alla voce e al basso. Il nome scelto per la band fu Stigma Diabolicum, anche se mut\u00f2 presto in Thorns. Fu in questo periodo che venne prodotto il celebre nastro demo \"Grymyrk\" del 1991, che molto fu di ispirazione nella scena black metal norvegese di inizio anni novanta. Il gruppo ebbe vita breve e non arriv\u00f2 mai a un contratto discografico in quanto poco tempo dopo B\u00e5rd Faust si un\u00ec agli Emperor e Marius Vold lasci\u00f2 il mondo della musica. Quindi Snorre si ritrov\u00f2 a collaborare con Harald Eilertsen in qualit\u00e0 di bassista (con il quale incise appunto il summenzionato demo \"Grymyrk\"). Qualche tempo dopo, Snorre viene scelto come chitarrista di studio dai Mayhem, e fu costretto a trasferirsi da Trondheim a Bergen, dove viene ospitato da Varg Vikernes che ai tempi militava anch'esso nel gruppo. Nel mentre i rapporti tra Euronymous (leader e chitarrista dei Mayhem) e Vikernes si stanno deteriorando sempre di pi\u00f9. Un giorno, mentre si trovava a casa di Vikernes, Snorre ricevette una telefonata da Euronymous dove il chitarrista gli diceva in via confidenziale che \"per il bene comune Varg doveva scomparire\" e cose del genere. All'insaputa di Euronymous, Vikernes ascolt\u00f2 la conversazione.\nOmicidio di Euronymous.\nIl 10 agosto 1993, Varg Vikernes uccise a coltellate \u00d8ystein Aarseth (detto \"Euronymous\"), e Snorre, presente sulla scena del delitto, venne accusato di essere complice di Vikernes nell'omicidio. Egli venne condannato a 8 anni di carcere per complicit\u00e0 in omicidio, mentre Vikernes ricevette una condanna a 21 anni (il massimo della pena applicabile in Norvegia). A causa della sua incarcerazione, il progetto Thorns di Snorre viene accantonato, sembra definitivamente.\nIl ritorno dei Thorns.\nNel 1995 il brano \"Aerie Descent\" dei Thorns viene inserito in un album tributo a Euronymous pubblicato dalla Necropolis Records; il pezzo era stato inciso prima dell'incarcerazione di Snorre, nel promo \"Tr\u00f8ndertun\" del 1992.\nNel 1999, una volta uscito dal carcere, Blackthorn \u00e8 quindi in grado di riformare i Thorns, e viene cos\u00ec pubblicato uno split album insieme agli Emperor. La line-up comprende, oltre a Snorre \"Blackthorn\" Ruch, solo Satyr dei Satyricon (con i quali Snorre suona anche in qualche concerto) alla voce. Il vero e proprio esordio discografico della band avviene nel 2001 con la pubblicazione su etichetta Moonfog Productions del disco omonimo di debutto. L'opera, un misto di black metal con influenze Industrial, elettroniche e sperimentali, venne accolto positivamente dalla critica."}
{"id": "576941", "revid": "92723", "url": "https://it.wikipedia.org/wiki?curid=576941", "title": "Chiesa di Sant'Andrea (Viareggio)", "text": "La chiesa di Sant'Andrea si trova nella parte vecchia di Viareggio, in via Sant'Andrea 55.\nNel 1836 il duca di Lucca Carlo Ludovico di Borbone decret\u00f2 la costruzione di una nuova parrocchia a Viareggio, che venne dedicata a Sant'Andrea. Nel 1839 la parrocchia venne assegnata ai Servi di Maria; l'anno successivo papa Gregorio XVI emanava un breve pontificio con il quale assegnava in perpetuo la chiesa e la parrocchia ai Serviti. L'edificio venne costruito insieme all'annessa canonica nel 1842 su disegno dell'ingegnere Michele Cervelli di Lucca. In quell'anno l'arcivescovo di Lucca Giovanni Domenico Stefanelli eman\u00f2 il decreto per istituire la nuova parrocchia scorporando da quella della chiesa di Sant'Antonio. Nel 1938 vennero fuse le attuali quattro campane dalla storica Fonderia Luigi Magni di San Concordio (Lucca), le quali risultano essere attualmente le pi\u00f9 antiche della citt\u00e0 di Viareggio.\nL'ingegnere Cervelli, nella spoglia composizione dell'edificio, improntata al severo classicismo della Restaurazione, realizz\u00f2 perfettamente un linguaggio architettonico decoroso e funzionale a un tempo: quel linguaggio che nelle intenzioni della committenza pubblica doveva contraddistinguere l'edilizia di neonato centro marittimo di Viareggio.\nAll'interno della chiesa si trovano interessanti opere d'arte e numerose reliquie. Qui oper\u00f2 ed \u00e8 sepolto sant'Antonio Maria Pucci.\nNel giugno del 1963 \u00e8 stata elevata alla dignit\u00e0 di basilica minore."}
{"id": "576947", "revid": "287204", "url": "https://it.wikipedia.org/wiki?curid=576947", "title": "Benigno Zerafa", "text": "Dopo aver cantato nel coro delle voci bianche della Cattedrale di Mdina, nel 1738 si rec\u00f2 a Napoli, dove studi\u00f2 presso il Conservatorio dei Poveri di Ges\u00f9 sotto l'insegnamento di Francesco Feo, Girolamo Abos e Giacomo Sarcuni. Tornato in Malta nel 1744, divent\u00f2 maestro di cappella della cattedrale di Mdina. Ad eccezione del periodo 1751-53, mantenne questa posizione fino alla morte.\nDurante la sua attivit\u00e0 compositiva, che dur\u00f2 sino al 1782, scrisse innumerevoli lavori sacri (oltre 170), tra i quali messe, requiem, mottetti, inni, salmi e lavori sacri minori. \u00c8 particolarmente noto il suo \"Confitebor\" composto nel 1765 per soprano e pi\u00f9 strumenti."}
{"id": "576949", "revid": "1573940", "url": "https://it.wikipedia.org/wiki?curid=576949", "title": "Quantificatore universale (simbolo)", "text": "Il quantificatore universale \u00e8 un simbolo scientifico, largamente usato in diversi campi della matematica (soprattutto in insiemistica e in logica); il \u2200 viene detto \"quantificatore\" perch\u00e9 serve a indicare la grandezza o l'estensione di una affermazione ed \"universale\" perch\u00e9 l'estensione indicata \u00e8 sempre totale: non per nulla, infatti, esso ha lettura \"per ogni\". La sua forma \u00e8 quella di una lettera A maiuscola capovolta: ci\u00f2 si deve all'iniziale della parola inglese \"All\", che in italiano significa \"tutto\".\nStoria e utilizzo.\nIl quantificatore universale fu inventato nel 1879 insieme a quello esistenziale da Frege, celebre matematico del XIX secolo; egli si era posto il problema di tramutare in linguaggio matematico le proposizioni logiche aristoteliche che possedevano aggettivi come \"tutti\" e \"qualche\", non direttamente \"traducibili\".\nNonostante l'ideazione del concetto di quantificatore universale si debba dunque a Frege, furono Peirce e Peano ad inventare il simbolo \u2200 utilizzato tutt'oggi: l'ideatore adoperava una scrittura diversa, che non sarebbe mai pi\u00f9 stata sfruttata in seguito.\nCome gi\u00e0 detto sopra, l'uso del quantificatore universale \u00e8 limitato alla matematica: esso viene adoperato in diversi tipi di proposizioni con il significato di \"per ogni\", \"per ciascuno\", \"per ognuno\", \"qualunque\"; un esempio \u00e8 il seguente\nformula_1\nche si legge \"per ogni x esiste una y tale che x al quadrato \u00e8 uguale a y\". Esistono naturalmente numerosissimi altri casi che vedono il \u2200 adoperato, ad esempio, insieme agli altri simboli della logica matematica (come et, vel o non)."}
{"id": "576950", "revid": "1573940", "url": "https://it.wikipedia.org/wiki?curid=576950", "title": "Turdus philomelos", "text": "Il tordo bottaccio (\"Turdus philomelos\" ) \u00e8 un uccello della famiglia dei Turdidi.\nMolto diffuso, ha taglia medio-piccola e forma ben bilanciata. L\u2019adulto ha il dorso bruno-marrone e il ventre bianco-crema, con il petto tendente al fulvo giallo. \u00c8 celebrato da poeti e scrittori per il suo canto nuziale, particolarmente melodioso (donde il nome). \u00c8 monogamo, molto territoriale durante il periodo della nidificazione. Fedele ai quartieri di svernamento e di nidificazione, migra di notte, a quote relativamente elevate, emettendo uno zip caratteristico. Insettivoro-frugivoro, ha una dieta che varia a seconda del periodo. La stagione riproduttiva inizia in marzo nell\u2019Europa occidentale ed il mese seguente nell\u2019Europa centrale e orientale. Nidifica in una grande variet\u00e0 di contesti ambientali, caratterizzati dalla presenza di alberi d\u2019alto fusto ricchi di sottobosco e di cespugli, dai boschi misti di latifoglie alle foreste di conifere, dai parchi cittadini ai frutteti. La deposizione delle uova avviene da fine giugno a fine agosto. Il nido \u00e8 costruito dalla femmina che, nell\u2019anno, compie due, talvolta tre covate. In autunno-inverno frequenta vigneti, frutteti, oliveti e la macchia mediterranea. \u00c8 un migratore parziale, a seconda dell\u2019area di origine e/o della sottospecie - \"T. p. clarkei\" e \"hebridensis\" mostrano un comportamento perlopi\u00f9 sedentario -; le popolazioni compiere migrazioni pi\u00f9 o meno lunghe, arrivando a percorrere fino a 5.000 chilometri. Le coppie migratrici svernano nel bacino del Mediterraneo, in settembre\u2013ottobre. I movimenti di ritorno si svolgono da gennaio sino ad aprile-maggio. In Italia, la specie \u00e8 presente dai primi di ottobre sino a tutto marzo. Come nidificante, \u00e8 ampiamente diffuso su tutti i rilievi dell\u2019Italia settentrionale, alpini e prealpini, e sull\u2019Appennino centro-settentrionale. Sverna soprattutto nelle regioni centrali e meridionali. La specie \u00e8 classificata nella categoria \"Rischio minimo\" della Lista Rossa IUCN delle specie minacciate.\nDescrizione.\nTordo di taglia medio-piccola, si pu\u00f2 confondere con la tordela e con il tordo sassello, della medesima taglia. Ha peso variabile secondo le stagioni (75-107g in primavera e 50-83g in occasione della migrazione autunnale). I sessi non sono distinguibili. Il maschio della sottospecie nominata raggiunge una lunghezza totale di 23 cm e un\u2019apertura alare di 33-36 cm; dorsalmente \u00e8 caratterizzato da tonalit\u00e0 brune, screziate di olivastro su groppone e sopra-coda, mentre ventralmente \u00e8 di colore bianco-crema con vistose macchiettature nerastre sul petto e sui fianchi. Sui fianchi compare anche una tinta camoscio, che diventa pi\u00f9 intensa nel sotto-ala, l\u2019addome tende al bianco-crema. Coda e ali hanno una tonalit\u00e0 pi\u00f9 calda rispetto al marrone del dorso; sull\u2019ala si notano le punte delle penne copritrici color camoscio. L\u2019iride varia dal marrone al nocciola scuro. Il becco \u00e8 marrone nerastro, con la base della mandibola inferiore gialla o giallo-carnicino; zampe e piedi sono di color rosa-carnicino pallido.\nBiologia.\nIn cattivit\u00e0, il suo ciclo vitale pu\u00f2 superare i 17 anni. \u00c8 un uccello discreto e furtivo, pauroso, non facile da osservare, perch\u00e9 fugge al minimo allarme. \u00c8 molto territoriale durante il periodo della nidificazione, non \u00e8 gregario come la cesena ed il tordo sassello e conduce vita solitaria o in coppia. Tuttavia, durante la migrazione, forma gruppi fino ad alcune decine di individui e, spesso, cerca il cibo nei prati insieme ai suoi congeneri. Sul terreno, alterna corse brevi alternate a salti e pause, durante le quali assume un atteggiamento vigile; quando \u00e8 in allarme muove a scatti ali e coda e, in caso di pericolo, si rifugia in volo nel bosco dove pu\u00f2 rimanere a lungo immobile in attesa del ritorno alla calma. Possiede un volo poco ondulato e veloce, con brevi intervalli ad ali chiuse, di solito basso tra la folta vegetazione. Migrante parziale, migra di notte, a quote relativamente elevate emettendo uno \"zip\" caratteristico. Ha ali lunghe, che gli consentono di percorrere lunghe distanze con battiti veloci e potenti.\nAlimentazione.\nIl tordo bottaccio \u00e8 un insettivoro-frugivoro, la cui dieta varia a seconda della stagione: nelle aree di nidificazione si ciba di invertebrati quali insetti, larve, anellidi, molluschi, crostacei e ragni e piccole lucertole, ma consuma anche bacche e semi. Nei terreni di svernamento, la sua dieta comprende bacche e frutta come agrifoglio, edera, fragole, ginepri, lamponi, more, ribes, sambuco, sorbo, vischio, ciliegie, mele, pere, olive e uva. Si ciba di lumache soprattutto quando il suolo, indurito dalla siccit\u00e0 o dal gelo, non permette la ricerca di vermi o altri invertebrati, spesso insidiato dai merli che, pare, non sono capaci di rompere i gusci. Di particolare interesse, \u00e8 la tecnica che utilizza per mangiare le parti molli delle chiocciole: trattiene il guscio con il becco e, effettuando movimenti rapidi di testa e collo, lo percuote ripetutamente su un sasso fino a romperlo, quindi pulisce accuratamente il corpo del mollusco, prima di mangiarlo. Queste operazioni sembrano innate, come dimostrano alcune osservazioni di giovani intenti a sbattere le ciliegie sul terreno prima di ingerirle. In cattivit\u00e0 \u00e8 nutrito con farina di mais, larve di tenebrioni, fichi secchi, frutta, pane e latte, mangimi pellettati e pastoni a base di insetti.\nRiproduzione.\nIl tordo bottaccio \u00e8 monogamo, sessualmente maturo ad un anno di et\u00e0. La stagione riproduttiva inizia in marzo nell\u2019Europa occidentale ed il mese seguente nell\u2019Europa centrale e orientale; la deposizione delle uova avviene da fine giugno a fine agosto. La parata nuziale ha luogo a terra: il maschio gonfia le piume del petto e del groppone, spiega la coda contro il suolo, getta la testa all\u2019indietro aprendo il becco e corre verso la compagna lasciando pendere le ali. Il nido \u00e8 costruito dalla femmina, talvolta con la collaborazione del maschio, generalmente su alberi, arbusti e piante rampicanti (ad esempio, l\u2019edera) fino a 2,5 metri di altezza. \u00c8 a forma di coppa, formato con ramoscelli e paglia, rivestito di muschio, foglie ed erba e consolidato con fango, che l\u2019uccello liscia col petto. Le uova (da tre a cinque), di colore turchese intenso e leggermente picchiettate di viola o marrone scuro, sono incubate dalla femmina durante 10-17 giorni. I pulcini vengono alimentati da entrambi i genitori per circa quattro settimane, per quanto alla seconda settimana di vita abbandonino il nido. Nell\u2019anno, la femmina compie due, talvolta tre covate (spesso nello stesso nido) nelle regioni pi\u00f9 meridionali dell\u2019areale riproduttivo.\nVoce.\nIl canto nuziale, particolarmente melodioso, \u00e8 composto da numerosi gruppi di frasi che vengono intrecciate e modificate su basi precise e risentono anche di variazioni locali e dialettali, ciascuna generalmente ripetuta due-tre volte e ciascuna composta da diverse note riccamente modulate, che variano in altezza, enfasi e lunghezza (per lo pi\u00f9 tutte molto brevi), ad esempio \"quitquitquitquit\u2026 quitquitquitquit\u2026 dudulidl\u00edt dudulidl\u00edt\u2026 cod\u00eddio\u2026 cod\u00eddido\u2026 filip filip filip filip\u2026 terrrrt terrrrt terrrrt\u2026 pichip\u00edchi pichip\u00edchi\". Specialmente durante la migrazione, emette un verso, detto zirlo (nella femmina \u00e8 di una nota sola mentre nel maschio \u00e8 di due note, per cui si dice che il maschio \"doppia\"), che suona come uno \"tsic\" o uno \"zilip\" metallici. I richiami consistono in uno \"tsipp\" in volo o un \"siih\" alto e acuto quale avvertimento della presenza di un predatore aereo, uno \"stuk-stuk-stuk\" ripetuto e chiacchiericcio \"tikikikikikik\" di allarme o di irritazione nella stagione riproduttiva. I soggetti giovano emettono un caratteristico \"tschiptschiptschip\" per richiedere il cibo. Questa specie ha un forte potere imitativo.\nDistribuzione, migrazioni e habitat.\nDistribuzione.\nComprende tre sottospecie. \"T. p.\" \"clarkei\" e \"hebridensis\" mostrano un comportamento perlopi\u00f9 sedentario; la prima occupa le Isole Britanniche, l\u2019Irlanda, la Francia nord-occidentale, il Belgio e i Paesi Bassi occidentali e centrali, mentre la seconda \u00e8 originaria soprattutto delle Ebridi Esterne e dell\u2019isola di Skye. Il resto dell\u2019Europa continentale \u00e8 occupato dalle popolazioni della sottospecie nominale, con limiti meridionali in Spagna, Italia e Grecia settentrionale. Ad est, l\u2019areale prosegue in Bulgaria e interessa in modo discontinuo le coste del Mar Nero. Oltre il Paleartico occidentale, i quartieri riproduttivi si estendono dagli Urali fino al Lago Bajkal e all\u2019Iran. I confini meridionali dell\u2019areale di svernamento interessano il Nord Africa (soprattutto il Maghreb), la Sicilia, la Grecia, la Turchia e si spingono ad est, fino all\u2019Arabia Saudita sud-occidentale. La sottospecie nominale \u00e8 stata introdotta in Australia e Nuova Zelanda (dove causa importanti danni nei frutteti) nella seconda met\u00e0 del XIX secolo ed oggi \u00e8 diffusa anche su molte isole circostanti. Il tordo bottaccio \u00e8 comune nella maggior parte dell\u2019Europa, ma risulta meno numeroso nelle zone pi\u00f9 settentrionali e meridionali dell\u2019areale riproduttivo.La popolazione nidificante \u00e8 stimata in 20-36 milioni di coppie distribuite prevalentemente in Russia (6-10 milioni), nei Paesi scandinavi (3,1-5,4 milioni), in Francia (0,6-3 milioni), Germania (1,2-2,5 milioni) e Regno Unito (1.144.000). In alcuni Stati dell\u2019est europeo (Lituania, Romania e Ucraina) la popolazione riproduttiva supera il milione di coppie. I risultati ottenuti attraverso il \u201cPan-European Common Bird Monitoring Scheme\u201d indicano un calo della popolazione europea avvenuto tra il 1980 e il 2007; ciononostante, dal ciononostante, dal 1990 al 2007 si \u00e8 verificata una ripresa.\nMigrazioni.\nA seconda dell\u2019area di origine e/o della sottospecie, le popolazioni possono compiere una migrazione pi\u00f9 o meno lunga oppure essere sedentarie. Percorre mediamente 1.000 chilometri, ma pu\u00f2 arrivare a percorrerne fino a 5.000. Le coppie migratrici svernano in settembre \u2013 ottobre nella Penisola Iberica, in Italia, nella Penisola Balcanica, a Cipro, nelle isole Canarie, nel Nord Africa. I movimenti di ritorno si svolgono da gennaio sino a met\u00e0 aprile. I quartieri di nidificazione vengono rioccupati non appena le condizioni climatiche migliorano e il terreno diventa libero dal ghiaccio. Generalmente, in Europa settentrionale, Scandinavia, Finlandia, Russia settentrionale e Siberia, l\u2019occupazione dei territori riproduttivi avviene da marzo a maggio. A differenza del tordo sassello e della cesena, il tordo bottaccio mostra una forte fedelt\u00e0 ai quartieri di svernamento e di nidificazione.\nHabitat.\nDurante il periodo riproduttivo, predilige gli habitat forestali della fascia temperata, pur frequentando anche ambienti boreali. Tollera i climi freddi, umidi e ventosi, purch\u00e9 non vi sia uno strato nevoso o ghiacciato permanente sul terreno; d\u2019altra parte evita i climi molto caldi o aridi. Nidifica in una grande variet\u00e0 di contesti ambientali caratterizzati dalla presenza di alberi d\u2019alto fusto ricchi di sottobosco e di cespugli, dai boschi misti di latifoglie alle foreste di conifere, dai parchi cittadini ai frutteti. Le maggiori densit\u00e0 si riscontrano in contesti forestali freschi e ombrosi, caratterizzati dalla presenza di tagliate e radure, su suoli umidi, ricchi di lettiera, dove \u00e8 notevole la diversit\u00e0 specifica di invertebrati. In autunno-inverno frequenta vigneti, frutteti, oliveti, macchia mediterranea, parchi e giardini. Raggiunge il limite della vegetazione arborea negli orizzonti montani pi\u00f9 elevati (in Svizzera sino a 2.200 metri) e alle latitudini pi\u00f9 settentrionali.\nPredatori e parassiti.\nIl tordo bottaccio \u00e8 predato dallo sparviero e dalla civetta; inoltre, i corvidi e il gatto si cibano delle sue uova e dei pulcini. In Nuova Zelanda, questo tordo (introdotto), \u00e8 parassitato dal cuculo codalunga e dal cuculo (\"Cuculus canorus\").\nStatus e conservazione.\nLa popolazione mondiale \u00e8 tentativamente stimata in 75.000.000 - 118.000.000 individui, dei quali 48.800.000 \u2013 76.800.000 individui maturi rappresenterebbero la popolazione europea, in aumento dal 1980. Secondo uno studio del 2004, il numero di coppie in Europa si situa tra 12 e 25 milioni in 36 paesi. In Francia, tra 400.000 e 2 milioni di coppie; in Spagna, tra 200.00 e 400.000; in Grecia, tra 2.000 to 5.000; in Italia, tra 100.000 to 300.000; in Portogallo, tra 0,2 e 2,0 milioni. La popolazione pi\u00f9 numerosa sarebbe in Germania con 1,7 a 5,0 milioni di coppie, seguita dal Regno Unito con 1,1 milioni di coppie. Dei 36 paesi coperti dallo studio citato, la specie sarebbe stabile o in aumento in 29 di essi. La popolazione di questa specie ha consistenza e diffusione estremamente ampie e non mostra segni di flessione, sembra anzi essere in aumento. Le tendenze attuali consentono di classificare le specie nella categoria \"Rischio minimo\" della Lista Rossa IUCN delle specie minacciate.\nLa specie \u00e8 stata oggetto di caccia per molti decenni nel Mediterraneo, ma non ci sono prove evidenti che ci\u00f2 abbia causato un suo declino. Il pi\u00f9 importante fattore di rischio \u00e8 rappresentato dalla trasformazione degli habitat (siepi, boschetti, pascoli, ecc.) nelle zone di nidificazione. Anche i pesticidi e i predatori possono costituire una grave minaccia.\nPosizione nell\u2019ecosistema.\n\"Turdus philomelos \" \u00e8 tra i principali veicoli per la disseminazione di numerosissime specie (\"Oleaceae\", \"Mirtacee\", \"Lauracee\", \"Cupressacee\", ecc.). In Nuova Zelanda, per contro, il tordo bottaccio ha un ruolo negativo nella diffusione delle specie infestanti. \nIn una prospettiva di lungo termine, considerato il cambiamento climatico che sta determinando la ridistribuzione della vita sulla Terra, il tordo bottaccio \u00e8 tra i migratori con il maggior potenziale di dispersione delle piante europee verso latitudini pi\u00f9 fredde.\nRapporti con l'uomo.\nIl canto del tordo bottaccio \u00e8 celebrato da poeti e scrittori tra quali Robert Browning (in \"Home Thoughts, from Abroad\"), Thomas Hardy (\"Darkling Thrush\"), Ted Hughes (in \"Thrushes\"), Edward Thomas (\"The Thrush\"), William Wordsworth (\"The Tables Turned\") e Giovanni Pascoli (\"Digitale purpurea\"). \nMolti paesi hanno emesso francobolli con l\u2019immagine del tordo bottaccio: Belgio, Cecoslovacchia, Cipro, Costa Rica, Grenada, Jersey, Regno Unito di Gran Bretagna e Irlanda del Nord, Repubblica Socialista Federale di Jugoslavia, Russia, Saint Vincent e Grenadine. In Turchia \u00e8 in circolazione una moneta in alluminio del 2020 che riporta l\u2019effigie del tordo bottaccio.\nIn Italia.\nI contingenti che transitano e svernano in Italia provengono da un vasto bacino geografico, che si estende dalla Francia centro-orientale alla Russia centrale e dalla Finlandia alla Penisola Balcanica. La specie \u00e8 presente dai primi di ottobre sino a tutto marzo. Comune ovunque come migratore, sverna nelle aree in cui non nevica o dove la neve \u00e8 poco persistente. Come nidificante, \u00e8 ampiamente diffuso su tutti i rilievi alpini e prealpini dell\u2019Italia settentrionale, e sull\u2019Appennino centro-settentrionale, dai 150 ai 2.000 metri di quota, dove predilige i boschi freschi, giovani e folti, ricchi di sottobosco. Occasionalmente, si spinge anche in prossimit\u00e0 del mare (nei versanti a nord del promontorio di Portofino e nelle cerrete del Gargano, in continuit\u00e0 con le faggete) e nelle pinete costiere pi\u00f9 fresche (Pineta di San Vitale). Sverna soprattutto nelle regioni centrali e meridionali, in ambienti collinari e planiziari, al di sotto dei 600 metri. Al nord, compare regolarmente, ma con basse densit\u00e0, in Pianura Padana, mentre viene segnalato occasionalmente nel settore alpino.\nLe maggiori concentrazioni si osservano lungo la costa tirrenica, dalla Liguria alla Campania, in Sardegna e in alcune regioni meridionali (soprattutto Puglia e Sicilia). La Lombardia \u00e8 interessata solo dal transito dei migratori autunnali, mentre Toscana, Sardegna e Liguria sono importanti anche come aree di svernamento e di passaggio pre-nuziale. La Sardegna acquista importanza soprattutto nella seconda parte dell\u2019inverno, quando viene raggiunta dai soggetti provenienti dal Nord Africa e in movimento verso nord.\nIl numero di individui maturi \u00e8 stimato in 400.000 - 600.000 ed \u00e8 risultato in incremento nel periodo 2000-2010 (LIPU &amp; Rete Rurale Nazionale 2011, www.mito2000.it). Pertanto, la popolazione italiana non raggiunge le condizioni per essere classificata entro una delle categorie di minaccia e viene classificata a \"Minore Preoccupazione\".\nSistematica.\nLe quattro sottospecie riconosciute sono le seguenti:"}
{"id": "576954", "revid": "135224", "url": "https://it.wikipedia.org/wiki?curid=576954", "title": "Antonio Pucci (pilota automobilistico)", "text": "Fu collaudatore ufficiale della Porsche e vinse la Targa Florio (cui partecip\u00f2 per ben 13 edizioni) nell'aprile del 1964 con il pilota inglese Colin Davis."}
{"id": "576956", "revid": "1652635", "url": "https://it.wikipedia.org/wiki?curid=576956", "title": "Attila Csihar", "text": "Biografia.\nHa iniziato la carriera musicale con i Tormentor nel 1985. Ha poi preso il posto del defunto vocalist Dead nei Mayhem ed \u00e8 principalmente ricordato per aver cantato nel loro album pi\u00f9 noto, \"De Mysteriis Dom Sathanas\". Ha militato in seguito nel gruppo black metal italiano Aborym e nel progetto Plasmapool: ha inoltre collaborato pi\u00f9 volte con i Sunn O))). Tra il 2003 e il 2004 entra a far parte dei Keep of Kalessin, band epic black metal norvegese, venendo poi sostituito dall'attuale cantante Thebon. Arrestato nel 2002 per possesso di stupefacenti, nel 2004 \u00e8 ritornato nei Mayhem al posto di Maniac."}
