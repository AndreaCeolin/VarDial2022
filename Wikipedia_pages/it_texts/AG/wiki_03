{"id": "522570", "revid": "104458", "url": "https://it.wikipedia.org/wiki?curid=522570", "title": "Georges Dum\u00e9zil", "text": "Dum\u00e9zil \u00e8 universalmente noto per le sue teorie sulla societ\u00e0, l'ideologia e la religione degli antichi popoli indoeuropei, sviluppate comparando tra loro i miti di quei popoli: egli vi scopr\u00ec una struttura narrativa identica che per Dum\u00e9zil rifletteva essenzialmente un'identica visione della societ\u00e0 e del mondo, caratterizzata in particolare da una tripartizione funzionale, ovvero la funzione sacrale e giuridica, la funzione guerriera e la funzione produttiva. Oltre che nei miti, questa struttura si ritrova, secondo Dum\u00e9zil, anche nell'organizzazione sociale di alcuni popoli indoeuropei, a cominciare dalle caste dell'India.\nBiografia.\nDurante la prima guerra mondiale fu costretto a interrompere gli studi, in quanto richiamato sotto le armi come ufficiale d'artiglieria, dal marzo 1917 al febbraio 1919. Dopo la guerra divenne lettore di francese all'Universit\u00e0 di Varsavia nel 1921, ma l'anno dopo rientr\u00f2 in Francia per iniziare le sue tesi di storia delle religioni, sotto la guida di Antoine Meillet.\nNel 1924 sostenne due tesi universitarie: la prima, intitolata \"Le festin d'immortalit\u00e9. \u00c9tude de mythologie compar\u00e9e indo-europ\u00e9enne\", tratta della comparazione tra l'ambrosia e una mitica bevanda indiana, l\"'amrt\u00e2\". Nella tesi, Dum\u00e9zil andava oltre la semplice comparazione tra le due bevande e la integra con elementi di altre religioni, sostenendo che presso le popolazioni scandinave \u00e8 la birra a prendere il posto dell'ambrosia. A questo punto, per\u00f2, gli venne rimproverato di essersi preso troppe libert\u00e0 con i fatti pur di raccontare una bella storia, ed \u00e8 lo stesso rimprovero che viene fatto a tutt'oggi a quest'opera. La seconda tesi s'intitolava \"Le crime des Lemniennes. Rites et l\u00e9gendes du monde \u00e9g\u00e9en\".\nNel 1925 part\u00ec per la Turchia dove insegn\u00f2 Storia delle Religioni all'Universit\u00e0 di Istanbul, appena creata da Mustafa Kemal Atat\u00fcrk. Qui impar\u00f2 il turco e viaggi\u00f2 nella regione del Caucaso e in Russia, dove scopr\u00ec la lingua e la mitologia degli Osseti, un piccolo popolo indoeuropeo. Studi\u00f2 anche la lingua dei Circassi, degli Abkhazi e degli Ubykh, un popolo caucasico sconfitto dai Russi tra il 1860 e il 1870 e rifugiatosi nella Turchia occidentale. Le ricerche di Dum\u00e9zil in questo campo costituiscono uno dei pi\u00f9 importanti contributi alla caucasologia in Occidente.\nNel 1931 ottenne un posto di lettore di francese all'Universit\u00e0 di Uppsala, dove perfezion\u00f2 la sua conoscenza della mitologia scandinava e apprese la lingua svedese. Si dimise nel 1933 e venne nominato direttore degli \"Studi comparativi delle religioni dei popoli indoeuropei\", alla quinta sezione della \"\u00c9cole pratique des hautes \u00e9tudes\". Segu\u00ec anche i corsi di sinologia tenuti da Marcel Granet, dove conobbe Marcel Mauss. Nel 1938 elabor\u00f2 la sua teoria delle tre funzioni: \u00abGli indoeuropei - sosteneva - si distinguono per l'esplorazione intellettuale di queste tre funzioni. I cinesi, ad esempio, hanno invece concepito la vita su un modello binario\u00bb.\nNel 1941 fu espulso dall'insegnamento per appartenenza alla massoneria ma venne reintegrato l'anno seguente grazie all'intervento di J\u00e9r\u00f4me Carcopino. Insegn\u00f2 al Coll\u00e8ge de France dal 1949 al 1968 alla cattedra di \"Civilt\u00e0 indoeuropee\" (cattedra creata in suo onore). Nel 1968 and\u00f2 in pensione, ma nei tre anni successivi continu\u00f2 a tenere conferenze negli Stati Uniti, nell'Universit\u00e0 di Princeton, Chicago e Los Angeles. Fu a questo punto che Dum\u00e9zil intraprese un lavoro di revisione della sua opera, pubblicando i tre volumi di \"Mythe et \u00e9pop\u00e9e\" negli anni fra il 1968 e il 1973.\nNel 1970 fu eletto all'Acad\u00e9mie des inscriptions et belles-lettres. Entr\u00f2 a far parte dell'Acad\u00e9mie fran\u00e7aise nel 1978.\nDal 1952 al 1972 viaggi\u00f2 frequentemente nel Caucaso per studiare le lingue e le mitologie di quei popoli.\nVerso la fine degli anni settanta, divenne membro del Comit\u00e9 de Patronage di Nouvelle Ecole, rivista diretta da Alain de Benoist che gli dedic\u00f2 un numero speciale, e le sue opere influenzarono profondamente l'ambiente del Groupement de Recherches et Etudes pour la Civilisation Europ\u00e9enne, pi\u00f9 tardi divenuto famoso con il nome di Nouvelle Droite.\nCritiche.\nCarlo Ginzburg, in un suo articolo intitolato \"Mitologia germanica e nazismo. Su un vecchio libro di Georges Dum\u00e9zil\", presente nel libro \"Miti emblemi spie. Morfologia e storia\", individua nel testo di Dum\u00e9zil \"Mythes et dieux des Germains, essai d'interpr\u00e9tation comparative\" un affiorare a tratti di \u00abuna malcelata simpatia ideologica per la cultura nazista\u00bb. Ma lo stesso Dum\u00e9zil aveva smentito questo genere di letture della sua opera. Didier Eribon \u00e8 inoltre intervenuto a dimostrazione di come l'opera di Dum\u00e9zil non sia in alcun modo accostabile all'ideologia nazista, criticando duramente coloro che invece hanno ritenuto di scorgervi alcune simpatie."}
{"id": "522578", "revid": "406204", "url": "https://it.wikipedia.org/wiki?curid=522578", "title": "Atargatis", "text": "Atargatide (lat. \"Atargatis\") o Atergate (in aramaico \"\u2018Atar\u2018atah\"), era una divinit\u00e0 siriaca, che Michael Rostovtzeff chiam\u00f2 \u201cla grande signora delle terre della Siria del nord\u201d, comunemente conosciuta ai greci con la forma diminutiva del nome, Derceto o Derketo (Strabone, \"Geografia\", 16.975; Plinio, \"Naturalis Historia,\" 5.81), e come \"Dea Syria\" (\"Dea della Siria\", resa in una sola parola come \"Deasura\"). \u00c8 spesso popolarmente conosciuta come dea-sirena, per l'aspetto del suo corpo, che ha forma di pesce, e cos\u00ec \u00e8 citata da Ascalon e Diodoro Siculo, ma lungi dall'essere questa la sua forma universale.\nIn epoca antica la divinit\u00e0 era assimilata a quella di Afrodite, la dea dell'amore. Era raffigurata con sembianze di donna e pesce, secondo la concezione tipica della sirena.\nCon Caistro, figlio di Achille, ebbe anche un figlio, di nome Efeso e una figlia chiamata Semiramide.\nIl nome.\nAd Ugarit, tavolette cuneiformi attestano la feconda \u00abgrande Athirat del mare\u00bb (\"rabbatu atiratu yammi\") e tre divinit\u00e0 Canaanite \u2014 Anat, Asherah e Ashtart \u2014 condividono molti tratti e possono essere state adorate insieme o separatamente durante i 1500 anni di storia della regione.\nIl nome sembra essere nel \"Talmud\" (\u201cAb. Zarah\u201d 11b, rigo 28) come \"tr\u2018th\". Il nome completo \"\u2018tr\u2018th\" appare su un'iscrizione bilingue trovata a Palmira e su una moneta.\nQuesto nome \"\u2018Atar\u2018atah\" \u00e8 una composizione di due nomi divini: il primo costituente (\"Atar\") \u00e8 una forma dell'Ugaritico \"Athart\", himyaritico \"\u2018Athatar\", l'equivalente di \"\u2018Ashtoreth\" dell'Antico Testamento, del fenicio \"\u2018Ashtart\", resa in greco come \"Astarte\". La desinenza femminile \"-t\" \u00e8 stata omessa. Comparare con la forma accadica \"Ishtar\". La seconda met\u00e0 (\"atis\") potrebbe essere un nome divino palmireno, \"Athe\" (per esempio \"tempus opportunum\"), che ricorre come parte di molti composti.\nIn alternativa, il secondo costituente (\"gatis\") potrebbe essere in relazione con il greco \"gados\" \u2018pesce\u2019 (per esempio, il nome greco per mostro marino o balena \u00e8 il termine cognato \"ketos\"). Quindi, \"Atar-gatis\" potrebbe semplicemente significare \u2018la dea-pesce Atar\u2019.\nCentri di culto ed immagini.\nCome conseguenza della prima met\u00e0 del nome, Atargatide \u00e8 stata frequentemente, bench\u00e9 in maniera errata, identificata con \u2018Ashtart. Le due divinit\u00e0 hanno avuto probabilmente origine comune, ed avevano in comune anche molte caratteristiche, ma i loro culti sono distinti storicamente. Troviamo riferimenti nel Primo libro dei Maccabei 5.43 ad un Atargateion o Atergateion, un tempio di Atargatide, a Carnion in Gilead, ma il nome della divinit\u00e0 era senza dubbio non israelita o canaanea, ma siriana: a Hierapolis Bambyce a lei era intitolato un grande tempio. A Palmyra apparve sulle monete con il simbolo di un leone, oppure la sua presenza \u00e8 segnalata dal simbolo di un leone e una luna crescente: un'iscrizione la menziona. Nel tempio di Atargatide a Palmyra e a Doura Europos appare ripetutamente con il suo consorte, Hadad, e nella ricca cultura religiosa sincretica a Doura-Europos, era adorata come \"Artemis Azzanathkona\". Negli anni trenta del XX secolo numerose busti in bassorielievo nabateo di Atargatide erano identificati da Nelson Glueck a Khirbet et-Tann\u00fbr, in Giordania, nelle rovine di un tempio dell'inizio del primo secolo; qui gli occhi e le labbra velate di luce della divinit\u00e0 erano una volta dipinte di rosso, e una coppia di pesci si confrontava con un'altra sopra la sua testa. I capelli della dea, che ricordano l'acqua secondo Glueck, erano divisi nel mezzo. A Petra la divinit\u00e0 settentrionale era sincretizzata con una divinit\u00e0 nord arabica dal sud di al-'Uzz\u0101, adorata in un tempio. A Doura Europus, tra gli attributi di Atargatide figurano il fuso e lo scettro o l'amo.\nAl tempio della divinit\u00e0 ad Ascalon, Hierapolis Bambyce, e ad Edessa, c'erano vasche per i pesci, che potevano essere toccati solo dai sacerdoti. Glueck nel 1936 not\u00f2 che \u00abad oggi c'\u00e8 un pullulare di vasche per i pesci sacri, i cui pesci sono intoccabili, a Qubbet el-Baeddw\u012b, un monastero dervish tre chilometri ad est di Tripoli\u00bb. A Tiro, Atargatide-Astart\u00e8 \u00e8 la protettrice della citt\u00e0 le sue immagini nel tempio a lei dedicato, sono di abbagliante colore bianco e oro, affiancata da due leoni \u00e8 venerata come \u00abColei che rifulge splendente\u00bb e nel III secolo d.C. tra le epiclesi divine \u00e8 invocata come Agat\u00e8 Tyche. Il simulacro ad Ascalon aveva la parte superiore di donna e quella inferiore di pesce.\nDalla Siria, la sua adorazione si estese in Grecia e all'ovest pi\u00f9 lontano. Luciano e Apuleio danno descrizioni dei preti mendicanti che viaggiarono per le grandi citt\u00e0 con un'immagine della divinit\u00e0 su un asse e raccoglievano le elemosine. La ampia estensione del culto \u00e8 largamente attribuibile ai mercanti siriani; di questi si trovano tracce nelle grandi citt\u00e0 mercantili e portuali, specialmente a Delo numerose iscrizioni sono state trovate, che riconducono la prosperit\u00e0 all'influenza della dea. Nuovamente si trova il culto di Atargatide anche in Sicilia, introdotto, senza dubbio, dagli schiavi e dalle truppe mercenarie, che li trasportavano anche dai confini settentrionali pi\u00f9 lontani dell'Impero Romano. Il leader degli schiavi ribelli nella Prima guerra servile, un siriano di nome Euno, dichiar\u00f2 di aver ricevuto visioni di Atargatide, la quale aveva identificato egli stesso come Demetrio di Enna. In molti casi Atargatide, \u2018Ashtart, e altre divinit\u00e0 che una volta erano stati culti e mitologie indipendenti, divennero sincretismi, fuse l'una con l'altra e cos\u00ec estese da apparire indistinguibili.\nQuesta fusione \u00e8 esemplificata dal tempio di Carnion, che \u00e8 probabilmente identico al famoso tempio di \u2018Ashtart a Ashtaron-Karnaim. Atargatide appare generalmente come la moglie di Hadad; queste sono le divinit\u00e0 protettrici della comunit\u00e0 locale. Atargatide, che veste una corona merlata, \u00e8 l'antenata della casata reale, il fondatore di una vita sociale e religiosa, la divinit\u00e0 della generazione e della fertilit\u00e0 (dimostrata dalla prevalenza di emblemi fallici), e l'inventrice di utili strumenti). Non meno naturalmente, essa \u00e8 identificata con la greca Afrodite. Dalla congiunzione di queste molte funzioni, invece di originare una divinit\u00e0 del mare analoga ad Amphitrite, divenne in ultima analisi una grande dea della natura, analoga a Cybele e Rhea: in sintensi, Atargatide riassume tutti gli aspetti della protezione che l'acqua esercita nei confronti della vita; in un altro, l'universo dei mondi paralleli; in un terzo (influenzato, senza dubbio, dall'astrologia caldea), il potere del destino.\nCome Ataratha pu\u00f2 essere riconosciuta dall'automutilazione dei suoi fedeli, registrato in un passaggio cristiano sensazionalista del \"Libro delle Leggi delle Genti\", uno dei pi\u00f9 antichi la lavori della prosa siriaca, un prodotto della prima parte del III secolo, della scuola di Bardesane (Bar Daisan):\nMitologia di Atargatide.\nLe leggende legate alla dea sono numerose e di carattere astrologico. Un collegamento razionale con la veneranda colomba siriana e con l'astinenza dal pesce si nota nella storia di Ateneo 8.37, in cui \"Atargatis\" \u00e8 interpretato come \"senza Gatis\", il nome della regina che \u00e8 detto abbia proibito mangiare pesce. Cos\u00ec Diodoro Siculo, (2.4.2), citando Ctesias, racconta come Derceto si innamor\u00f2 di un giovane, del quale rimase incinta, e come per la vergogna Derceto si lasci\u00f2 affogare in un lago vicino Ascalon, come il corpo di lei fu tramutato in pesce e coloro che adoravano la Dea si astenevano di mangiarne. La bambina di Derceto, Semiramide, crebbe e divenne la regina degli Assiri. In un'altra storia, raccontata da Gaio Giulio Igino, un uovo cadde dal cielo nell'Eufrate, e fu fatto rotolare e portato sulla terra da un pesce, dove fu covato da colombe, e dal quale nacque Venere.\nL'autore di \"Catasterismi\" ha spiegato la costellazione del Pesce Australe come imparentata con i due pesci che formano la costellazione dei Pesci; secondo questo resoconto, essa fu posizionata in cielo in memoria della caduta di Derceto vicino l'Eufrate in Siria, da cui fu salvata da un grande pesce \u2014 che spiega nuovamente l'astinenza siriana dal pesce.\nOvidio nelle \"Metamorfosi\" (5.331) relaziona come Venere prese la forma di pesce per nascondersi da Tifone. Nella sua opera \"Fasti\" (2.459 - .474) Ovidio relaziona invece di come Dione, nome con il quale Ovidio si riferisce a Venere/Afrodite, volando da Tifone con il suo bambino Cupido/Eros, giunse al fiume Eufrate in Siria. Ascoltando il vento improvvisamente soffiare, e impaurita dal fatto che potesse essere Tifone, la dea si fece aiutare dalle ninfe del fiume e vi si immerse con suo figlio. Due pesci li riportarono in superficie e furono ricompensati con la trasformazione nelle due costellazioni dei Pesci \u2014 per questo motivo, i siriani non possono mangiare pesce.\nUna recente analisi del culto di Atargatide \u00e8 il saggio di Per Bilde, in cui Atargatide appare nel contesto di altri grandi divinit\u00e0 ellenizzate dell'Est."}
{"id": "522580", "revid": "124706280", "url": "https://it.wikipedia.org/wiki?curid=522580", "title": "Sebastiano Ziani", "text": "Biografia.\nNon sono noti i nomi dei genitori, anche se una tradizione non dimostrabile sosteneva che fosse figlio di un Marino di Pietro. Dimorava nel palazzo di famiglia localizzato nella parrocchia di Santa Giustina.\nLa prima notizia sul suo conto \u00e8 del 1138, quando sottoscrisse, con altre personalit\u00e0 di spicco, un documento per il doge Pietro Polani; il suo nome si trova al quarto posto, dopo quelli di tre \"iudices\" e prima di altri sessanta.\nDal 1146 \u00e8 attestato nei documenti con sempre maggior frequenza. Da essi risulta che avesse investito grandi quantit\u00e0 di denaro in imprese commerciali e che svolgesse in prima persona l'attivit\u00e0 di mercante, recandosi pi\u00f9 volte a Costantinopoli e frequentando il mercato di Rialto per trattare merci di valore.\nEsord\u00ec in politica nel 1150, quando il doge Domenico Morosini lo nomin\u00f2 ambasciatore a Costantinopoli. Tra il 1156 e il 1165, essendo doge Vitale II Michiel, sottoscrisse numerosi atti in qualit\u00e0 di \"iudex\", spesso subito dopo la firma del doge. Nel 1166, come componente di un consiglio di \"iudices\" e \"sapientes\", avall\u00f2 - dopo il Michiel e il patriarca di Grado Enrico Dandolo - un privilegio per l'isola di Arbe. Nel 1168 sedeva in Minor Consiglio e nel 1170, con Orio Mastropiero, fu nuovamente in missione a Costantinopoli, in un momento di tensione tra veneziani e bizantini.\nLa carriera politica non gli imped\u00ec di proseguire i suoi interessi personali: \"advocator\" dell'importante monastero di Brondolo nel 1157, continu\u00f2 a dedicarsi ai commerci e nel 1164, con il gi\u00e0 citato Mastropiero, garant\u00ec un prestito al Comune in cambio della riscossione per undici anni dei redditi pubblici derivanti dal mercato di Rialto. Spesso nelle attivit\u00e0 mercantili si avvalse della collaborazione di membri della sua famiglia: cos\u00ec nel 1147 si trovava a Costantinopoli assieme a Leo ed Enrico Ziani, nel 1155-56 era nella capitale bizantina il figlio Filippo (in rapporti con il famoso mercante Romano Mairano), mentre nel 1158 fu la volta del fratello Stefano. Questi fortunati investimenti, il cui ricavato serv\u00ec all'acquisizione di propriet\u00e0 fondiarie e immobiliari a Venezia e nel Dogado, resero lo Ziani il pi\u00f9 ricco uomo di Venezia.\nDogato.\nAl culmine della carriera politica e imprenditoriale, lo Ziani divenne doge il 29 settembre 1172.\nFu il primo ad essere eletto (da un collegio di undici componenti) e non nominato per acclamazione. Questa scelta fu dettata dagli eventi di quattro mesi prima, quando fu assassinato il doge Michiel, travolto dal malcontento del ceto mercantile: dopo una disastrosa spedizione contro Bisanzio, i veneziani presenti nell'Impero furono arrestati e i loro beni confiscati, causando la rovina dei piccoli commercianti.\nAlcuni storici hanno interpretato l'avvicendamento Michiel-Ziani come una sconfitta delle vecchie famiglie e una vittoria della fazione popolare formata dai nuovi ricchi. In realt\u00e0 lo Ziani, pur appartenendo a una casata di recente affermazione, non era certamente un \"uomo nuovo\", poich\u00e9 da anni rappresentava una figura politica di primo piano, nonch\u00e9 uno dei principali collaboratori del predecessore. E infatti durante il suo governo la classe dirigente rimase sostanzialmente la medesima.\nLo Ziani, per\u00f2, abbandon\u00f2 la politica aggressiva del Michiel per cui, non essendo in grado di affrontare i rivali con le armi, si affid\u00f2 alla diplomazia. Pur mantenendo Venezia nella Lega Lombarda, promosse relazioni con Federico I Barbarossa e lo appoggi\u00f2 durante l'assedio di Ancona (1173); concluse dei trattati con il Comune di Pisa e con Guglielmo II di Sicilia (1175); rinnov\u00f2 l'antico \"Pactum\" con il Sacro Romano Impero, ottenendo in aggiunta la totale esenzione delle tasse per i commerci veneziani entro i suoi confini (maggio 1177). Quest'ultima clausola fu ottenuta durante la cosiddetta Pace di Venezia che, all'indomani della battaglia di Legnano, vide riuniti papa Alessandro III, Federico I, i rappresentati dei Comuni e una delegazione dei normanni di Sicilia. \nL'ultimo successo diplomatico fu il trattato con la Repubblica di Genova, stipulato a Cremona il 20 ottobre 1177, che pacific\u00f2 le due potenze marinare per diversi decenni. \nNon riusc\u00ec, invece, a distendere le relazioni con i Bizantini, nonostante il continuo scambio di delegazioni da entrambe le parti. L'obiettivo fu per\u00f2 concluso dal suo successore Mastropiero, con cui aveva gi\u00e0 collaborato durante la missione del 1170.\nAvvertendo la morte imminente, il 9 aprile 1178 decise di ritirarsi nel monastero di San Giorgio Maggiore, dove mor\u00ec tre giorni dopo. Fu inumato nello stesso luogo, in un sepolcro da lui commissionato che \u00e8 andato distrutto durante la ricostruzione del complesso nel XVI secolo.\nDiscendenza.\nSi era sposato in prime nozze con una donna di cui non \u00e8 noto il nome, dalla quale ebbe Filippo che, come si \u00e8 visto, \u00e8 attestato a Costantinopoli per un paio di volte negli anni cinquanta prima di scomparire dalla documentazione. Rimasto vedovo attorno alla met\u00e0 del secolo, contrasse matrimonio con una certa Froyza che gli diede altri tre figli: Pietro, futuro doge, Giacomo, variamente attestato assieme al fratello fino al 1192 (ma mor\u00ec prematuramente e fu anch'egli sepolto a San Giorgio), e Mabiliota, che risulta gi\u00e0 morta nel 1205."}
{"id": "522581", "revid": "22759", "url": "https://it.wikipedia.org/wiki?curid=522581", "title": "Arcidiocesi di Beijing", "text": ""}
{"id": "522584", "revid": "767487", "url": "https://it.wikipedia.org/wiki?curid=522584", "title": "Che ho fatto io per meritare questo?", "text": "Che ho fatto io per meritare questo? (\"\u00bfQu\u00e9 he hecho yo para merecer esto?\") \u00e8 un film del 1984 scritto e diretto da Pedro Almod\u00f3var che riprende parzialmente il breve racconto di Roald Dahl \"Cosciotto d'agnello\" (\"Lamb to the Slaughter\") del 1953.\nTrama.\nGloria vive in un piccolo appartamento alla periferia di Madrid con il marito Antonio e i due figli, Toni e Miguel. Antonio \u00e8 un tassista ossessionato dal ricordo di una storia d'amore avuta anni prima con Ingrid, una cantante tedesca. Toni, quattordicenne, spaccia eroina, mentre il pi\u00f9 piccolo, Miguel, si prostituisce ai padri dei suoi compagni di scuola. Insieme alla famiglia di Gloria vive anche la madre di Antonio, che non fa altro che bere acqua gassata e mangiare madeleines, di cui \u00e8 golosissima, nonostante sia diabetica.\nGloria \u00e8 divisa tra una deprimente vita casalinga ed il lavoro da donna delle pulizie in una scuola di kendo, ma fatica a guadagnare abbastanza per mantenere s\u00e9 stessa e i due figli. Antonio non riesce infatti a guadagnare abbastanza col lavoro da tassista e appare inoltre distaccato dai destini della famiglia. Pur di avere una bocca in meno da sfamare, Gloria decide di affidare Miguel ad un ricco dentista pederasta.\nA causa delle difficolt\u00e0 economiche e familiari, Gloria soffre diverse crisi nervose e cura i suoi stati depressivi assumendo massicce dosi di anfetamine. Nonostante tutto, Gloria riesce ad andare avanti anche grazie all'appoggio di Cristal, una squillo prodiga di consigli e cliente di Toni che abita nel suo stesso pianerottolo, e di Juani, un'altra vicina di casa che ha una figlia, Vanessa, una bambina dotata di poteri telecinetici a cui per\u00f2 non vuole per niente bene perch\u00e9 le ricorda l'ex compagno (nonch\u00e9 padre di Vanessa), che le ha abbandonate.\nAntonio \u00e8 capace di imitare qualunque tipo di calligrafia. Un giorno carica sul proprio taxi Lucas Villalba, uno scrittore fallito, il quale, venendo a conoscenza dell'abilit\u00e0 di Antonio, chiede a quest'ultimo di falsificare la firma di Hitler su un memoriale del dittatore. Per convincere Antonio, Villalba si rivolge ad Ingrid, chiedendole di portare il memoriale dalla Germania ed organizzando cos\u00ec un incontro tra i due.\nIl piano di Villalba va per\u00f2 in fumo: Ingrid, infatti, si suicida e, in seguito ad una furiosa lite, Gloria uccide accidentalmente Antonio. Cristal decide ancora una volta di aiutare Gloria, fornendole un alibi. Gloria tuttavia confessa l'omicidio all'ispettore incaricato delle indagini, anche se quest'ultimo non le crede.\nDopo la morte di Antonio, l'appartamento di Gloria piano piano si svuota. La madre di Antonio decide infatti di tornare al proprio paese nat\u00eco insieme a Toni.\nGloria, rimasta sola, si affaccia dal balcone con intenzioni suicide, ma l'improvviso ritorno di Miguel le far\u00e0 cambiare idea.\nRiconoscimenti.\nIl film \u00e8 stato insignito del Premio Sant Jordi al miglior film spagnolo nel 1985."}
{"id": "522585", "revid": "17654", "url": "https://it.wikipedia.org/wiki?curid=522585", "title": "\u00bfQu\u00e9 he hecho yo para merecer \u00e9sto?", "text": ""}
{"id": "522587", "revid": "86599", "url": "https://it.wikipedia.org/wiki?curid=522587", "title": "Cratere Copernicus (Luna)", "text": ""}
{"id": "522589", "revid": "36426", "url": "https://it.wikipedia.org/wiki?curid=522589", "title": "Legato apostolico", "text": ""}
{"id": "522590", "revid": "124824546", "url": "https://it.wikipedia.org/wiki?curid=522590", "title": "Mehmet V", "text": "Biografia.\nMehmet era figlio del sultano Abd-ul-Mejid I e, come tutti gli altri potenziali eredi al trono, fu tenuto segregato dai successori del padre nell'harem del Palazzo Topkap\u0131 per 30 anni, nove dei quali passati in completa solitudine. Durante questo periodo si dedic\u00f2 allo studio dell'antica poesia persiana: fu anche autore di versi.\nAscese al trono il 27 aprile 1909, ma il suo ruolo era privo di potere effettivo: le decisioni venivano in realt\u00e0 prese da vari membri del governo ottomano e, durante la prima guerra mondiale, dai cosiddetti \"Tre Pasci\u00e0\", Ismail Enver, Mehmed Talat e Ahmed Djemal.\nL'unico atto significativo compiuto da Mehmet V fu dichiarare formalmente lo Jih\u0101d contro la Triplice intesa nel novembre 1914, entrando in guerra a fianco di Germania e Austria: questa fu, in effetti, l'ultima proclamazione della guerra santa \"legale\", poich\u00e9 il califfato venne abolito poco tempo dopo la morte di Mehmet (ci\u00f2 nonostante, molti leader islamici hanno proclamato lo jih\u0101d da allora). La dichiarazione non ebbe effetti pratici sull'andamento della guerra, ma fu sfruttata dalla propaganda tedesca, che la fece stampare in pi\u00f9 copie e distribuire.\nMehmet V ospit\u00f2 il \"Kaiser\" Guglielmo II di Germania, suo alleato nel primo conflitto mondiale, a Costantinopoli il 15 ottobre 1917. Da questi, il sultano venne nominato \"Generalfeldmarschall\" del Regno di Prussia il 28 gennaio 1916 e dell'Impero di Germania il 1\u00ba febbraio 1916.\nMehmet V mor\u00ec nel 1918 all'et\u00e0 di 73 anni: trascorse tutta la vita nel Palazzo di Y\u0131ld\u0131z ad Istanbul. La sua tomba si trova nel distretto di Eyup della metropoli turca. Ebbe due figli: i principi Mehmet Ziyaeddin (1873-1938) ed Omer Hilmi (1888-1935)."}
{"id": "522591", "revid": "36426", "url": "https://it.wikipedia.org/wiki?curid=522591", "title": "Arcidiocesi di Ferrara", "text": ""}
{"id": "522604", "revid": "120774131", "url": "https://it.wikipedia.org/wiki?curid=522604", "title": "Francesco Salviati (arcivescovo)", "text": "Biografia.\nFiglio di Bernardo di Jacopo Salviati e di Elisabetta Borromei, divenne arcivescovo di Pisa nel 1474, grazie alla nomina da parte di papa Sisto IV, e supportato dallo stesso papa avvers\u00f2 la signoria medicea, arrivando a esser uno dei principali responsabili nella \"Congiura dei Pazzi\" che mirava ad eliminare fisicamente i due eredi della casata, i giovani Lorenzo e Giuliano e che ebbe luogo nella cattedrale di Santa Maria del Fiore, il 26 aprile 1478. La riuscita fu solo parziale, perch\u00e9 Giuliano per\u00ec, ma Lorenzo si salv\u00f2 nella sacrestia della Cattedrale, mentre il popolo si schierava con i Medici insorgendo contro i congiurati.\nFrancesco venne cos\u00ec catturato, dichiarato colpevole e immediatamente impiccato ad una finestra di Palazzo Vecchio."}
{"id": "522605", "revid": "767487", "url": "https://it.wikipedia.org/wiki?curid=522605", "title": "Trombina", "text": "La trombina (fattore IIa) \u00e8 un enzima, appartenente alla classe delle idrolasi, che catalizza il taglio selettivo dei legami Arg-Gly del fibrinogeno per formare la fibrina e rilasciare i fibrinopeptidi A e B.\nQuesto enzima favorisce la coagulazione del sangue.\nAppartiene alla categoria delle serin proteasi, cio\u00e8 \u00e8 in grado di apportare un taglio alle catene proteiche.\nLa trombina \u00e8 necessaria per l'attivazione del fibrinogeno nel processo di coagulazione del sangue. Inoltre interviene nel processo infiammatorio, perch\u00e9 interagisce con dei recettori espressi dai monociti, trasducendo un segnale che stimola queste cellule a produrre chemochine e molecole di adesione.\nGene.\nIl gene della trombina \u00e8 localizzato nell'undicesimo cromosoma (11p11-q12). Il peso molecolare della trombina \u00e8 di 36000. Una volta attivato, il suo dominio catalitico viene rilasciato dal segmento della trombina 1.2. e permette la trasformazione del fibrinogeno"}
{"id": "522607", "revid": "22356", "url": "https://it.wikipedia.org/wiki?curid=522607", "title": "Dysalotosaurus", "text": "Dysalotosaurus (il cui nome significa \"lucertola imprendibile\") \u00e8 un genere estinto di dinosauro ornitopode driosauride vissuto nel Giurassico superiore, circa 152-151 milioni di anni fa (Kimmeridgiano-Titoniano), nella Formazione Tendaguru, in Tanzania, Africa. La specie tipo \"D. lettowvorbecki\" \u00e8 stata nominata e descritta da Rudolf Virchow, nel 1919. Per lungo tempo \u00e8 stato considerato un sinonimo del contemporaneo \"Dryosaurus\", ma studi pi\u00f9 recenti hanno rifiutare questa sinonimia.\nEtimologia.\nLa specie africana \"D. lettowvorbecki\" fu scoperta nel 1919, dal paleontologo tedesco Rudolf Virchow, in quella che oggi \u00e8 la Formazione Tendaguru, in Tanzania. Originariamente questa specie era conosciuta come \"Dysalotosaurus lettowvorbecki\", il cui nome generico, in greco antico, significava \"lucertola imprendibile\", mentre il nome specifico era in onore di un generale tedesco della Prima Guerra Mondiale.\nDescrizione.\nI \"Dysalotosaurus\" era dinosauri molto precoci, che arrivavano alla maturit\u00e0 sessuale a dieci anni, avendo un modello di crescita indeterminato e tassi di crescita massimi paragonabili a quelli di un grande canguro. Le dimensioni erano pressoch\u00e9 identiche a quelle di \"Dryosaurus\", ma si differenziava da quest'ultimo per una struttura anatomica pi\u00f9 esile e propensa alla corsa.\nPaleobiologia.\nPaleopatologie.\nNel 2011, i paleontologi Florian Witzmann e Oliver Hampe del Museum f\u00fcr Naturkunde e colleghi, scoprirono alcune ossa di \"Dysalotosaurus\" deformate, probabilmente causate da un'infezione virale simile alla malattia ossea di Paget. Questa \u00e8 la pi\u00f9 antica testimonianza di un'infezione virale nota alla scienza.\nPaleoecologia.\nL'habitat della Formazione Tendaguru, in Tanzania, durante il Giurassico superiore era pressoch\u00e9 identico a quello della Formazione Morrison, con un clima semi-arido e un habitat rado composto solo da felci e radi alberi con piccole oasi che si intervallavano ai piedi di massicci rocciosi, in grandi valli alluvionali. Persino la fauna della Formazione Tendaguru era molto simile a quella della Formazione Morrison con analoghi africani a quelli americani: il \"Dysalotosaurus\" era l'equivalente africano di \"Dryosaurus\" e condivideva il suo habitat con giganteschi sauropodi come il \"Dicraeosaurus\", il \"Barosaurus\", \"Tornieria\", \"Tendaguria\" e il gigantesco \"Giraffatitan\". Gli unici ornitishi presenti nella formazione erano appunto il \"Dysalotosaurus\" e lo spinoso \"Kentrosaurus\". Anche qui non mancavano grandi teropodi carnivori come il comune \"Ceratosaurus\", \"Elaphrosaurus\", l\"'Ostafrikasaurus\" e il misterioso \"Veterupristisaurus\", che con le sue dimensioni probabilmente era il predatore dominante del suo habitat. Sono state ritrovate anche alcune ossa di vari pterosauri, tra cui il poco conosciuto \"Tendaguripterus\"."}
{"id": "522608", "revid": "1452073", "url": "https://it.wikipedia.org/wiki?curid=522608", "title": "Serin proteasi", "text": "Le serin proteasi (o proteasi a serina) sono una classe di proteasi che basano il loro meccanismo di catalisi sulla presenza della serina, particolarmente reattiva ed essenziale per la loro attivit\u00e0 enzimatica. Questi enzimi catalizzano l'idrolisi di legami peptidici tra il gruppo amminico e il gruppo carbossilico presenti all'interno della struttura proteica. Sono enzimi con molteplici attivit\u00e0 tra cui: la digestione del cibo, la contribuzione diretta alla formazione di coaguli, contrasto alle infezioni e facilitazione della fecondazione. \nIl sito attivo di ogni serin proteasi \u00e8 costituito da residui di serina (Ser), di istidina (His) e di aspartato (Asp) legati mediante legami a idrogeno. Questi legami sono possibili grazie alla vicinanza nella struttura tridimensionale del gruppo imidazolico dell'istidina con il gruppo ossidrilico della serina, anche l'acido aspartico \u00e8 vicino al gruppo dell'istidina ma dal lato opposto della serina. Assumendo tale disposizione si facilita il passaggio di protoni e di cariche all'interno del sito attivo dell'enzima: l'istidina \u00e8 in posizione per fungere da base e rimuovere il protone dal gruppo ossidrilico della serina; attraverso questo cambiamento la serina diventa molto pi\u00f9 reattiva e pu\u00f2, in vicinanza di legami peptidici, formare un nuovo legame con il carbonio presente nelle proteine. La carica negativa dell'acido aspartico serve per stabilizzare la catena laterale attiva dell'istidina. \nIn particolar modo, un estere (RCOOR') o un'ammide (NH2COR, NHRCOR\u02be, NR\u02beR\u02be\u02beCOR\u02be\u02be\u02be) si legano al gruppo -OH della serina liberando un alcol (ROH) o un'ammina (RNH2, RNHR\u02be, RNR\u02beR\u02be\u02be). In presenza di acqua si ha la rottura del legame con la serina liberando acido carbossilico.\nTipi di serin proteasi.\nAppartengono a questa classe i seguenti enzimi:\nGli enzimi principali appartenenti a questa classe, come tripsina, chimotripsina e elastasi, sono strettamente omologhi, infatti le loro strutture primarie sono identiche per circa il 40%. Tutti questi enzimi hanno una Ser attiva e una His cataliticamente essenziale localizzate nel sito attivo che lega un residuo di Asp che \u00e8 immerso in una tasca non accessibile al solvente. Questi tre residui formano una triade catalitica, collegata da legami ad idrogeno, nel seguente modo: SERINA 195-LEGAME H-ISTIDINA 57-LEGAME H-ASPARTATO 102.\nMeccanismo catalitico.\nLa considerevole uguaglianza strutturale del sito attivo delle serin proteasi implica che i meccanismi catalitici siano simili; infatti, esse seguono tutte il seguente meccanismo catalitico:"}
{"id": "522614", "revid": "61466", "url": "https://it.wikipedia.org/wiki?curid=522614", "title": "Wittgenstein", "text": ""}
{"id": "522617", "revid": "3115", "url": "https://it.wikipedia.org/wiki?curid=522617", "title": "Maurizio Ciaramitaro", "text": "Caratteristiche tecniche.\nLe sue doti da regista spesso vengono usate anche in sostituzione di un trequartista. In carriera ha giocato anche da mediano. \nCarriera.\nCresciuto nelle giovanili del , nel 2002 viene girato in prestito prima all' e poi al Livorno, in Serie B, dove in due stagioni colleziona 42 presenze contribuendo alla promozione in Serie A dei toscani. Nel 2004 viene prestato al : durante le due stagioni in Romagna totalizza 70 presenze e 11 reti.\nNell'estate 2006 il Palermo lo presta al , e, dopo il debutto con la maglia crociata nella Serie A 2006-2007 e 17 presenze con la squadra emiliana, nel gennaio 2007, durante la sessione di mercato invernale, torna al Palermo, nell'ambito dell'affare dell'acquisto di Edinson Cavani. Per la stagione 2007-2008 la squadra rosanero lo cede in prestito con diritto di riscatto al ChievoVerona, retrocesso in Serie B. Con i clivensi otterr\u00e0 la promozione in Serie A, dunque il ritorno immediato in massima serie e, durante l'annata, contribuir\u00e0 a una vittoria fondamentale in trasferta, in particolare tra queste, segnando un gol di testa nel match contro il Messina, vinto per 2-3, ma tale diritto non viene esercitato dalla societ\u00e0 veronese e cos\u00ec il giocatore torna al Palermo per la seconda volta. Neanche questa volta riesce a trovare spazio in squadra (gioca infatti solo 3 partite e peraltro nel ruolo quasi improvvisato di terzino destro), quindi il 9 gennaio 2009 approda alla in prestito con diritto di riscatto della met\u00e0 del cartellino: ci\u00f2 non avviene e a fine stagione, dopo 17 presenze e 2 reti con i campani, torna in rosanero e viene nuovamente ceduto con la stessa formula al Bellinzona il 10 luglio 2009.\nAnche stavolta alla societ\u00e0 acquirente spetta il diritto di riscatto. Nel mese di gennaio 2010, vittima di un infortunio, viene anomalamente curato dalla societ\u00e0 detentrice del suo cartellino, ovvero i rosanero; la stessa situazione si ripete all'inizio di aprile. Chiude l'annata in Svizzera con 11 presenze, facendo quindi ritorno al Palermo per fine prestito poich\u00e9 non viene riscattato dal Bellinzona. Rientrato al Palermo, resta ai margini della squadra poich\u00e9 non fa parte del progetto tecnico di Delio Rossi, cos\u00ec nel mese di gennaio passa al in Serie B, esordendovi l'8 gennaio in Modena-Novara (2-1) valida per la 21\u00aa giornata, subentrando a Cris Gilioli al 58'.\nDurante Modena-Crotone (1-1), la quinta partita disputata col Modena, si infortuna al ginocchio destro, evidenziando la rottura completa del legamento crociato anteriore del ginocchio. La sua stagione si conclude qui, e il 29 maggio gli viene rinnovato il contratto. Nella stagione 2011-2012 gioca 26 partite in Serie B segnando 2 gol. Il 31 gennaio 2013, ultimo giorno di calciomercato, passa in prestito al . Esordisce in maglia biancorossa nella partita casalinga del 2 febbraio 2013 Vicenza- (1-2). Chiude l'annata con 18 presenze.\nIl 13 luglio 2013 si trasferisce a titolo definitivo al , neopromosso in Serie B. Debutta in maglia granata nella prima partita utile, cio\u00e8 il secondo turno di Coppa Italia vinta per 3-0 sull'AlbinoLeffe e disputata l'11 agosto, giocando titolare.. Con i siciliani realizza il primo gol il 29 marzo siglando il momentaneo 2-0, nella partita interna contro il Bari che terminer\u00e0 3-4 per i galletti, su assist di Matteo Mancosu, mentre il secondo gol arriver\u00e0 circa un mese dopo contro la Juve Stabia siglando il definitivo 3-0 che condanna i campani alla retrocessione nella nuova Lega Pro. Il 18 ottobre 2014, nella partita Trapani-Crotone terminata 3-1 per i siciliani, mette a segno la sua prima doppietta in carriera.\nStatistiche.\nPresenze e reti nei club.\n\"Statistiche aggiornate al 27 ottobre 2016.\""}
{"id": "522623", "revid": "22414", "url": "https://it.wikipedia.org/wiki?curid=522623", "title": "Uzix", "text": ""}
{"id": "522625", "revid": "767487", "url": "https://it.wikipedia.org/wiki?curid=522625", "title": "Albertus", "text": "Il carattere tipografico Albertus \u00e8 stato creato dal tipografo tedesco Berthold Wolpe per la compagnia di caratteri tipografici Monotype Imaging Inc. nel 1940. \nIl suo nome \u00e8 un omaggio ad Alberto Magno, frate domenicano considerato il pi\u00f9 grande filosofo e teologo tedesco del medioevo. \nCarattere con grazie, \u00e8 stato disegnato in modo da sembrare scavato nel bronzo.\nDisponibile anche in \"grassetto\" e \"corsivo\".\nUna versione leggermente modificata di questo carattere fu usata nella serie TV \"Il prigioniero\": i titoli del giornale del Villaggio, il Tally Ho, tutta la segnaletica dell'isola, e i crediti del telefilm usano una versione di Albertus in cui la \"e\" minuscola fu alterata in modo da assomigliare alla lettera greca epsilon (\u03b5), e i puntini sopra la \"i\" e la \"j\" minuscola furono rimossi."}
{"id": "522627", "revid": "2074236", "url": "https://it.wikipedia.org/wiki?curid=522627", "title": "Festa della libert\u00e0", "text": "La festa della libert\u00e0 (, ) \u00e8 una festivit\u00e0 sudafricana che annualmente viene attuata per ricordare il conseguimento di democrazia e il terminare dell'apartheid, grazie soprattutto al decisivo contributo del politico sudafricano Nelson Mandela. La festivit\u00e0 cade il 27 aprile, che \u00e8 la data dell'elezione del 1994, la prima in cui tutti i membri di ogni etnia hanno potuto votare. La festa \u00e8 la pi\u00f9 importante delle feste nazionali del Sudafrica."}
{"id": "522628", "revid": "767487", "url": "https://it.wikipedia.org/wiki?curid=522628", "title": "Pink Anderson", "text": "Biografia.\nCresciuto a Spartanburg (nel nord ovest della Carolina del Sud), si un\u00ec al Dr. Kerr dell'Indian Remedy Company nel 1914 per intrattenere la folla cantando e ballando mentre Kerr cercava di vendere un intruglio spacciato per medicinale. Nel 1916, a Spartanburg, Anderson conobbe Simmie Dooley, da cui Pink impar\u00f2 a cantare blues. Quando Anderson non viaggiava con il Dr. Kerr, lui e Dooley suonavano ai piccoli raduni a Spartanburg e nelle localit\u00e0 vicine.\nDopo che il Dr. Kerr si ritir\u00f2 nel 1945, Anderson si dedic\u00f2 totalmente al blues e svilupp\u00f2 il suo talento con una piccola chitarra e una armonica a bocca. Alcuni problemi di cuore lo costrinsero a ritirarsi nel 1957. Suo figlio, conosciuto come Little Pink Anderson, ha seguito le orme del padre ed ora vive e suona in Georgia.\nAnderson registr\u00f2 alcune canzoni nel 1960 e nel 1963 apparve nel film The Bluesmen.\n\"Pink\" Floyd.\nIl musicista Syd Barrett ricav\u00f2 il nome \"Pink Floyd\" unendo i nomi dei due suoi bluesmen preferiti: Pink Anderson e Floyd Council."}
{"id": "522630", "revid": "1310927", "url": "https://it.wikipedia.org/wiki?curid=522630", "title": "John Latouche", "text": "Biografia.\nPochi mesi dopo la nascita del piccolo John i genitori si trasferiscono a Richmond, nello stato della Virginia, in cerca di maggior fortuna economica.\nDopo pochi anni il padre lascia la famiglia, composta oltre che da John anche dal fratello minore Louis, aggravandone ulteriormente la situazione finanziaria (la madre trova un lavoro come stiratrice e riesce a mala pena a sbarcare il lunario).\nJohn frequenta la scuola pubblica dove si diploma con il massimo dei voti, ottenendo cos\u00ec una piccola borsa di studio. Nel 1932 si trasferisce a New York per portare a termine la propria istruzione: frequenta per un anno la Riverdale Country School e per due anni la prestigiosa Columbia University. Malgrado non completi gli studi, il giovane LaTouche riesce a farsi notare e a collaborare a diverse piccole produzioni nel circuito dei teatro Off-Broadway scrivendo materiale soprattutto per riviste o commedie musicali.\nNel 1939 arriva per John la grande occasione: il Federal Theatre Project gli affida, in collaborazione con il cantante e musicista Earl Robinson, la stesura di un \"inno alla democrazia americana\" della durata di 13 minuti dal titolo \"Ballad for American\", per il finale della rivista satirico-politica \"Sing for Your Supper\".\nGrazie al grande successo di critica e di pubblico gli si apriranno le porte di Broadway: nel 1940 collabora con il raffinatissimo musicista Vernon Duke per il musical \"Cabin in the Sky\" per cui scrive uno dei suoi pi\u00f9 grandi successi: \"Taking a Chance on Love\".\nSei giorni dopo il debutto della commedia John sposa Theodora Griffs, la ricchissima figlia di Stanton Griffs, ex diplomatico e dirigente della Paramount. Il loro matrimonio, ovviamente di convenienza dato che sia John che Theodora erano omosessuali, durer\u00e0 meno di quattro anni, ma i due rimarranno amici tutta la vita.\nSempre assieme a Vernon Duke. fra la fine del 1940 e i primi mesi del 1941 scrive le parole per due spettacoli che per\u00f2 non incontrano il favore del pubblico: \"Banjo Eyes\" (musical cucito addosso, a cominciare dal titolo, alla star di Broadway Eddy Cantor) e \"The Lady Comes Across\" (star vehicle per la deliziosa Jessie Matthews).\nCon l'entrata dell'America nella seconda guerra mondiale LaTouche viene chiamato sotto le armi. Riprender\u00e0 a lavorare nel 1944 come paroliere per due operette di scarsissimo successo: \"Rhapsody\" (musica di Fritz Kreisler e libretto di Robert Russell Bennett) e \"Polonaise\" (adattamento delle musiche di Fryderyk Chopin su un improbabile libretto di Bronislaw Kaper).\nSeguono tre importanti lavori, in cui gli viene permesso di scrivere anche il libretto, oltre che le liriche delle canzoni, che lo consacrano come uno dei pi\u00f9 originali e brillanti autori dell'epoca: \"Beggar's Holiday\" (del 1946 su musica di Duke Ellington), una versione modernizzata di \"L'opera del mendicante\" di John Gay; \"Ballet Ballads\" (1948 musica di Jerome Moross), tre ballate scritte per accompagnare altrettanti elaborati balletti moderni; \"The Golden Apple\" (1954 sempre su musica di Jerome Moross), una rilettura dell'Iliade e dell'Odissea ambientata nell'America rurale degli inizi del Novecento, che si aggiudica il prestigioso New York Drama Critics Circle Award come miglior musical. Quest'ultima opera regala a LaTouche il suo ultimo grande successo commerciale: la canzone \"Lazy Afternoon\" (affidata originariamente ad una giovane ma gi\u00e0 straordinaria Kaye Ballard).\nNel 1947 partecipa anche al film d'avanguardia \"Dreams That Money Can Buy\" di Hans Richter e Man Ray, scrivendo parole e musica per \"The Girl With The Pre-fabricated Heart\", una ballata di otto minuti incentrata sulla fantasiosa storia di una donna perfetta, assemblata in una catena di montaggio, che rifiuta di unirsi con un uomo anch'esso creato in fabbrica, per paura che la passione del loro amore possa sciogliere il suo corpo fatto di cera. La canzone \u00e8 affidata alla magnifica voce di Libby Holman.\nNel 1952, John incontra il giovane poeta Kenward Elmslie, di cui si innamora.\nPasser\u00e0 con lui il resto della propria vita, vivendo apertamente la loro intensa relazione (che non impedisce a entrambi di concedersi spesso a brevi ma altrettanto intense relazioni \"extraconiugali\").\nI due dividono prima un lussuoso appartamento a New York e poi una villetta nel Vermont.\nNel 1955 \u00e8 la volta di \"The Vamp\", una commedia musicale scritta per la grande Charol Channing (musiche di James Mundy). L'opera, una parodia del mondo del cinema durante l'et\u00e0 d'oro del muto, malgrado una brillante interpretazione della protagonista \u00e8 un sonoro fiasco sia di pubblico che di critica.\nNel 1956 scrive il libretto per \"The Ballad of Baby Doe\", un'opera lirica basata sulla vera storia d'amore fra il magnate dell'argento Horace Tabor e Baby Doe, una divorziata per cui Horace aveva abbandonato la moglie. Latouche viene chiamato a collaborare all'opera quasi all'ultimo momento, dopo che il musicista Douglas Moore aveva fatto licenziare il librettista Paul Green per \"inconciliabili divergenze artistiche\".\nMalgrado i due non si andassero proprio a genio (l'utra-tradizionalista Moore considerava alquanto sconveniente il fatto che Latouche non nascondesse la propria omosessualit\u00e0) il risultato della loro collaborazione \u00e8 di altissimo livello: l'opera ottiene un incredibile successo di critica e trasforma la sua protagonista, una allora semisconosciuta Beverly Sills, in una vera e propria star.\nLo stesso anno, insieme a Richard Wilbur, partecipa alla rielaborazione dell'operetta \"Candide\" di Leonard Bernstein scrivendo le parole per un paio di nuove canzoni (fra cui \"Ringaroundarosie\", un'esilarante comedy song sulla sifilide).\nIl 7 agosto, mentre lavora ad una nuova versione di \"The Ballad of Baby Doe\", all'et\u00e0 di 41 anni Latouche muore, colpito da un infarto, nella sua casa a Calais nel Vermont. Viene sepolto nel cimitero della piccola cittadina, dove tuttora vive il suo compagno."}
{"id": "522633", "revid": "834", "url": "https://it.wikipedia.org/wiki?curid=522633", "title": "Bosco degli scomparsi", "text": "Il bosco degli scomparsi (in spagnolo: \"Bosque de los Ausentes\") \u00e8 un monumento commemorativo che si trova all'interno del Parco del Retiro di Madrid. \u00c8 dedicato alle 191 vittime degli attentati dell'11 marzo 2004 ed all'agente delle forze speciali rimasto ucciso dai sette kamikaze che si sono fatti esplodere il 3 aprile 2004.\nIl monumento si trova in prossimit\u00e0 della zona sportiva \"La Chopera\", nell'angolo sud-ovest, a breve distanza dalla stazione ferroviaria di Atocha, teatro degli attentati, ed \u00e8 composto da 192 alberi, 22 olivi e 170 cipressi, uno per ogni persona rimasta uccisa, ed \u00e8 circondato dall'acqua, un simbolo per indicare la vita.\nUn breve sentiero conduce alla cima di quella che \u00e8 a tutti gli effetti una collinetta, nessuna targa commemorativa \u00e8 posta sul luogo. Una lapide che ricorda l'evento si pu\u00f2 vedere alla Puerta del Sol.\nInaugurazione.\nIl re Juan Carlos I e la regina Sofia hanno inaugurato il monumento l'11 marzo 2005 ed hanno avuto l'onore di lasciare il primo mazzo di fiori in memoria dei deceduti. Quel mazzo di fiori bianchi recitava:\nAlla cerimonia hanno partecipato molte altre persone di rilievo, come:"}
{"id": "522639", "revid": "767487", "url": "https://it.wikipedia.org/wiki?curid=522639", "title": "Floyd Council", "text": "Nacque a Chapel Hill nella Carolina del Nord da Harrie e Lizzie Council. Avvi\u00f2 la sua carriera musicale nelle strade di Chapel Hill negli anni venti con i suoi due fratelli, Leo e Thomas.\nSecondo un'intervista del 1969, Council avrebbe registrato ventisette canzoni durante la sua carriera, sette delle quali insieme a Blind Boy Fuller.\nNegli anni sessanta Council sub\u00ec un colpo apoplettico che gli paralizz\u00f2 parzialmente i muscoli della gola e che rallent\u00f2 vistosamente le sue capacit\u00e0 motorie.\nTrasloc\u00f2 a Sanford, dove mor\u00ec di infarto nel 1976.\nDiscografia.\nNon sono disponibili suoi lavori solisti, ma nell'album \"Carolina Blues\" sono presenti sei sue canzoni. Inoltre, nella discografia di Blind Boy Fuller, alcuni lavori vedono presente Floyd Council alla chitarra.\nPink \"Floyd\".\nSyd Barrett ha ricavato il nome \"Pink Floyd\" unendo i nomi dei suoi bluesmen preferiti, Pink Anderson e Floyd Council."}
{"id": "522643", "revid": "1573940", "url": "https://it.wikipedia.org/wiki?curid=522643", "title": "Sanford (Carolina del Nord)", "text": "Sanford \u00e8 un comune degli Stati Uniti d'America, capoluogo della Contea di Lee nella Carolina del Nord. Al censimento del 2000 la popolazione risultava di 23.220 abitanti, 28.675 secondo una stima del 2007."}
{"id": "522644", "revid": "125975868", "url": "https://it.wikipedia.org/wiki?curid=522644", "title": "Hibakusha", "text": "Hibakusha () \u00e8 il termine giapponese per designare i sopravvissuti al bombardamento atomico di Hiroshima e Nagasaki. Letteralmente il termine significa \u201ccoloro che sono stati colpiti dal bombardamento\u201d ed \u00e8 composto da tre ideogrammi: (\"hi\") riceve/subire, (\"baku\") esplosione, (\"sha\") persona. La scelta di questo termine per indicare coloro che sono scampati al bombardamento e che subirono le radiazioni fu motivata dalla volont\u00e0 di evitare il termine \u201csopravvissuto\u201d quale opposto a \u201cdeceduto\u201d sia per rispetto nei confronti dei defunti sia per contenere eventuali sensi di colpa da parte di coloro che furono spettatori di morte e persero familiari e amici.\nRiconoscimento ufficiale.\nLa legge per il sostegno alle vittime del bombardamento atomico definisce formalmente hibakusha persone che rientrano in uno o pi\u00f9 delle seguenti categorie: \nIl Governo Giapponese ha riconosciuto lo stato di \u201chibakusha\u201d a circa 650.000 persone. Alla data del 31 marzo 2017 ne risultano viventi 164.621, la maggior parte dei quali sul territorio giapponese.\nIl Governo giapponese ha riconosciuto che circa 1% degli hibakusha in vita ha sviluppato malattie connesse con le radiazioni atomiche subite\nNel 1957 il Parlamento giapponese approv\u00f2 una legge che disponeva cure mediche gratuite ai cittadini giapponesi hibakusha. Durante gli anni 70, gli hibakusha di nazionalit\u00e0 non giapponese fecero richiesta per ottenere pari diritto alle cure mediche gratuite e il diritto a risiedere in Giappone per ricevere le medesime cure. \nSolamente nel 1978 la Corte Suprema del Giappone riconobbe loro il diritto alle cure mediche e al soggiorno in Giappone.\nOggi gli \"Hibakusha\" hanno diritto ad una agevolazione economica e ricevono un contributo mensile e coloro che hanno sviluppato una malattia connessa con l\u2019esplosione nucleare beneficiano di uno speciale trattamento medico.\nIl memoriale della pace di Hiroshima e il parco della pace di Nagasaki espongono le liste con i nomi degli \"hibakusha\" deceduti a partire dalle date dei bombardamenti. Le liste vengono aggiornate annualmente in concomitanza dei rispettivi anniversari delle esplosioni. Al 2017, i memoriali registrano i nomi di quasi 485.000 \"hibakusha\", di cui 308.725 a Hiroshima e 175.743 a Nagasaki.\nSopravvissuti coreani.\nDurante la guerra, il Giappone confin\u00f2 numerosi prigionieri di origine coreana nei territori di Hiroshima e Nagasaki per lavorare nelle fabbriche. Secondo stime recenti, circa 20.000 coreani furono uccisi a Hiroshima e circa 2.000 a Nagasaki. Si stima che circa un settimo delle vittime di Hiroshima fosse di origine coreana.\nPer molto tempo i coreani ebbero difficolt\u00e0 nell\u2019ottenere il riconoscimento di \"vittime delle bombe nucleari\" e furono loro negate le cure mediche gratuite e ancora in anni recenti sono state avanzate istanze legali per il riconoscimento.\nSopravvissuti nippo-americani.\nEra pratica comune, precedentemente alla guerra, per i cittadini americani di origine giapponese di recente o prima immigrazione Issei, mandare i propri figli in Giappone per lunghi periodi per studio o per soggiornare presso i parenti. La maggior parte dei giapponesi immigrati negli Stati Uniti era di provenienza dalla Prefettura di Hiroshima, mentre da Nagasaki molti furono gli emigrati alle Hawaii. Era presente quindi sul territorio di Hiroshima e Nagasaki nei giorni dei bombardamenti nucleari un gran numero di bambini e giovani giapponesi di nazionalit\u00e0 americana, ma figli di emigrati, nati in America e quindi di seconda generazione Nisei e anche di terza generazione Kibei. Il numero effettivo dei Nippo-americani vittime dei bombardamenti non \u00e8 noto, sebbene stime approssimative indichino in 11.000 persone nella sola Hiroshima, di cui 3.000 \u00e8 noto siano sopravvissute e rientrate negli Stati Uniti al termine della guerra.\nUn ulteriore gruppo di \"hibakusha\" conteggiati tra i sopravvissuti nippo-americani comprende coloro che arrivarono in America in una successiva ondata di immigrazione negli anni tra il 1950 e il 1960.\nLa maggior parte di costoro era nativa del Giappone ed emigr\u00f2 negli Stati Uniti alla ricerca di opportunit\u00e0 di lavoro e di studio, che erano scarse nel Giappone del dopo-guerra. Tra questi molte erano le \"spose di guerra\" o giovani giapponesi che avevano sposato americani impiegati in attivit\u00e0 connesse con l\u2019occupazione militare del Giappone.\nAl 2014, risultano registrati sul territorio statunitense circa 1.000 \"hibakusha\" nippo-americani.\nEssi ricevono un sussidio dal Governo giapponese e un checkup medico semestrale a cura di medici di Hiroshima e Nagasaki specializzati nelle patologie derivanti dall\u2019esposizione all\u2019azione delle bombe atomiche.\nIl Governo statunitense non fornisce alcun supporto agli \"hibakusha\" nippo-americani.\nSopravvissuti ai due bombardamenti atomici.\nI soggetti che hanno sofferto entrambi i bombardamenti atomici sono conosciuti in Giappone con il termine \"nij\u016b hibakusha\".\nIl documentario \"Twice Survived: The Doubly Atomic Bombed of Hiroshima and Nagasaki\" fu realizzato nel 2006. Il regista produttore individu\u00f2 165 persone esposte ad entrambi i bombardamenti; il documentario fu proiettato negli Stati Uniti.\nNel marzo del 2009, il Governo giapponese ha ufficialmente riconosciuto Tsutomu Yamaguchi (1916\u20132010) come \"hibakusha\" vittima delle due esplosioni atomiche. Era stato dimostrato che Tsutomu Yamaguchi si trovava a 3 chilometri di distanza dall\u2019epicentro dell\u2019esplosione a Hiroshima, in viaggio di lavoro quando la bomba esplose. Rimase seriamente ustionato sul lato destro e pass\u00f2 la notte a Hiroshima. Ritorn\u00f2 a casa a Nagasaki il giorno 8 agosto, il giorno precedente allo scoppio della seconda bomba atomica sul Giappone, dalla quale fu esposto a radiazione nelle operazioni di ricerca dei familiari. \u00c8 stato il primo ad essere ufficialmente riconosciuto come sopravvissuto ad entrambe le esplosioni atomiche. Tsutomu Yamaguchi mor\u00ec nel 2010 all\u2019et\u00e0 di 93 anni per un cancro allo stomaco.\nDiscriminazione.\nGli \"hibakusha\" e i loro figli sono stati e sono tuttora vittime di gravi atteggiamenti di discriminazione, in particolare in caso di assunzione per un posto di lavoro o nella prospettiva di contrarre matrimonio, a causa della paura per le conseguenze delle radiazioni atomiche, che si teme possano determinare malattie ereditarie. \nCi\u00f2 nonostante il fatto che nessuna statistica abbia dimostrato un aumento di malformazioni congenite tra i nati in anni recenti dai sopravvissuti ai bombardamenti nucleari di Hiroshima e Nagasaki.\nLe donne di Hiroshima e Nagasaki in periodo fertile che furono esposte ad una considerevole quantit\u00e0 di radiazioni, hanno partorito bambini con una incidenza di anomalie e malattie genetiche pari alla media delle donne del Giappone.\nIl libro inchiesta di Studs Terkel \"The Good War\" include due interviste con \"hibakusha\" e nella postfazione osserva:\nLa \" Confederazione delle organizzazioni giapponesi delle vittime delle bombe A e H\" \u00e8 una associazione costituita da \"hibakusha\" nel 1956 con l\u2019obbiettivo di fare pressione sul Governo giapponese per migliorare l\u2019aiuto alle vittime e sollecitare il Governo giapponese a promuovere l\u2019abolizione delle armi nucleari.\nLa stima dei decessi concomitanti alle esplosioni nucleari \u00e8 di 140.000 persone per la citt\u00e0 di Hiroshima (38.9% della popolazione complessiva) e di 70.000 persone per la citt\u00e0 di Nagasaki (28.0% della popolazione). Ma non \u00e8 mai stato possibile definire il dato preciso dei morti.\nLa Confederazione ha esaminato 6.882 casi di persone di Hiroshima e 6.621 di Nagasaki, che si trovavano entro il raggio di 2000 metri dall\u2019epicentro, che subirono ferite e ustioni a seguito dell\u2019esplosione e dell\u2019enorme calore sviluppatosi, ma che morirono per le conseguenze della malattia acuta da radiazione (ARS), nei 20-30 giorni successivi alle esplosioni.\nNei rari casi di gravidanze in corso nei giorni delle esplosioni atomiche da parte di donne abbastanza vicine all\u2019area del fallout e che furono esposte a non meno di 0,57 Gy, non fu riscontrata alcuna differenza nelle abilit\u00e0 cognitive del bambino, considerandola quindi una soglia al di sotto della quale non sorgono danni vitali. In circa 50 casi di bambini venuti alla luce a seguito di una gravidanza esposta ad una dose superiore in quanto entro 1000 metri dall\u2019epicentro, \u00e8 stata rilevata microcefalia. Nel 1987 fu condotta la ricerca statistica \"Life Span Study\" a cura della Radiation Effects Research Foundation, tra i cittadini che non patirono la malattia acuta da radiazione ARS, o che comunque ne sopravvissero in dipendenza dalla distanza dall\u2019epicentro; secondo la ricerca su un totale di 79.972 hibakusha considerati, ancora viventi nel periodo 1958-1987 e che parteciparono alla ricerca, sono stati rilevati 507 casi di cancro di varia gravit\u00e0.\nUno studio epidemiologico condotto dalla medesima fondazione stima che tra il 1950 e il 2000, il 46% dei deceduti per leucemia e l\u201911% dei casi di cancro di varia gravit\u00e0 possono essere stati causati dalle radiazioni atomiche con una stima di circa 200 decessi per leucemia e 1700 casi accertati di cancro di gravit\u00e0 non dichiarata."}
{"id": "522648", "revid": "729019", "url": "https://it.wikipedia.org/wiki?curid=522648", "title": "Bernardo Salviati", "text": "Biografia.\nFiglio di Jacopo Salviati e Lucrezia de' Medici, fu avviato alla carriera militare, mentre suo fratello Giovanni iniziava quella ecclesiastica. Prese cos\u00ec parte a numerose spedizioni contro i Turchi, e grazie al suo valore arriv\u00f2 al grado di generale delle galee dell'Ordine dei Cavalieri di Malta.\nStabilitosi in Francia vest\u00ec pure lui l'abito ecclesiastico e fu nominato cardinale il 26 febbraio 1561 da papa Pio IV.\nLa famiglia Salviati era imparentata con importanti uomini di chiesa: suo fratello era il cardinale Giovanni Salviati e da parte di madre era nipote di papa Leone X (Medici). Suo nipote Anton Maria fu pure un cardinale dal 1583. Inoltre le sue parentele lo portarono ad essere anche zio del granduca di Toscana Cosimo I e del cardinale Alessandro de' Medici, futuro papa Leone XI.\nLa figlia naturale Lucrezia spos\u00f2 il condottiero Latino Orsini."}
{"id": "522653", "revid": "1543377", "url": "https://it.wikipedia.org/wiki?curid=522653", "title": "Alberto Torresani", "text": "Biografia.\nStudi medi e liceali a Bologna, universitari a Catania, laurea in Lettere moderne con tesi sull'Athenaeum dei fratelli Schlegel, la rivista del primo romanticismo tedesco. Gi\u00e0 professore di Storia e Filosofia nei licei e autore di libri di testo per le scuole superiori, \u00e8 attualmente docente incaricato di Storia della Chiesa presso l'Istituto Superiore di Scienze Religiose all'Apollinare della Universit\u00e0 Pontificia della Santa Croce di Roma. Collabora abitualmente con le riviste \u201cStudi Cattolici\u201d, \u201cil Timone\u201d e \u201cNova Historica\u201d. Tiene una rubrica on-line dal nome \"I Nodi della Storia\" sul sito www.confrancesco.it."}
{"id": "522655", "revid": "30753", "url": "https://it.wikipedia.org/wiki?curid=522655", "title": "Burruchaga", "text": ""}
{"id": "522657", "revid": "1782831", "url": "https://it.wikipedia.org/wiki?curid=522657", "title": "Giovanni Salviati", "text": "Biografia.\nFiglio di Jacopo Salviati e di Lucrezia de' Medici, era per parte di madre nipote di papa Leone X e suo fratello Bernardo fu a sua volta cardinale. Le sue parentele lo portarono ad essere anche zio del granduca di Toscana Cosimo I e del cardinale Alessandro de' Medici, futuro papa Leone XI.\nDallo zio pontefice fu nominato cardinale nel 1517 ed amministratore apostolico di Ferrara nel 1520.\nQuando sal\u00ec al soglio pontificio il cugino Giulio de' Medici con il nome di Clemente VII, entr\u00f2 a suo servizio eseguendo alcune importanti ambascerie. Fu inviato presso Carlo V in Spagna per indurlo a richiamare le sue truppe dagli Stati della Chiesa, quindi si rec\u00f2 in Francia nel 1526 a stringere il trattato della Lega di Cognac (o Lega Santa), contro lo stesso Carlo V su iniziativa del papa per opporsi alla sua eccessiva preponderanza.\nFu amministratore apostolico di diverse diocesi ed alla morte di papa Clemente VII era tra i papabili, ma non venne eletto per l'opposizione di Carlo V.\n\u00c8 sepolto presso la basilica cattedrale di Ferrara; una lapide ne ricorda la presenza."}
{"id": "522661", "revid": "6923", "url": "https://it.wikipedia.org/wiki?curid=522661", "title": "Anton Maria Salviati", "text": " talvolta indicato col doppio cognome Salviati Conti. \u00c8 noto per l'impegno e la lungimiranza che dedic\u00f2 all'assistenza a Roma dopo l'attivit\u00e0 diplomatica in Francia. Divenuto cardinale, infatti, fond\u00f2 il collegio Salviati, dedic\u00f2 una sezione per partorienti all'ospedale di San Rocco e rifond\u00f2 l'Arcispedale di San Giacomo in Augusta.\nBiografia.\nEra il secondo dei tre figli di Lorenzo Salviati e Costanza Conti; il primogenito, Giovanni Battista (m. 1562) \u00e8 ricordato soprattutto per il suo matrimonio con Porzia Massimo, figlia spirituale di san Filippo Neri e per la sua celebre conversione, una delle pi\u00f9 significative ottenuta dal santo. Ginevra Salviati, terzogenita, spos\u00f2 Astorre II Baglioni. \nIl Salviati \u00e8 talvolta indicato col doppio cognome Salviati-Conti che per\u00f2 non risulta aver mai usato, bench\u00e9 sia certo che \"partisse\" lo stemma della propria famiglia paterna con quello della famiglia materna .\nSuoi zii paterni erano i cardinali Giovanni e Bernardo Salviati e Maria Salviati, moglie di Giovanni dalle Bande Nere, per cui egli era cugino di Cosimo I de' Medici, il primo granduca di Toscana. Un altro legame con la famiglia Medici era rappresentato poi dalla nonna paterna Lucrezia, figlia di Lorenzo il Magnifico e sorella di papa Leone X.\nPer parte materna era legato alla famiglia Conti, del ramo di Valmontone e alla famiglia Pico: sua nonna materna era infatti Ginevra Pico, figlia di Anton Maria Pico, signore della Mirandola e conte di Concordia.\nDopo essere stato vescovo di Saint-Papoul in Francia dal 1561, fu in seguito nominato nunzio apostolico in tale paese. Nel 1562 prese parte ai lavori del Concilio di Trento, divenendo poi promotore dei principii tridentini. Nel 1568 fu nominato chierico di Camera, di cui fu poi decano. Nella sua attivit\u00e0 politica internazionale, si adoper\u00f2 con ogni mezzo per mantenere strategicamente la pace tra i maggiori paesi cattolici, ovvero la Francia e la Spagna.\nPapa Gregorio XIII lo cre\u00f2 cardinale nel concistoro del 12 dicembre 1583 assegnandogli la diaconia di Santa Maria in Aquiro: con la nomina cardinalizia, divenne protettore della Congregazione dei Ministri degli Infermi. Dopo tale nomina, crebbe notevolmente il suo interesse per l'attivit\u00e0 spirituale.\nSalviati era noto per la generosit\u00e0 nel finanziamento di opere benefiche e assistenziali: nel 1579 inizi\u00f2 l'opera di rifondazione dell'ospedale di San Giacomo degli Incurabili a Roma, ricostruendo la struttura dalla fondamenta e donandola infine alla citt\u00e0 con vincolo di uso ospedaliero. \u00c8 degno di nota che il Salviati pianific\u00f2 la sostenibilit\u00e0 finanziaria dell'Ospedale espressamente anche per le epoche future: per questo motivo, don\u00f2 alla congregazione decine di propriet\u00e0 immobiliari, insieme a tenute e luoghi di monte, costituendo un ricco fondo patrimoniale. A tale fondo concorsero anche propriet\u00e0, limitrofe all'ospedale, acquistate o donate anche dal fratello Giovanni Battista e dalla moglie di questi, Porzia Massimo.\nSempre a Roma, nel 1591 fond\u00f2 il Collegio Salviati, accanto all'Orfanotrofio di Santa Maria in Aquiro, al fine di dare un'istruzione professionale ai giovani \"di buona indole\": ricostru\u00ec inoltre l'annessa chiesa omonima. Nel suo testamento, il Salviati assicur\u00f2 importanti rendite anche ad un terzo istituto, l'Ospedale di San Rocco, che riconvert\u00ec al ricovero delle partorienti.\nMor\u00ec a Roma nel 1602: nel suo testamento don\u00f2 infine l'Ospedale di San Giacomo alla citt\u00e0. Fu sepolto nella chiesa di San Giacomo in Augusta, proprio accanto all'ospedale che lo vide come benefattore.\nGenealogia episcopale.\nLa genealogia episcopale \u00e8:"}
{"id": "522662", "revid": "287204", "url": "https://it.wikipedia.org/wiki?curid=522662", "title": "Costantino Lascaris", "text": "\u00c8 ricordato come uno dei promotori della rinascita dello studio della lingua greca in Italia.\nBiografia.\nCostantino Lascaris era discendente di una famiglia nobile della Bitinia, i Lascaris, che aveva dato i natali a quattro imperatori di Nicea durante il XIII secolo.\nAllievo di Giovanni Argiropulo, uno dei pi\u00f9 noti eruditi del Rinascimento, dopo la caduta di Costantinopoli ed un periodo di prigionia, decise di recarsi a Milano, probabilmente in cerca di suoi lontani parenti presenti in nord d'Italia. Intorno al 1460 inizi\u00f2 cos\u00ec ad insegnare lingua greca presso la corte di Francesco Sforza, che lo assunse quale precettore di sua figlia Ippolita. \nNel 1465, in seguito al matrimonio tra Ippolita Sforza e il duca di Calabria Alfonso d'Aragona (divenuto nel 1494 re di Napoli col nome di Alfonso II di Napoli), il Lascaris accett\u00f2 l'invito ad insegnare lingua greca a Napoli, presso la corte di re Ferdinando I. Dopo pochi mesi nella capitale partenopea, tuttavia, decise di abbandonare definitivamente l'Italia per tornare in Grecia. Giunto per mare a Messina nella seconda met\u00e0 del 1466, ebbe qui modo di conoscere il senatore messinese Luigi Saccano, che lo convinse a desistere dal suo intento e ad accettare un incarico di insegnante di lingua greca presso il monastero basiliano del S.S. Salvatore, dove avrebbe potuto sostituire l'ormai infermo Andronico Galiscoto. A Messina, non senza difficolt\u00e0, pot\u00e9 cos\u00ec fondare una piccola ma apprezzata scuola - affine, sotto molti aspetti, alle pi\u00f9 rinomate accademie neoplatoniche del nord d'Italia -, che ebbe come studenti l'umanista veneziano Pietro Bembo, il letterato Cola Bruno ed il padre del matematico Francesco Maurolico Antonio Maurolico. Tra gli allievi del Lascaris, sin dagli anni milanesi, \u00e8 da ricordare anche il filologo piacentino Giorgio Valla, che intrattenne col maestro un lungo rapporto epistolare.\nIl nome del Lascaris \u00e8 oggi soprattutto ricordato per la grammatica greca da lui scritta, intitolata \"Erot\u00e9mata\", stampata nel 1476 a Milano dal tipografo Dionigi Parravicino e dall'amanuense Demetrio Damilas e dedicata al cancelliere ducale Cicco Simonetta. Quest'opera, menzionata anche da Tommaso Moro nell\"Utopia\", fu il primo libro interamente in lingua e caratteri greci stampato in Europa. Fu in seguito ristampata da Aldo Manuzio nel 1495, con 150 aggiunte e correzioni che il Lascaris aveva affidato a Pietro Bembo per la nuova edizione. \nAlla morte del Lascaris, la sua ricca biblioteca di oltre 76 volumi pass\u00f2 dapprima alla Cattedrale di Messina per essere infine trasferita in Spagna: essa \u00e8 attualmente conservata presso la Biblioteca Nacional de Espa\u00f1a."}
{"id": "522668", "revid": "123730008", "url": "https://it.wikipedia.org/wiki?curid=522668", "title": "Citro\u00ebn C8", "text": "La Citro\u00ebn C8 \u00e8 un'autovettura monovolume prodotta dalla casa automobilistica francese Citro\u00ebn dal 2002 al 2014.\nStoria.\nLa prima generazione di Eurovan (come era anche noto il progetto dal quale sarebbero nate le quattro monovolume con marchi Citro\u00ebn, Peugeot, FIAT e Lancia) ebbe un discreto successo, ma solo a sprazzi: le vetture erano troppo identiche tra di loro e mancavano quindi di una certa dose di personalit\u00e0. Pertanto la joint-venture tra Gruppo Fiat e Gruppo PSA (nata parecchi anni prima per la realizzazione in comune di veicoli commerciali) riprese nuovamente vita per poter realizzare quattro nuove monovolume dal design pi\u00f9 moderno, sia esternamente che internamente, e soprattutto di differenziarle maggiormente l'una dall'altra. Il progetto prevedeva inoltre un allungamento del corpo vettura, a tutto vantaggio dello spazio interno. L'abitabilit\u00e0 interna era gi\u00e0 buona sulla prima generazione, ma si decise di osare ancor di pi\u00f9 per perfezionare ancor di pi\u00f9 le vetture da pi\u00f9 punti di vista possibili.\nCome risultato nacquero quattro nuove monovolume, pi\u00f9 grandi delle precedenti e pi\u00f9 diversificate tra loro, specie nella zona del frontale. La C8 \u00e8 la monovolume prodotta con il marchio Citro\u00ebn, l'erede della Evasion. Presentata nel marzo 2002 al Salone dell'automobile di Ginevra, la C8 presenta molte migliorie rispetto alla Evasion. Per cominciare \u00e8 molto pi\u00f9 elegante e pi\u00f9 moderna, inoltre anche meccanicamente \u00e8 migliorata, grazie all'adozione di nuovi propulsori e al miglioramento di quelli gi\u00e0 esistenti e ripresi dalla prima generazione.\nDesign ed interni.\nRispetto alla Evasion, la C8 \u00e8 notevolmente migliorata: pi\u00f9 grande, pi\u00f9 elegante e con pi\u00f9 personalit\u00e0, la C8 si presenta con ingombri maggiori a tutto vantaggio dello spazio interno. A dir la verit\u00e0, anche la C8 non presenta molte differenze rispetto alle altre Eurovan della seconda generazione, ma sono pur sempre molte di pi\u00f9 rispetto alla prima generazione. In particolare, la C8 somiglia maggiormente alla Peugeot 807, per via del frontale caratterizzato dai fari a goccia. Ma anche tra di esse vi sono finalmente delle differenze: la C8, per esempio, \u00e8 caratterizzata da una pi\u00f9 ampia presa d'aria frontale nella zona della calandra, mentre i fari, pur avendo un disegno simile, non sono esattamente uguali. Tali fari, assieme al cofano motore che sembra \"avvolgere\" la parte anteriore della vettura conferiscono robustezza all'insieme. I particolari che evidenziano la maggior eleganza della C8 rispetto alla sua antenata sono per esempio nelle maniglie cromate, negli indicatori di direzione laterali, posti sul lato inferiore dei bracci che reggono gli specchietti esterni. Posteriormente, non abbiamo pi\u00f9 i gruppi ottici quadrangolari che caratterizzavano un po' tutte le monovolume della prima generazione, ma abbiamo nuovi fari sottili e a sviluppo verticale.\nLa C8 \u00e8 progettata per dare la possibilit\u00e0 di viaggiare anche in otto in tutto comfort e sicurezza e con tanto spazio a disposizione per potersi muovere all'interno della vettura. Inoltre la C8 ha la possibilit\u00e0 di modificare la sistemazione dei sedili, di rimuoverne alcuni, e cos\u00ec via, in modo da adattarsi ad ogni esigenza di carico. In pi\u00f9, \u00e8 provvista di 60 vani portaoggetti, per ottimizzare al massimo il concetto di modularit\u00e0. Sempre internamente, anche la strumentazione ha subito notevoli migliorie, con un design molto pi\u00f9 moderno. Inoltre, la stessa strumentazione \u00e8 stata spostata al centro del cruscotto, in modo da conferire al cruscotto stesso un look pi\u00f9 originale e anticonformista. Caratteristico \u00e8 anche il tetto panoramico in cristallo suddiviso in tre pezzi. Nella C8, le porte posteriori sono scorrevoli e ad apertura elettrica. Una vettura concepita per i grandi viaggi e per il trasporto di molte persone, per esempio una famiglia con pi\u00f9 bambini, non poteva non lasciare spazio per i dispositivi di sicurezza: ecco allora che la C8 \u00e8 equipaggiata con ABS, ESP e ASR. Inoltre, dal posto guida \u00e8 possibile bloccare l'apertura accidentale delle portiere posteriori e dei pannelli in cristallo del tetto.\nMeccanica e motorizzazioni.\nLa \"C8\" \u00e8 stata proposta al suo esordio con i seguenti motori, tutti con distribuzione a quattro valvole per cilindro:\nIl cambio era manuale a 5 marce su tutte le versioni tranne che nella versione \"3.0 V6\" \u00e8 previsto un cambio automatico \"intelligente\" a 4 rapporti in grado di adattarsi al tipo di guida del conducente.\nPer quanto riguarda la meccanica telaistica, la \"C8\" condivide le stesse soluzioni della altre monovolumi derivate dal medesimo progetto. Ed allora ecco che anche la \"C8\" prevede un avantreno a ruote indipendenti con schema MacPherson ed un retrotreno a ruote interconnesse con bracci tirati e barra Panhard trasversale. I freni sono a disco sulle quattro ruote, con i dischi anteriori di tipo autoventilante, mentre lo sterzo \u00e8 a cremagliera.\nEvoluzione.\nDurante la sua lunga carriera, la \"C8\" ha conosciuto due restyling, sebbene molto lievi, uno nel 2008 ed uno nel 2012, avvenuti assieme alla \"sorella\" \"807\". Le derivate italiane, ossia la \"Lancia Phedra\" e \"Fiat Ulysse\", hanno invece beneficiato solo del restyling del 2008, perch\u00e9 nel 2010 e nel 2011 sono avvenuti i rispettivi pensionamenti.\nNel 2005 sono avvenute le uscite di listino di quasi tutte le motorizzazioni a benzina, tranne il nuovo 2 litri con fasatura variabile che resister\u00e0 fino al 2010. Quanto ai motori a gasolio, essi si evolveranno in maniera pi\u00f9 significativa, arrivando al 2 litri turbodiesel nelle versioni da 136 e 163 CV, che sostituiranno le motorizzazioni a gasolio da 2.2 litri disponibili nelle fasi precedenti della commercializzazione. Nel frattempo, anche il cambio automatico passa da quattro a sei rapporti.\nIl model year 2012, cos\u00ec come per la 807, comprende un aggiornamento per concludere la vita del progetto \"EUROVAN\". La commercializzazione terminer\u00e0 nel 2014, ma solo nel 2015 Citro\u00ebn sveler\u00e0 un nuovo veicolo di posizionamento simile, ma derivato dal veicolo commerciale Jumpy: lo Spacetourer.\nRiepilogo caratteristiche.\nDi seguito vengono riportate le caratteristiche delle principali versioni costituenti la gamma della \"C8\":"}
{"id": "522670", "revid": "337298", "url": "https://it.wikipedia.org/wiki?curid=522670", "title": "Gregorio Anton Maria Salviati", "text": "Biografia.\nEsponente della famiglia Salviati, che in passato aveva gi\u00e0 contato numerosi cardinali, fu avviato alla carriera ecclesiastica e si affili\u00f2 presto alla Curia romana.\nFu nominato cardinale da papa Pio VI il 23 giugno 1777.\nUltimo erede maschio della famiglia Salviati, lasci\u00f2 il nome e i titoli a Marcantonio IV Borghese, marito di sua nipote Anna Maria Salviati e padre di Camillo II Borghese che spos\u00f2 Paolina Bonaparte. Il terzogenito di Francesco Borghese (e fratello di Camillo), eredit\u00f2 il cognome e i titoli dei Salviati: Scipione Salviati."}
{"id": "522673", "revid": "14691", "url": "https://it.wikipedia.org/wiki?curid=522673", "title": "Last minute", "text": ""}
{"id": "522677", "revid": "399", "url": "https://it.wikipedia.org/wiki?curid=522677", "title": "Gerlando di Agrigento", "text": "Biografia e culto.\nGerlando, di origini franco-normanne, fu nominato vescovo di Agrigento nel 1088. Resse la sede vescovile di Agrigento fino alla morte.\nSan Gerlando \u00e8 venerato come santo dalla Chiesa cattolica dal 1159. Patrono della citt\u00e0 di Agrigento, \u00e8 festeggiato il 25 febbraio.\nLe sue reliquie sono conservate nella cattedrale di Agrigento, in un'urna d'argento di pregevole fattura.\nDa parte dei fedeli di Agrigento, ancora oggi, il suo nome viene invocato a difesa di calamit\u00e0 naturali. \"San Giullannu senza ddannu\" cio\u00e8 \"San Gerlando difendici dal danno o dai danni\", quali tempeste, fulmini e tuoni. In occasione della rovinosa frana del 19 e 20 luglio 1966, che inghiotti alcune costruzioni della citt\u00e0, il suo nome venne quotidianamente invocato. La frana non provoc\u00f2 alcuna vittima, fatto che i fedeli interpretarono come intervento del santo."}
{"id": "522685", "revid": "1318658", "url": "https://it.wikipedia.org/wiki?curid=522685", "title": "Arrondissement di Bergerac", "text": "L\"arrondissement\" di Bergerac \u00e8 un \"arrondissement\" dipartimentale della Francia situato nel dipartimento della Dordogna, nella regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 159 comuni raggruppati in 14 cantoni:"}
{"id": "522686", "revid": "1869172", "url": "https://it.wikipedia.org/wiki?curid=522686", "title": "Lionardo Salviati", "text": "Biografia.\nNato nella famiglia di nobili e cardinali dei Salviati, fu tra i principali promotori della fondazione dell'Accademia della Crusca nel 1582. Fece parte degli accademici col nome di \"Infarinato\" e contribu\u00ec attivamente alla stesura del \"Vocabolario\" fino alla sua morte (verr\u00e0 poi pubblicato nel 1612).\nCon l'\"Orazione in lode della fiorentina lingua\" (1564) cerc\u00f2 di conciliare la presenza di differenze tra la lingua parlata e quella letteraria, sostenendo che col tempo essa subisce dei necessari sviluppi. In studi successivi, invece, forse spinto dalle sue stesse ambizioni di scrittore dall'eloquenza tradizionale, sostenne con la sua autorit\u00e0 la lingua letteraria trecentesca. Dopo aver curato un'edizione censurata (la famosa 'rassettatura') del Decameron nel 1582, espose ampiamente queste sue rinnovate teorie linguistiche negli \"Avvertimenti della lingua sopra 'l Decameron\", pubblicati tra il 1584 e il 1586.\nSostenne sempre le sue idee con un apporto filologico notevole, come dimostra la sua opera di aggiustamento sul \"Decameron\", oppure la critica minuta dell'\"Infarinato primo\" (1585) e dell'\"Infarinato secondo\" (1588) coi quali stronc\u00f2 la \"Gerusalemme liberata\" di Torquato Tasso, difendendo la preminenza linguistica del fiorentino rispetto alle scelte linguistiche dell'autore. Si pu\u00f2 dire che fu in larga parte responsabile dell'indirizzo classico e purista dell'Accademia della Crusca, che ancora oggi ne guida l'operato.\nSalviati censore.\nL'origine della revisione del \"Decameron\" fatta da Salviati nel 1582 andrebbe attribuita alla Chiesa nella persona del pontefice Sisto V, insoddisfatto della correzione del 1573 di Vincenzo Borghini e i suoi collaboratori. Ma sono stati fatti degli errori cronologici piuttosto grossolani, dato che Sisto V fu papa solo a partire dal 1585: dunque la correzione fu promossa, eseguita e stampata interamente durante il pontificato di papa Gregorio XIII, sotto il quale del resto era anche stata ultimata l'edizione di Borghini.\nSecondo un'altra ipotesi il Granduca di Toscana Francesco I de' Medici avrebbe commissionato a Salviati la nuova revisione del \"Decameron\" perch\u00e9 condivideva l'opinione generale della curia pontificia, circa l'insufficiente controllo sul buon costume esercitato da Borghini. Ma quello stesso granduca, che aveva implorato mitezza in favore del Boccaccio, avrebbe poi improvvisamente commissionato al Salviati una vigilanza drasticamente morale sul Decameron?\nL'iniziativa quindi non fu del Papa ne tanto meno del Granduca, ma dello stesso Salviati, il quale, tramite il suo protettore Jacopo Buoncompagni, spinse la Curia romana a chiedere una nuova censura del \"Decameron\".\nIl procedimento ampiamente utilizzato da Salviati nella sua espurgazione \u00e8 quello della modifica. Non si limita a tagliare il testo, lo modifica e fa ricorso a glosse marginali, per svolgere apertamente una funzione di mediazione fra il testo e il lettore, per dare un'interpretazione univoca.\nLe novelle modificate da Salviati risultano essere 52, mentre quelle rimaste intatte 48. Il nuovo Decameron usc\u00ec nell'agosto del 1582 a Venezia e conobbe molte altre edizioni.\nAltre opere.\nAltre opere letterarie da segnalare sono:"}
{"id": "522691", "revid": "1788047", "url": "https://it.wikipedia.org/wiki?curid=522691", "title": "Chiesa dei poveri", "text": "Per \"Chiesa dei poveri\" si intende il movimento di pensiero che, a partire dal Concilio Vaticano II, ha spinto la riflessione e l'azione della Chiesa cattolica a ritrovare un coerente impegno di solidariet\u00e0 con i popoli oppressi e a formulare quella che sar\u00e0 chiamata \"opzione preferenziale dei poveri\".\nIl gruppo nasce nel 1962 come gruppo \"extra aulam\" di padri conciliari sensibili al tema che si radunano inizialmente presso il Collegio Belga in via del Quirinale a Roma e prende il nome da una frase di papa Giovanni XXIII che nel radiomessaggio dell'11 settembre 1962 a un mese dal Concilio dice:\nIl teologo padre Paul Gauthier (1914-2002), prete francese che, dopo essersi installato a Nazaret (Israele) con la sua famiglia religiosa per condividere la vita dei palestinesi pi\u00f9 poveri \u00e8 l'animatore del gruppo. Nel corso del Concilio scrive vari testi legati al tema e diffusi tra i padri tra cui il libro \"J\u00e9sus, l'\u00c9glise, les pauvres\" (Parigi, 1963) \"(trad. it.: Ges\u00f9, la Chiesa e i poveri, Roma 1963)\".\nQuesto gruppo, secondo lo storico Denis Pelletier, all'inizio del Vaticano II, partendo dalla constatazione che il tema della povert\u00e0 nella Chiesa non \u00e8 nel programma conciliare, raccolse quarantacinque vescovi (quattro europei, venti latinoamericani, cinque asiatici e due canadesi) e si impegn\u00f2 nel far pressione per una riforma della Chiesa in senso solidale, con una spiccata sensibilit\u00e0 terzomondista. La riflessione di Gauthier e dei suoi compagni si appoggiava sulla tradizione profetica della Bibbia ebraica e cristiana, e, in particolare, sulla testimonianza evangelica della vita di Ges\u00f9, che con il suo annuncio prepara e compie la liberazione degli oppressi. L'intuizione di fondo che ne veniva fuori era che i poveri potessero prendere coscienza dei loro diritti e della loro liberazione nel nome stesso della loro fede nel \"Vangelo di liberazione\".\nDurante la seconda sessione del Concilio, Gauthier, come consigliere teologico del cardinale Pierre Gerlier, redasse l'intervento che questi present\u00f2 e che fu inserito nel n. 8 della costituzione dogmatica \"Lumen Gentium\".\nGauthier scrisse ugualmente il \"Messaggio dei vescovi del Terzo Mondo ai loro popoli\", firmato da quindici vescovi partecipanti al Concilio. Alla terza sessione, finalmente, questo sforzo port\u00f2 i suoi frutti, nella redazione della \"Gaudium et Spes\" e di quei testi che, in seguito, avrebbero influenzato il magistero ufficiale, tanto che nel 1975 il papa Paolo VI afferm\u00f2 che:\nRipreso dall'Assemblea dei vescovi del CELAM a Medell\u00edn (Colombia) nel 1968 sotto l'espressione \"opzione preferenziale dei poveri\", fu sviluppata in America Latina, tra gli altri, dai teologi Gustavo Guti\u00e9rrez e Leonardo Boff, dando vita alla teologia della liberazione.\nResta fondamentale ricordare che la prima povert\u00e0 \u00e8 spesso quella spirituale, propria di molte anime che non conoscono nella propria vita la luce di Cristo."}
{"id": "522694", "revid": "36426", "url": "https://it.wikipedia.org/wiki?curid=522694", "title": "Francesco I di Valois", "text": ""}
{"id": "522695", "revid": "287204", "url": "https://it.wikipedia.org/wiki?curid=522695", "title": "Coppa Libertadores 2006", "text": "La Copa Toyota Libertadores 2006, 47\u00aa edizione della Coppa Libertadores organizzata annualmente dalla CONMEBOL, vide la partecipazione di 38 squadre provenienti da 10 federazioni calcistiche sudamericane oltre al Messico. Il primo turno di qualificazione inizi\u00f2 il 24 gennaio 2006. Il trofeo fu vinto dall'Internacional di Porto Alegre il 16 agosto 2006.\nPrimo turno.\n12 squadre provenienti da 11 associazioni nazionali si contendono 6 posti nella \"Prima fase\".\nPartite disputate tra il 24 gennaio ed il 2 febbraio 2006.\nLa squadra #1 ha giocato in casa la prima partita.\nFase eliminatoria.\nLe sei squadre vincenti del primo turno e le ventisei squadre pre-qualificate sono state divise in otto gruppi eliminatori di quattro squadre ciascuno. In ogni girone vengono disputate partite di andata e ritorno fra le quattro squadre, al termine viene stilata una classifica. Le prime due classificate di ogni girone si qualificano alla successiva fase ad eliminazione diretta.\nCriteri di qualificazione, in caso di squadre che terminano la fase a gironi a pari punti, sono i seguenti (da applicare nell'ordine):\nOttavi di finale.\nPartite disputate il 25 ed il 26 aprile (andata) ed il 3 e 4 maggio 2006 (ritorno).\nQuarti di finale.\nPartite disputate tra il 9 e l'11 maggio (andata) ed il 18 e il 20 luglio 2006 (ritorno)."}
{"id": "522696", "revid": "36426", "url": "https://it.wikipedia.org/wiki?curid=522696", "title": "Pace di Cateau Cambr\u00e9sis", "text": ""}
{"id": "522698", "revid": "287204", "url": "https://it.wikipedia.org/wiki?curid=522698", "title": "Buda", "text": "Buda (tedesco: Ofen, slovacco: Bud\u00edn, serbo: \u0411\u0443\u0434\u0438\u043c, croato: Budim, turco: Budin) \u00e8 un'antica citt\u00e0 situata su una collina posta sulla riva ad ovest del Danubio, e che fu unita nel 1873 con le citt\u00e0 di \u00d3buda e Pest a costituire l'odierna capitale ungherese Budapest.\nCon il nome Buda si identifica anche la parte pi\u00f9 vecchia dell'attuale Budapest di cui costituisce circa un terzo del territorio. Questa parte della citt\u00e0 \u00e8 associata solitamente con un livello di vita pi\u00f9 elevato. I punti pi\u00f9 notevoli di questa zona sono il Castello di Buda e la Cittadella.\nNome.\nSulle origini del nome Buda ci sono due ipotesi:\nStoria.\nBuda \u00e8 stata la capitale del regno d'Ungheria dal 1361 fino alla conquista della citt\u00e0 da parte degli Ottomani di Solimano il Magnifico nel 1541. Nel 1462 Mattia Corvino, a causa delle crudelt\u00e0 di Vlad III di Valacchia contro i mercanti sassoni, fece incarcerare Vlad a Buda. Nel 1684 Buda sub\u00ec un primo assedio da parte delle truppe imperiali cristiane ma senza venire da queste conquistata. Nel 1686, dopo un secondo assedio, fu strappata ai turchi e conquistata dall'Austria ed a seguire vi confluirono numerosi tedeschi che contribuirono a ricostruire la citt\u00e0, che aveva subito notevoli devastazioni nella guerra. Buda fu dichiarata citt\u00e0 libera nel 1703 e divenne nuovamente capitale ungherese nel 1784. Nel 1873 Buda fu unita alle citt\u00e0 di \u00d3buda e Pest per formare la citt\u00e0 di Budapest."}
{"id": "522699", "revid": "57342", "url": "https://it.wikipedia.org/wiki?curid=522699", "title": "Ettore Masina", "text": "Gi\u00e0 parlamentare, \u00e8 anche il fondatore, con Paul Gauthier, della \"Rete Radi\u00e9 Resch\" di solidariet\u00e0 internazionale.\nBiografia.\nSeguendo la professione del padre, la sua famiglia si trasferisce in diverse citt\u00e0, stabilendosi poi a Varese. Masina inizia l'attivit\u00e0 giornalistica nel 1952, dopo aver lasciato gli studi di medicina; lavora a \"Il Giorno\", come inviato speciale e informatore religioso. Si trasferisce a Roma nel 1964, dove da allora risiede; come \"vaticanista\", segue il Concilio Vaticano II pubblicando delle cronache rimaste celebri, che gli procurano una grande notoriet\u00e0 nell'ambiente dell'informazione. Sempre come giornalista esperto in tematiche religiose, si trasferisce nel 1969 alla RAI; il suo rapporto, non solo professionale, con Paolo VI \u00e8 un segnale della professionalit\u00e0 che Masina ha acquisito nell'informazione religiosa.\nNel 1964 conosce il prete francese Paul Gauthier; questi viveva in Palestina, ove come carpentiere, aveva avviato una singolare esperienza di solidariet\u00e0 con i poveri, scegliendo dapprima Nazaret, e poi allargando la presenza della sua comunit\u00e0 di religiosi e operai anche all'America Latina.\nIl viaggio con Paolo VI in Israele aveva fatto conoscere a Masina l'ambiente di cui Gauthier gli parlava, invitandolo nello stesso tempo a cambiare la sua prospettiva di vita e di impegno come credente. Assieme fondano l'associazione di solidariet\u00e0 internazionale \"Rete Radi\u00e8 Resch\", prendendo il nome di una bambina palestinese morta di stenti nella sua abitazione fatiscente, mentre attendeva una nuova casa. La rete, strutturata in gruppi locali autonomi, lo vede coordinatore fino al 1994; in questo periodo diventa un'esperienza unica di cooperazione e di solidariet\u00e0, ma anche di sensibilizzazione sociale ed ecclesiale sulle povert\u00e0 e i poveri del mondo.\nProseguiva intanto l'attivit\u00e0 giornalistica, che aveva assunto sempre pi\u00f9 un taglio \"impegnato\"; nel 1976 inizi\u00f2 a condurre il TG2, e condivide il lavoro con alcuni celebri giornalisti come Andrea Barbato, Giuseppe Fiori, Italo Moretti. Viene comunque osteggiato per il suo impegno dichiaratamente \"di parte\".\nNel 1983 lasci\u00f2 l'attivit\u00e0 giornalistica per quella politica. Fu eletto deputato nella Sinistra Indipendente nelle liste del Partito Comunista Italiano, per pi\u00f9 mandati fino al 1992; come parlamentare, si \u00e8 occupato della Commissione Esteri e del Comitato permanente per i diritti umani. Dopo lo scioglimento del PCI, \u00e8 stato membro della direzione del PDS.\nDopo la chiusura della sua attivit\u00e0 politica, prosegue la sua opera di giornalista (\"Segno del Mondo\", \"Jesus\", \"Latinoamerica\", etc.), attento osservatore di temi politici ed ecclesiali, e fecondo animatore di dibattiti culturali in giro per l'Italia; \u00e8 anche un apprezzato scrittore.\nTiene contatto con la rete di amici e associazioni che ha costruito in questi anni mediante una \"Lettera\" periodica, in cui esprime la sua visione critica e nello stesso tempo credente sui fatti pi\u00f9 salienti della vita italiana e internazionale.\nOpere.\n\"Saggi religiosi:\"\n\"Libri di viaggio:\"\n\"Romanzi e racconti:\"\n\"Biografie e diari:\""}
{"id": "522700", "revid": "287204", "url": "https://it.wikipedia.org/wiki?curid=522700", "title": "Cratere Cori (Luna)", "text": "Cori \u00e8 un cratere lunare di 67,22 km situato nella parte sud-orientale della faccia nascosta della Luna, a meno di un diametro di distanza, verso nord, dal cratere Baldet. Verso nord-est si trova il cratere Grissom.\nCori ha una forma circolare ed un bordo moderatamente eroso. Le pendici interne presentano un terrazzamento nella porzione occidentale, dove dei detriti sono franati dalla cresta. Vi \u00e8 una modesta interruzione nel bordo settentrionale e un piccolo cratere si trova sulle pendici interne del margine orientale. Il pianoro interno \u00e8 marcato da qualche piccolo impatto, ma non presenta creste o altre irregolarit\u00e0 degne di nota.\nIl cratere \u00e8 dedicato alla biochimica statunitense Gerty Theresa Cori.\nCrateri correlati.\nAlcuni crateri minori situati in prossimit\u00e0 di Cori sono convenzionalmente identificati, sulle mappe lunari, attraverso una lettera associata al nome."}
{"id": "522701", "revid": "261173", "url": "https://it.wikipedia.org/wiki?curid=522701", "title": "Ducato di Borgogna", "text": "Il Ducato di Borgogna fu un dominio pi\u00f9 o meno indipendente dell'Europa occidentale, posto a cavallo del confine tra il Regno di Francia e il Sacro Romano Impero, esistito tra l'800 e il 1477.\nStoria.\nBosonidi.\nIn trentaquattro anni, dall'806 all'839, scrive Maurice Chaume, \u201cla Borgogna sub\u00ec fino a sei diverse divisioni\u201d. Le contee sono attribuite ai discendenti di Carlo Magno. Il giorno dopo la morte di Luigi il Pio, il 24 luglio 840 a Strasburgo, Lotario dichiar\u00f2 che tutte le terre dell'impero erano soggette al suo potere, quindi anche il fratello ed il fratellastro erano suoi vassalli e pertanto confermava l'Aquitania al nipote, Pipino II. Non accettando i fratelli l'imposizione, Lotario si mosse per primo ed avanz\u00f2 nella valle della Loira. I nobili di Borgogna si divisero: Ermenaud III di Auxerre, Arnoul di Sens e Audri di Autun si schierarono per Lotario, Guerino di Provenza e Auberto di Avallon per Carlo. Mentre il conte di Parigi, Girart de Roussillon si schier\u00f2 con l'imperatore, suo cognato. Nel marzo dell'841 le truppe burgunde guidate da Guerino si unirono alle truppe di Carlo il Calvo ed in maggio si unirono alle truppe di Ludovico a Chalons-sur-Marne. Pipino invece si un\u00ec a Lotario, in giugno, ad Auxerre.\nLa battaglia ebbe luogo a Fontenoy-en-Puisaye nell'841. L'intervento del conte Guerino, uomo forte della Borgogna meridionale (certi atti lo qualificano come duca di Borgogna), a capo di contingenti di Tolosa, Provenza e Borgogna, a favore di Carlo il Calvo e Luigi II di Germania, sbaragli\u00f2 gli eserciti di Lotario. Lotario si rassegn\u00f2 e fece la pace con i suoi fratelli che portarono alla firma nell'843 del Trattato di Verdun.\nLe terre dell'antico Regno dei Burgundi, dopo l'annessione al Regno dei Franchi e l'estinzione dei Carolingi, a partire dal IX secolo si frammentarono in varie porzioni, come la Borgogna Cisgiurana, la Borgogna Transgiurana e appunto il Ducato di Borgogna, che fu assegnato a Riccardo il Giustiziere della dinastia dei Bosonidi. La porzione rimasta alla Francia, come ducato di Borgogna, fu affidata ai Robertingi.\nIl regno delle due Borgogne venne unificato nel 933 e venne chiamato regno di Arles, con Rodolfo I d'Arles gi\u00e0 re della Borgogna Transgiurana.\nNel 1039 fu scomposto in regioni pi\u00f9 piccole e poi assorbito nel Sacro Romano Impero.\nPrimo casato capetingio di Borgogna.\nIl ducato fu brevemente annesso ai domini diretti dei Re di Francia (dal 1004 al 1036) e poi dato in appannaggio ad una lunga serie di duchi appartenenti a vari rami cadetti della dinastia dei capetingi.\nInfatti nel 1032 il ducato di Borgogna, a seguito della rivolta ispirata dalla regina madre, Costanza d'Arles, venne ceduto dal re di Francia, Enrico I al proprio fratello, Roberto I di Borgogna, riacquistando cos\u00ec la propria autonomia dalla corona.\nSecondo casato capetingio di Valois-Borgogna.\nNel 1363 il Re di Francia Giovanni il Buono concesse il Ducato in appannaggio al figlio minore Filippo l'Ardito, che si prodig\u00f2 per espandere, attraverso un'accorta politica matrimoniale, i propri domini che oltre all'intera Borgogna, arrivarono a comprendere anche la quasi totalit\u00e0 delle Fiandre e i principati minori del Lussemburgo e della Franca Contea. A succedergli fu nel 1404 il figlio Giovanni di Borgogna, che mantenne il trono per un quindicennio e fu l'artefice (a seguito di una bega finanziaria intercorsa tra lui e il cugino Carlo VI di Francia) dell'alleanza tra la Borgogna e il regno d'Inghilterra nella guerra dei cento anni, proseguita dal figlio Filippo III di Borgogna nel 1419, dopo l'assassinio del padre dalla scorta del re francese. Al termine il duca di Borgogna rimase vassallo del monarca francese Carlo VII ma divent\u00f2 ufficialmente indipendente da questo. Il trattato di Arras del 1435 pose finalmente termine alla guerra civile tra armagnacchi e borgognoni.\nFilippo, dopo l'iniziale ostilit\u00e0, rinsald\u00f2 il legame tra la Borgogna e la Monarchia francese e aiut\u00f2 Carlo VII a sconfiggere definitivamente gli inglesi e a ricacciarli oltre la Manica. Finita la guerra con l'Inghilterra Filippo dovette battersi duramente per mantenere l'indipendenza del Ducato, tentando sempre di appianare le divergenze e non cadere nei pretesti che man mano Carlo VII ordiva per creare un \"casus belli\", mentre dall'altra parte dovette vedersela con i vari Imperatori di Germania che gli contestavano i possessi di vari ducati tedeschi.\nA Filippo successe nel 1467 il figlio Carlo I di Borgogna detto il Temerario che, a differenza del padre, condusse una politica aggressiva, mirando alla formazione di un vero e proprio Stato Borgognone, e guerreggiando contro chiunque contestasse i suoi diritti sulle sue terre. Nel 1476 Carlo venne per\u00f2 sconfitto dagli Svizzeri nella battaglia di Grandson e da l\u00ec fu un seguito di disfatte militari che nel 1477 lo videro cadere alla testa delle sue truppe nella battaglia di Nancy, contro Renato di Lorena.\nGli Asburgo.\nPerci\u00f2 nel 1477 il territorio del Ducato di Borgogna propriamente detto, fu annesso nuovamente ai domini reali diretti dei re di Francia, secondo la legge salica che escludeva le eredi femminili. Per\u00f2, nello stesso anno, Maria di Borgogna, l'unica figlia ed erede di Carlo, spos\u00f2 l'Arciduca Massimiliano d'Asburgo, consegnando al controllo asburgico la parte rimanente dell'eredit\u00e0 della Borgogna, che poteva essere trasmessa in linea femminile. \nSubito Maria si vide impegnata in una guerra contro Luigi XI che intendeva annettere il Ducato alla Francia suggellando cos\u00ec la riunificazione del Regno. La guerra si protrasse per cinque anni e solo nel 1482 si giunse al secondo trattato di Arras, che divideva il Ducato assegnando al Re di Francia la Borgogna, mentre il marito di Maria, che intanto era morta quell'anno, Massimiliano si vide assegnare le Fiandre, tutti i Paesi Bassi, il Lussemburgo e la Franca Contea, che govern\u00f2 in vece di suo figlio Filippo il Bello, divenuto re di Castiglia. Gli Asburgo rivendicarono comunque i titoli di Duca di Borgogna e Duchi di Brabante fino al tardo XVIII secolo."}
{"id": "522704", "revid": "287204", "url": "https://it.wikipedia.org/wiki?curid=522704", "title": "Sansovino", "text": "Sansovino \u00e8 un'antica abbreviazione della cittadina di Monte San Savino in Provincia di Arezzo, con la quale sono stati designati alcuni artisti:"}
{"id": "522715", "revid": "339392", "url": "https://it.wikipedia.org/wiki?curid=522715", "title": "Cancelliere Supremo Palpatine", "text": ""}
{"id": "522716", "revid": "9", "url": "https://it.wikipedia.org/wiki?curid=522716", "title": "Alter-ego", "text": ""}
{"id": "522720", "revid": "2014155", "url": "https://it.wikipedia.org/wiki?curid=522720", "title": "Ibrahim I", "text": "Biografia.\nUno dei sultani ottomani pi\u00f9 famosi della storia, venne liberato dal Kafes (la prigione dorata all'interno del Palazzo Topkap\u0131 in cui venivano rinchiusi i fratelli del sultano regnante in quanto possibili pretendenti al trono) alla morte di suo fratello Murad IV (1623-1640), che fu chiamato a succedere, nonostante lo stesso sultano morente avesse ordinato di farlo uccidere (Murad stesso era succeduto al loro fratello maggiore, Osman II).\nIbrahim eredit\u00f2 la crudelt\u00e0 ma non la saggezza politica dei suoi fratelli: il suo governo sconsiderato port\u00f2 l'impero vicino al collasso in pochissimi anni. Probabilmente mentalmente instabile, alcune fonti riportano che egli soffrisse di nevrastenia e, dopo la morte del fratello, depressione. Durante il suo regno a prendere le decisioni maggiori fu sostanzialmente sua madre, K\u00f6sem Sultan, che d'altra parte si era occupata degli affari di Stato gi\u00e0 durante il regno del predecessore.\nSulla \"follia\" e le stravaganze di Ibrahim sono stati tramandati molti aneddoti: egli \u00e8 noto per aver avuto una vera e propria ossessione per le donne obese, al punto da inviare i suoi agenti per l'impero affinch\u00e9 gli portassero la donna pi\u00f9 grassa possibile. Una di esse fu scovata in Georgia o Armenia e Ibrahim fu cos\u00ec soddisfatto di vederla che le assegn\u00f2 una pensione e (a quanto sembra) addirittura un governatorato.\nEgli dapprima si disinteress\u00f2 degli affari politici, ma in seguito fece uccidere numerosi visir da lui stesso innalzati. Combatt\u00e9 una guerra navale contro la Repubblica di Venezia: sebbene fortemente in declino, la Serenissima riusc\u00ec ad aver ragione della flotta avversaria nel mar Egeo e a conquistare l'isola di Tenedos (1646), punto di accesso ai Dardanelli.\nIl governo di Ibrahim divenne ancora pi\u00f9 imprevedibile: fece uccidere quasi tutte le 280 donne del suo harem, facendole chiudere in sacchi con dei pesi che venivano gettati nel fiume, perch\u00e9 una di loro era stata sedotta da un estraneo (solo una donna riusc\u00ec a salvarsi poich\u00e9 il suo sacco non era stato zavorrato abbastanza). Questa fu per\u00f2 l'ultima goccia: Ibrahim venne deposto e assassinato, assieme alla madre, alla sua amante favorita e al Gran Visir Hezarpare Ahmet in un colpo di Stato guidato dal Gran Mufti Hac\u0131 Abd\u00fcrrahim."}
{"id": "522721", "revid": "1305772", "url": "https://it.wikipedia.org/wiki?curid=522721", "title": "Rafa", "text": "\"Rafa\"' pu\u00f2 riferirsi a:"}
{"id": "522727", "revid": "404449", "url": "https://it.wikipedia.org/wiki?curid=522727", "title": "Nicola D'Ascanio", "text": "Esponente dei Democratici di Sinistra, \u00e8 stato Sindaco di Montenero di Bisaccia dal 12 maggio 1985 all'8 marzo 1989, dal 6 maggio 1990 al 4 agosto 1992, e dal 27 dicembre 1993 al 23 aprile 1995. Nel 1995 viene eletto in Consiglio Regionale ed \u00e8 nominato assessore all'Agricoltura. Verr\u00e0 rieletto alla Regione nel 2000 e nel 2001.\n\u00c8 stato eletto Presidente della Provincia di Campobasso nel turno elettorale del 2006 (elezioni del 28 - 29 maggio), raccogliendo il 52,3% dei voti in rappresentanza di una coalizione di centrosinistra. Veniva sostenuto, in Consiglio provinciale, da una maggioranza costituita da Democratici di Sinistra, La Margherita, Rifondazione Comunista, Comunisti Italiani, Italia dei Valori, UDEUR e Socialisti del Molise.\nA partire dal 2008 la composizione della maggioranza in Provincia \u00e8 cambiata pi\u00f9 di una volta, a causa di crisi interne al centrosinistra, scatenatesi all'indomani delle elezioni politiche. Ha aderito per un breve periodo all'Italia dei valori, partito col quale \u00e8 entrato in dissenso nell'estate 2010.\nAlla scadenza del mandato in Provincia, nel 2011, non si \u00e8 ricandidato.\nNel settembre 2011 D'Ascanio si \u00e8 candidato alle primarie per la designazione del candidato presidente alla Regione nella coalizione di centrosinistra. \u00c8 risultato quarto fra i cinque pretendenti (gli altri Paolo Di Laura Frattura, vincitore, Antonio D'Ambrosio, Michele Petraroia e Massimo Romano). In seguito ha deciso di non candidarsi alla carica di consigliere regionale nelle successive elezioni del 16 e 17 ottobre e ha fondato il movimento \"Cambiamo il Molise\".\n\u00c8 rientrato nella politica attiva in occasione delle elezioni comunali di Montenero di Bisaccia, il suo paese, del 31 maggio 2015. Candidato sindaco nella lista civica denominata \"Montenero vince\", \u00e8 arrivato terzo in una competizione a quattro, ottenendo il 18,41 dei voti."}
{"id": "522732", "revid": "35813", "url": "https://it.wikipedia.org/wiki?curid=522732", "title": "Maometto V", "text": ""}
{"id": "522733", "revid": "647919", "url": "https://it.wikipedia.org/wiki?curid=522733", "title": "Abd-ul-Hamid II", "text": ""}
{"id": "522736", "revid": "35813", "url": "https://it.wikipedia.org/wiki?curid=522736", "title": "Maometto I", "text": ""}
{"id": "522737", "revid": "287204", "url": "https://it.wikipedia.org/wiki?curid=522737", "title": "Georges Bataille", "text": "Bataille fu contraddistinto da un'interdisciplinarit\u00e0 originata da un interessamento verso molti campi della conoscenza (la letteratura, l'antropologia, la filosofia, l'economia, la sociologia e la storia dell'arte) concentrandosi soprattutto su tematiche come l'erotismo e la trasgressione. A causa dei temi trattati e del timore di possibili conseguenze sulla sua persona firm\u00f2 molte sue opere, soprattutto i romanzi, con gli pseudonimi di Pierre Ang\u00e9lique, Lord Auch e Louis Trente. Ebbe rapporti di collaborazione con Pierre Klossowski e le sue idee saranno importanti non solo per il surrealismo e l'esistenzialismo, ma anche per il post-strutturalismo (es. Gilles Deleuze e Michel Foucault).\nBiografia.\nFiglio di Joseph-Aristide Bataille (nato nel 1851 e morto nel 1915), che, a causa della sifilide rimase cieco e, durante i primi anni della vita del piccolo Georges, paralizzato, e di Antoinette-Aglae Tournarde (nata nel 1865) la quale, a causa delle crisi di follia causate al marito dalla sifilide, tent\u00f2 due volte il suicidio, come narra Bataille in alcune pagine di ispirazione autobiografica del romanzo erotico \"Storia dell'occhio\". I due genitori erano atei e Bataille non venne mai educato a una specifica religione.\nDopo aver frequentato il liceo di Reims viene richiamato alle armi, ma subito riformato, a causa d'insufficienza polmonare, per cui passa il periodo della prima guerra mondiale nel dipartimento del Cantal. La regione gli fornir\u00e0 l'ambientazione per il romanzo \"L'Abb\u00e9 C.\" (1950), carico come lui in quegli anni di dubbi e accessi violenti di religiosit\u00e0, dato che nel 1917 si converti al cattolicesimo entrando al seminario di Saint-Flour con l'intenzione di diventare prete. Ma la passione per il Medioevo lo porter\u00e0 ad abbandonare tutte le idee di vocazione religiosa, pur mantenendo un forte interesse per tale materia. Nel 1918 si iscrisse all'\"\u00c9cole nationale des chartes\".\nNel 1922 si diploma come archivista paleografo con una tesi su un racconto cavalleresco in versi del secolo XIII intitolata \u00ab\"L'Ordre de chevalerie, conte en vers du XIIIe si\u00e8cle\"\u00bb (\"L'Ordine di cavalleria, racconto in versi del XIII secolo\"). In questo periodo diventa amico di Andr\u00e9 Masson. Quindi, dopo un viaggio a Londra, soggiorna per un anno a Madrid. Tornato a Parigi, sposa Sylvia Bataille (nata Makl\u00e8s), attrice di una certa fama, con la quale avr\u00e0 la figlia Laurence Bataille (1930-1986). Si separeranno nel 1934 per divorziare solo nel 1946.. Diventa bibliotecario presso la \"Biblioteca nazionale di Francia\", ove nascose e conserv\u00f2 il dossier dal titolo provvisorio di \"Passages\" di Walter Benjamin (riscoperti da Giorgio Agamben nel 1981 alla Biblioth\u00e8que Nationale tra le carte di Bataille), e frequenta Lev Isaakovi\u010d \u0160estov.\nNel 1924 incontra Michel Leiris e Boris Souvarine, direttore della rivista \"La Critique sociale\", sulla quale scriver\u00e0 qualche articolo. Nel 1929 lancia la rivista \"Documents\" (a cui collaborano artisti come Mir\u00f3, Picasso, Giacometti, Arp e Masson, oltre a scrittori come Michel Leiris o Robert Desnos e fotografi quali Jacques-Andr\u00e9 Boiffard e Karl Blossfeldt). In questo periodo la sua musa ispiratrice \u00e8 Colette Peignot, che lui ribattezza Laure.\nFece dunque parte della \"seconda leva\" dei surrealisti francesi insieme ad Antonin Artaud, Pierre Drieu La Rochelle, Andr\u00e9 Masson e altri. Tuttavia, usc\u00ec presto dal gruppo in seguito a divergenze politiche: infatti i due principali surrealisti francesi, Andr\u00e9 Breton e Louis Aragon, durante il periodo tra le due guerre mondiali si avvicinarono al Partito Comunista Francese; Bataille oper\u00f2 una scelta che riteneva pi\u00f9 \"libertaria\" e che lo avvicin\u00f2 alle posizioni di Lev Trotsky. L'anno dopo, nel 1930, la sua vena polemica l'indusse a scrivere il \"pamphlet\" contro Breton \"Un cadavre\".\nDal 1934 al 1939 seguir\u00e0 all'\u00c9cole pratique des hautes \u00e9tudes il seminario di Alexandre Koj\u00e8ve su Hegel e sulla \"fenomenologia dello spirito\" il quale secondo Denis Hollier influenzer\u00e0 permanentemente la lettura di Hegel da parte di Bataille. Successivamente nel 1937 fonda il gruppo del \"Coll\u00e8ge de sociologie\" (con Georges Ambrosino, Roger Caillois, Pierre Klossowski, Anatole Lewitzki, Pierre Libra e Jules Monnerot) alla cui attivit\u00e0 (che dur\u00f2 fino al 1939) parteciperanno anche Koj\u00e8ve, che tenne una conferenza dal titolo \"Le concezioni hegeliane\", e come assiduo ascoltatore Walter Benjamin, in seguito fonda la rivista con societ\u00e0 spirituale segreta annessa chiamata \"Ac\u00e9phale\" (ne faranno parte anche Tar\u014d Okamoto, Andr\u00e9 Masson e Jean Wahl) e altre riviste (dal 1946 \"Critique\", poi diretta dal suo amico Jean Piel) dove scrive molto, con diversi pseudonimi e sui soggetti pi\u00f9 diversi (filosofia, teologia, letteratura, arte visiva ecc.)\nSono di questo periodo anche i volumi \"L'Anus solar\" (\"L'ano solare\", 1931), \"Le Bleu du ciel\" (\"L'azzurro del cielo\", 1935) e la \"Histoire de l'oeil\" (\"Storia dell'occhio\", romanzo erotico pubblicato con lo pseudonimo di Lord Auch nel 1928 e poi con il proprio nome nel 1967), oltre che la conferenza \u00ab\"Hitler et l'ordre teutonique\"\u00bb (24 gennaio 1939), della quale non \u00e8 rimasto il testo.\nNel 1942 incontra Maurice Blanchot e fa uscire con lo pseudonimo Pierre Ang\u00e9lique un altro romanzo scandaloso, \"Madame Edwarda\", al quale seguir\u00e0 \"Le Petit\" (firmato come Louis XXX e uscito nel 1943).\nSposato nuovamente con Diane Kotchoubey de Beauharnais e padre di Julie (nata nel 1948), si trasferisce a V\u00e9zelay, poi a Carpentras, dove lavora alla Biblioteca Inguimbertina come Conservatore, infine a Orl\u00e9ans dove dal 1951 dirige la biblioteca.\nAltri amici sono ora Albert Camus e Ren\u00e9 Char, che dirigono la rivista \"Emp\u00e9docle\", e per loro tramite Albert B\u00e9guin e Jacques Dupin. Intanto inizia a scrivere la \"Summa ath\u00e9ologique\", titolo sotto il quale raggrupper\u00e0 nel 1954 tre opere: \"L'Exp\u00e9rience int\u00e9rieure\" (\"L'esperienza interiore\", 1943), \"Le Coupable\" (\"Il colpevole\", 1944) e \"Sur Nietzsche\" (1945). Le sue concezioni della \"sovranit\u00e0\", dello \"sperpero\" (o \"d\u00e9pense\") o di una certa idea del \"sacrificio\" avranno una grande influenza su filosofi e autori del XX secolo, anche se lui vivente fu quasi sconosciuto al pubblico. Fu invece un amico di diversi intellettuali (in questo periodo anche di Francis Ponge, Andr\u00e9 Fr\u00e9naud, Georges Schehad\u00e9 e Georges Braque). Nel 1949 scrive \"La Part maudit\" (\"La parte maledetta\") occupandosi di crudelt\u00e0 e tauromachia (a N\u00eemes assiste nel 1950 alla corrida in compagnia di Andr\u00e9 Castel, Jean Dubuffet, Jean Paulhan Blaise Cendrars, Jean Cocteau e Pablo Picasso).\nNel 1952 viene nominato cavaliere della L\u00e9gion d\u2019honneur. Nel 1955 pubblicher\u00e0 due libri di storia dell'arte, uno sulla pittura preistorica e l'altro su \u00c9douard Manet (rispettivamente \"Lascaux ou la naissance de l'art\", \"Lascaux o la nascita dell'arte\", e \"Manet\").\nIntanto soffre di forti attacchi di aterosclerosi cervicale, che lo costringono, nel 1957, a ricoverarsi in ospedale per ben due volte, anno dell'uscita di \"La Litt\u00e9rature et le Mal\" (\"La letteratura e il male\") (con saggi su de Sade, Blake, Bront\u00eb, Baudelaire, Michelet, Proust, Kafka e Genet) e \"L'\u00c9rotisme\".\nAnche se ha molte difficolt\u00e0 a lavorare, riesce ancora a pubblicare \"Le Proc\u00e8s de Gilles de Rais\" (\"Il processo di Gilles de Rais\", 1959) e \"Les Larmes d'\u00c9ros\" (\"Le Lacrime di Eros\", 1961).\nMuore a Parigi nel 1962 e viene sepolto a V\u00e9zelay.\nIl pensiero e l'opera.\nLa figura di Nietzsche, la \"d\u00e9pense\" e la \"part maudite\".\nIl campo dei suoi studi fu molto vasto: dalla polemica sociale all'antifascismo (il suo giornale \"La critique sociale\" fu una delle voci pi\u00f9 forti dell'antifascismo francese).\nQuello che fra i suoi numerosi scritti \u00e8 ritenuto il pi\u00f9 importante, \"Sur Nietzsche\", offre una nuova visione e una rilettura in termini pi\u00f9 rivoluzionari del filosofo tedesco, che la vulgata del tempo presentava come ispiratore del nazismo. Questa nuova visione della figura di Friedrich Nietzsche influenzer\u00e0 significativamente gli studi di Michel Foucault, Jacques Derrida, Pierre Klossowski e Roland Barthes, fra gli altri.\nUno dei concetti filosofico-antropologici pi\u00f9 importanti introdotti da Georges Bataille la nozione di \"d\u00e9pense\", ispiratogli dalla lettura del \"Saggio sul dono\" dell'antropologo Marcel Mauss. Semplificando il discorso, la \"d\u00e9pense\" - parola intraducibile in italiano, ma che pu\u00f2 avere comunque un corrispettivo in \"dispendio\" - rappresenta secondo Bataille lo \"spreco sacro\": ossia, le offerte votive che le antiche civilt\u00e0 consacravano agli dei - senza consumarle - a fini propiziatori.\nBataille introdusse inoltre il concetto della \"parte maledetta\" nei suoi studi sulla ritualit\u00e0 carnascialesca in \"Th\u00e9orie de la Religion\" (1973) e sulla filosofia di Donatien-Alphonse-Fran\u00e7ois de Sade nei suoi saggi: \"La Part maudite\", (1949), \"L'Erotisme\" (1957) e \"La litt\u00e9rature et le Mal\" (1957).\nI romanzi.\nBataille scrisse anche alcuni romanzi: il pi\u00f9 celebre \u00e8 \"L'azzurro del cielo\" (1935), opera d'impronta esistenzialista che regge il confronto con i lavori dei suoi contemporanei Sartre (che Bataille conobbe, e con il quale ebbe un contrastato rapporto) e Camus. Un altro suo romanzo, \"L'impossibile\" (1962), si configura come una lunga sequenza di flash narrativi intervallati da incisioni di Andr\u00e9 Masson, anch'egli suo amico, della cui collaborazione si avvalse anche per il libro \"Histoire de l'\u0153il\" (1928).\nL'opera letteraria di Bataille fu al centro di una attenta disamina critica da parte di Maurice Blanchot, primo e pi\u00f9 acuto dei suoi esegeti. Quello tra Bataille e Blanchot \u00e8 un sodalizio di pensiero e amicizia tra i pi\u00f9 significativi del Novecento francese. Fu probabilmente grazie all'influenza di Blanchot che Bataille, nei primi anni del dopo-Guerra, fond\u00f2 la rivista \"Critique\", campo di battaglia della pi\u00f9 vivace critica francese della seconda parte del XX secolo.\nL'influenza sui contemporanei.\nFra gli eredi del pensiero di Bataille si annoverano alcuni fra i maggiori pensatori contemporanei, a cominciare da Maurice Blanchot, che conosce solo nel 1942 ma col quale intratterr\u00e0 rapporti di fraterna amicizia. Della generazione posteriore: Michel Foucault, Jean Baudrillard, Jacques Lacan, Jean-Luc Nancy, Georges Didi-Huberman. Sue idee vengono riprese anche da Jacques Derrida, Julia Kristeva o Philippe Sollers (e in genere dalla rivista \"Tel Quel\").\nIn Italia il pensiero di Bataille \u00e8 stato ripreso da Giorgio Agamben, Franco Rella, Mario Perniola e, in anni pi\u00f9 recenti e soprattutto in rapporto al tema comunitario, da Roberto Esposito, Felice Ciro Papparo, Rocco Ronchi e Federico Ferrari.\nMichel Foucault, che cur\u00f2 per le edizioni Gallimard la pubblicazione dell'opera completa di Bataille, lo defin\u00ec nella prefazione del primo volume uno degli scrittori pi\u00f9 importanti del XX secolo.\nCritiche.\nCarlo Ginzburg, in un suo testo intitolato \"Mitologia germanica e nazismo. Su un vecchio libro di Georges Dum\u00e9zil\", contenuto nel libro \"Miti emblemi spie. Morfologia e storia\", evidenzia come i temi trattati da Roger Caillois e Bataille al Coll\u00e8ge de sociologie esprimano \"un atteggiamento estremamente ambiguo nei confronti delle ideologie fasciste e naziste\", oltre a confessioni di Bataille di fascino provato per la simbologia fascista.\nBataille tenne il 24 gennaio 1939 la conferenza \u00ab\"Hitler et l'ordre teutonique\"\u00bb(\"Hitler e l'ordine teutonico\"), ordine che fu sia un ordine monastico-militare e ospedaliero sorto in Terra santa all'epoca della terza crociata che una delle pi\u00f9 importanti onorificenze ed emblemi istituite dal partito nazista la quale presentava la medesima denominazione dell'ordine medievale, denominazione che fu data dall'esaltazione nazionalistica della Germania da parte dei membri del partito nazista e dall'interesse di alcuni d'essi per i culti mistico-religiosi e la volont\u00e0 di rappresentazione, e forse anche ripresentazione, d'essi. Ma, dalle testimonianze di Pierre Pr\u00e9vost rispetto alla conferenza, tale ambiguit\u00e0, che secondo Ginzburg sarebbe stata presente in Bataille e Caillois, sarebbe data dall'interesse culturale verso esse al di l\u00e0 del contesto fascista o nazista se non nei casi dello studio del presentarsi d'esse in tali movimenti con lo scopo di studiarli. Difatti Pr\u00e9vost in testo da lui composto presenta:\nSempre a quanto presentato da Ginzburg in \"Mitologia germanica e nazismo. Su un vecchio libro di Georges Dum\u00e9zil\", Alexandre Koj\u00e8ve, \u00abche pure tenne una conferenza al Coll\u00e8ge su \"Les conceptions h\u00e9g\u00e9liennes\", aveva osservato ironicamente che il programma di Bataille e Caillois era paragonabile al tentativo di un prestigiatore di credere alla magia attraverso i propri trucchi\u00bb, e anche che Walter Benjamin, \"ascoltatore assiduo delle conferenze del Coll\u00e8ge\", nella conclusione della recensione a \"L'aridit\u00e9\" di Caillois presenta: \u00ab\u00c8 triste vedere come un'ampia corrente limacciosa sia alimentata da fonti situate ad una notevole altitudine\u00bb..\nIn realt\u00e0 Bataille prese spesso le distanze dal fascismo, negando che fosse \"figlio di Nietzsche\", uno dei suoi autori prediletti, che discolpa da questa accusa; per Bataille \u00e8 figlio di Hegel, tramite l'interpretazione del neoidealista Giovanni Gentile (l'ideologo del fascismo assieme a Mussolini): \nAndr\u00e9 Breton in uno dei \"Manifesti del Surrealismo\" presentava il pensiero di Bataille come \u00abniente che non si sappia a memoria\u00bb oltre che un \u00abritorno offensivo del vecchio materialismo antidialettico che tenta, questa volta, di farsi gratuitamente largo attraverso Freud\u00bb e che \u00abIl caso di Bataille presenta questo aspetto paradossale, e per lui imbarazzante, che la sua fobia dell'\"idea\", dal momento in cui si propone di comunicarla, non pu\u00f2 che prendere piega ideologica\u00bb, \u00abLui [Bataille] che nelle ore del giorno, percorre antichi e talvolta allettanti manoscritti con caute dita di bibliotecario (com'\u00e8 noto esercita questa professione alla Biblioth\u00e8que Nationale) si pasce la notte delle immondizie di cui, a propria immagine, vorrebbe vederli pieni...\u00bb..\nSartre, in seguito alla pubblicazione del testo di Bataille \"L'Exp\u00e9rience int\u00e9rieure\" (\"L'esperienza interiore\"), lo critic\u00f2 nel dicembre 1943 in un articolo intitolato ironicamente \u00ab\"Un nouveau mystique\"\u00bb (\"Un nuovo mistico\") categorizzandolo come \"passionato\", \"paranoico\" e \"folle\" e affermando al termine del testo che \u00ab Le reste est affaire de la psychanalyse \u00bb (\"Il resto \u00e8 un affare della psicoanalisi\").\nSecondo Diedrich Diederichsen i suoi scritti nella Germania riunificata, a differenza che in America, attuarono, nei casi migliori, una depoliticizzazione e, nei peggiori, una riabilitazione delle posizioni di destra\nBibliografia.\nOpere complete.\nGeorges Bataille, \"\u0152uvres compl\u00e8tes\", Paris: Gallimard, 1970-1988:"}
{"id": "522738", "revid": "125592008", "url": "https://it.wikipedia.org/wiki?curid=522738", "title": "Doppelg\u00e4nger", "text": "Doppelg\u00e4nger ( ; letteralmente \"doppio viandante\", nel senso di \"bilocato\"; tradotto in italiano come \"alter ego\" o \"sosia\") \u00e8 un termine tedesco, composto da \"doppel\", \"doppio\", e \"G\u00e4nger\", \"che va\", \"che passa\" (da \"gehen\", \"andare\").\nSi riferisce a un qualsiasi doppio o sosia di una persona, pi\u00f9 comunemente in relazione al cosiddetto gemello maligno o alla bilocazione; descrive anche il fenomeno nel quale si vede la propria immagine con la coda dell'occhio. In leggende e romanzi \u00e8 un duplicato spettrale o reale di una persona vivente; nel folclore \u00e8 inoltre descritto come uno spirito incapace di scomparire. In alcune mitologie vedere il proprio \"Doppelg\u00e4nger\" \u00e8 un presagio di morte, mentre visto da amici o da parenti di una persona pu\u00f2 anche portare sfortuna o annunciare il sopraggiungere di una malattia.\nNell'esoterismo.\nNell'ambito dell'esoterismo, il \"Doppelg\u00e4nger\" \u00e8 considerato da Steiner un'entit\u00e0 malvagia di natura ahrimanica, che penetra in ogni essere umano al momento della nascita, accompagnandolo tutta la vita per separarsene infine pochi istanti prima della morte. Al contrario del \"daimon\" socratico, rispondente in un certo senso alla voce dell'angelo custode, il doppio ahrimanico tende ad offuscare la libera coscienza dell'individuo, istillandovi, come un parassita, pensieri ed impulsi all'azione estranei al suo autentico modo di essere. Da non confondere inoltre col guardiano della soglia, che \u00e8 un semplice sosia, il \"Doppelg\u00e4nger\" malvagio \u00e8 per Steiner la causa delle malattie organiche.\nNel folklore.\nSecondo il folclore i \"Doppelg\u00e4nger\" non proiettano ombre e non si riflettono negli specchi o nell'acqua. Si suppone che forniscano consigli alla persona di cui hanno le sembianze, che possono essere fuorvianti o maliziosi. Possono anche, in rari casi, instillare idee nella mente delle loro vittime o apparire ad amici e parenti, provocando confusione. In molti casi una volta che si \u00e8 visto il proprio \"Doppelg\u00e4nger\" si \u00e8 condannati a essere perseguitati da immagini della propria controparte spettrale.\nIn psicoanalisi.\nGli studi psicologici e psicoanalitici sui \"Doppelg\u00e4nger\" hanno investigato sia casi clinici, sia miti (ad esempio quello di Narciso), sia racconti fantastici e della tradizione popolare. Nella maggior parte dei casi il fenomeno del \"Doppelg\u00e4nger\" \u00e8 collegato al concetto freudiano di \"Das Unheimliche\" (\"il perturbante\") oppure al disturbo narcisistico di personalit\u00e0.\nAlcuni autori connettono l'apparizione di un doppio con crisi legate allo sviluppo dell'io, o a fasi in cui il vissuto esistenziale spinge a una riconfigurazione dell'identit\u00e0. In questi casi la comparsa di un doppio \u00e8 sempre sintomatica di una necessaria trasformazione del proprio s\u00e9, che pu\u00f2 essere vissuta in maniera persecutoria, da qui il carattere perturbante del \"Doppelg\u00e4nger\".\nI \"Doppelg\u00e4nger\" nella cultura di massa.\nI \"Doppelg\u00e4nger\" appaiono in diverse opere narrative ascrivibili al fantastico e alla fantascienza.\nUn \"Doppelg\u00e4nger\" temporale \u00e8 una qualsiasi versione di s\u00e9 stessi che si pu\u00f2 incontrare durante un viaggio nel tempo, cio\u00e8 \u00e8 un duplicato di s\u00e9 stessi in una diversa linea temporale della propria storia presente o futura, reale o alternativa. \u00c8 un paradosso temporale che si verifica quando, ad esempio, una versione di un individuo viaggia all'indietro nel tempo attraverso un flusso temporale e incontra una versione pi\u00f9 giovane di s\u00e9 stesso, oppure quando due o pi\u00f9 versioni dello stesso individuo da differenti flussi temporali convergono allo stesso momento nel loro futuro.\nUn \"Doppelg\u00e4nger\" dimensionale \u00e8 un duplicato di s\u00e9 stessi in un'altra dimensione. \"Doppelg\u00e4nger\" possono anche essere generati da mutaforma che imitano un particolare individuo.\nVideogiochi.\nIn numerosi videogiochi d'azione, il personaggio giocante ha il potere di creare un proprio \"Doppelg\u00e4nger\" in grado di spalleggiarlo o con cui ingannare i nemici.\nNel commerciale.\nUn'azienda italiana (del 1996) di abbigliamento maschile porta il nome \"Doppelg\u00e4nger\".\nNella commercializzazione digitale.\nViene definita \"Doppelg\u00e4nger brand image\" (o D.B.I.) la rappresentazione negativa di un marchio commerciale effettuata sotto forma di testo critico e/o immagini caricaturali. Essa viene creata e diffusa dagli utenti del web attraverso i social media e rappresenta una critica pubblica all'autenticit\u00e0 e genuinit\u00e0 del messaggio promozionale che sostiene un prodotto."}
{"id": "522739", "revid": "287204", "url": "https://it.wikipedia.org/wiki?curid=522739", "title": "Doppelganger", "text": ""}
{"id": "522740", "revid": "9", "url": "https://it.wikipedia.org/wiki?curid=522740", "title": "Doppelgaenger", "text": ""}
{"id": "522744", "revid": "1305772", "url": "https://it.wikipedia.org/wiki?curid=522744", "title": "Doppelg\u00e4nger (disambigua)", "text": ""}
{"id": "522746", "revid": "1164794", "url": "https://it.wikipedia.org/wiki?curid=522746", "title": "Duomo di Urbino", "text": "Il duomo di Urbino \u00e8 la chiesa principale della citt\u00e0 e cattedrale dell'arcidiocesi di Urbino-Urbania-Sant'Angelo in Vado. \nSi \u00e8 mantenuta della grandezza simile alla precedente cattedrale rinascimentale, demolita dal terremoto del 1789, ed \u00e8 stata ricostruita in gusto neoclassico; misura in lunghezza 64,5 m, in larghezza 36,8 m e in altezza 50 m. \u00c8 dedicata a Santa Maria Assunta. Nel novembre del 1950 papa Pio XII la elev\u00f2 alla dignit\u00e0 di basilica minore..\nStoria e Descrizione.\nFondata nel 1021, in sostituzione di una precedente chiesa fuori le mura, la cattedrale urbinate aveva una pianta originariamente ruotata di 90\u00b0 rispetto a quella attuale ed era di dimensioni assai minori. &lt;br&gt;Ricostruito nel XV secolo su istanza di Federico da Montefeltro, il duomo di Urbino fu edificato secondo un progetto semplicissimo e spoglio, a tre navate su bianchi piloni, secondo un progetto attribuito al senese Francesco di Giorgio Martini, che in quegli anni era architetto di fiducia del duca. L'edificio fu terminato nel 1604.\nQuesta singolare opera del Rinascimento and\u00f2 tuttavia perduta con i due terremoti del 3 giugno 1781 e del 12 gennaio 1789 che causarono il danneggiamento della facciata e il crollo della cupola, rispettivamente. Queste due calamit\u00e0 costrinsero gli urbinati a ricostruire la loro cattedrale, affidando il progetto della facciata all'architetto Camillo Morigia su un progetto da questi redatto nel 1784 su commissione dell'arcivescovo Domenico Monti, e la chiesa intera all'architetto romano Giuseppe Valadier, che concluse l'edificio nel 1801.\nLa facciata \u00e8 in pietra del Furlo ed \u00e8 ornata da cinque statue, che rappresentano le Virt\u00f9 Teologali (Fede, Speranza e Carit\u00e0) sul frontone, mentre sui due spioventi vi sono rappresentati Sant'Agostino (a sinistra) e San Giovanni Crisostomo (a destra). I pilastri della facciata terminano con eleganti capitelli in stile composito.\nSul fregio, sotto al frontone, \u00e8 riportata l'iscrizione \"Studiorum Universitati Fastigium\", come ringraziamento all'Universit\u00e0 per aver finanziato i lavori di realizzazione del tetto.\nLa gradinata antistante il duomo \u00e8 stata sistemata in forme attuali nel 1859, su disegno dell'arcivescovo Alessandro Angeloni; presenta, al termine di una elegante balaustra, sulla sinistra la statua del Patrono San Crescentino e sulla destra la statua del Compatrono Beato Mainardo, Vescovo di Urbino.\nIl raffinato interno, opera del Valadier, \u00e8 un bell'esempio di stile neoclassico: a croce latina, con tre bianche navate coperte da volta a botte, \u00e8 coronato, all'incrocio del transetto, da una maestosa cupola cassettonata.\nTra le opere d'arte si segnalano nella navata destra la \"Traslazione della Santa Casa di Loreto\" di Claudio Ridolfi (XVII secolo), il \"Martirio di San Sebastiano\" (1558) e la \"Santa Cecilia\" (1556-1561), entrambe opera di Federico Barocci; nella navata sinistra l\"imperatore Eraclio porta la Croce\" di Palma il Giovane (1548-1628); l\"Annunciazione\" di Raffaello Motta da Reggio (notizie dal 1550 al 1578). Nella Cappella della Concezione si trovano l\"Assunzione in cielo della Vergine\" di Carlo Maratta (1707 circa) e la \"Nativit\u00e0 della Vergine\" di Carlo Cignani (1709); mentre nella Cappella del Sacramento si conserva l\"Ultima Cena\" (1590-1599), capolavoro indiscusso della maturit\u00e0 di Federico Barocci.\nNei pennacchi della cupola, i tondi con gli \"Evangelisti\" sono opere di artisti di scuola romana del XVIII secolo (tra cui Domenico Corvi e Giuseppe Cades). La pala dell'altar maggiore, che troneggia nell'abside, con la \"Madonna tra i santi protettori di Urbino\" (San Crescentino ed il Beato Mainardo), \u00e8 opera del 1794 di Cristoforo Unterperger.\nDa segnalare anche le due statue in marmo di \"Raffaello Sanzio\" e del papa \"Clemente XI\", realizzate rispettivamente da Carlo Finelli nel 1847 e da Francesco Moratti nel 1710.\nLa cattedrale nei secoli ebbe in dotazioni diversi organi a canne: l'attuale \u00e8 opera della ditta Girotto, realizzato con l'elettrificazione ed il massiccio riutilizzo del materiale fonico dei due strumenti precedenti, opera rispettivamente di Gaetano Callido (1801 - op. 384) e Luigi Giudici (1892).\nL'edificio \u00e8 stato riaperto al culto ed alle visite il 28 novembre 2020, dopo un restauro durato quattro anni, resosi necessario per risanare le lesioni alla controfacciata ed alla cupola provocate dal sisma del 30 ottobre 2016."}
{"id": "522749", "revid": "124298596", "url": "https://it.wikipedia.org/wiki?curid=522749", "title": "Recovery Time Objective", "text": "Il Recovery Time Objective (RTO) \u00e8 il tempo necessario per il pieno recupero dell'operativit\u00e0 di un sistema o di un processo organizzativo in un sistema di analisi \"Business Critical System\" (ad esempio implementazioni di politiche di \"Disaster recovery\" nei Sistemi Informativi). \u00c8 in pratica la massima durata, prevista o tollerata, del \"downtime\" occorso. Nel calcolo del RTO deve essere compreso anche il tempo, successivo all'esecuzione del recupero-mediante il job di backup prescelto-di verifica di idoneit\u00e0 del sistema/informazione ripristinati: in pratica, l'utente o il servizio devono accedere al recuperato prontamente e pienamente, senza altre attese o buchi.\nAspetto di primaria importanza riveste il fatto che il valore di RTO sia definito, conosciuto e verificato, tenendo presente che se un \"downtime\" lungo danneggia la possibilit\u00e0 di fruire del servizio pi\u00f9 di uno breve, il danno maggiore deriva dall'inconsapevolezza di quanto possa essere il tempo previsto per il ripristino dei servizi danneggiati.\nRidurre l'RTO.\nUn'utile misura per la riduzione dell'RTO consiste nell'avere dei \"backup\" dei dati disponibili integralmente su siti secondari qualora il sito primario risulti danneggiato."}
{"id": "522762", "revid": "599013", "url": "https://it.wikipedia.org/wiki?curid=522762", "title": "CR39", "text": "Il CR39 o poliallil-diglicol-carbonato (PADC) \u00e8 un polimero plastico appartenente alla classe dei poliesteri.\nStoria.\nLa Columbia-Resins progett\u00f2 su ordinazione un altro materiale avente lo scopo di realizzare il parabrezza degli aeri militari. Furono circa 180 monomeri termoindurenti tra cui fu scelto il composto numero 39 (glicocarbonato di allile) meglio conosciuto come columbia resins 39 o CR39.\nNel 1947 un optometrista di nome Robert Graham intu\u00ec le potenzialit\u00e0 che il CR39 poteva avere anche nella produzione di lenti oftalmiche leggere infrangibili e meglio resistenti ai graffi del plexiglass(pmma). Il CR39 \u00e8 stato inoltre ampiamente impiegato per la rivelazione di tracce nucleari (particelle alfa, prodotti di fissione) mediante attacco chimico della superficie e successiva analisi con microscopio ottico.\nCaratteristiche.\nQuesto polimero garantisce propriet\u00e0 ottiche e meccaniche vantaggiose rispetto al vetro crown, con indice di rifrazione di 1,498 (vetro crown 1,523) e bassa dispersione cromatica (numero di Abbe 57, 8), trasmittanza 93%,ma peso specifico 1,39 circa la met\u00e0 del vetro crown con resistenza all'impatto 4 volte superiore. Bassa protezione UVA. \nIl CR39 \u00e8 un materiale pi\u00f9 morbido del vetro ed a tale inconveniente si ovvia con opportuni trattamenti antigraffio, il pi\u00f9 diffuso \u00e8 il coating organico. Si tratta di un rivestimento con una vernice antigraffio 4-6 micron realizzato mediante bagno di polisilossano(materiale organico trasparente contenente silice)\nIl confronto con altri materiali ottici quali il metacrilato con cui sono costruiti alcuni accessori ottici di qualit\u00e0 medio-bassa quali gli occhiali premontati permette di comprendere la bont\u00e0 del materiale e la sua diffusione. Il metacrilato pur avendo caratteristiche ottiche molto simili al CR39, ha invece caratteristiche fisico-meccaniche molto inferiori quali la resistenza all'impatto, la durezza superficiale (graffi), alta termolabilit\u00e0 (si altera se esposto al sole) e un basso numero di Abbe con la conseguenza di un'alta aberrazione cromatica (disperde la luce come l'arcobaleno) che ne pregiudica la qualit\u00e0 ottica rispetto al CR39.\nIl CR39, nelle leggere varianti prodotte da ogni azienda, risulta essere il materiale di base per le lenti oftalmiche di medio basso potere. La resistenza chimica del CR39 \u00e8 ottima, la superficie non viene intaccata da diversi solventi: acqua, alcool etilico, trielina, acetone e diluente nitro. Possiede inoltre una biodegradabilit\u00e0 molto scarsa e rimane inalterato nell'ambiente per lungo tempo quindi \u00e8 altamente inquinante; nella lavorazione con mole a bagno d'acqua, le polveri di lavorazione non eventualmente separate finiscono nell'apparato fognario e si accumulano inalterate nelle falde acquifere o nel mare.\nTrattamenti.\nLa resistenza alle abrasioni del CR39 \u00e8 media, per migliorarla si pu\u00f2 effettuare un trattamento indurente sulla superficie in modo da aumentarne la resistenza alle abrasioni.\nUn ulteriore trattamento disponibile e consigliato \u00e8 l'antiriflesso, che permette di ridurre drasticamente i riflessi residui delle superfici. I trattamenti antiriflesso odierni sono molto evoluti e sempre combinati a un trattamento indurente apposito per la lente base e a un trattamento per rendere la superficie esterna (del trattamento) pi\u00f9 resistente, meno sensibile allo sporco e all'appannamento. Il CR39 si pu\u00f2 colorare normalmente per immersione in un bagno apposito e si possono ottenere tutte le tinte possibili. Le lenti fotocromatiche organiche o infrangibili, nelle quali si ha il fotocromatismo (cio\u00e8 un aumento della tonalit\u00e0 della lente proporzionale alla luce), non utilizzano come materiale base il CR39 per incompatibilit\u00e0 con il trattamento di superficie. Per realizzare lenti fotocromatiche infrangibili vengono utilizzati polimeri diversi dal CR39 come Mitsui Resins ad alto indice 1,6-1,67-1,74 (MR8, MR10, MR174)\nLimiti e svantaggi.\nL'unico limite di questo materiale \u00e8 la ridotta elasticit\u00e0 e resistenza meccanica, tale per cui il CR39 non risulta essere il materiale migliore per occhiali cosiddetti \"a giorno\", comunemente nominati \"senza montatura\" o \"Glasant\".\nIn questi occhiali le lenti sono agganciate alla montatura con delle viti o supporti simili. Anche se il montaggio \u00e8 tecnicamente possibile, si rischia, quando lo spessore \u00e8 meno di 4\u20135\u00a0mm, un'eccessiva fragilit\u00e0 delle lenti.\nAnche per montature in cui la lente \u00e8 tenuta con un filo di nylon (chiamate Nylor) il problema \u00e8 pi\u00f9 o meno lo stesso, si rischia sempre una rottura o scheggiatura della lente data da urti, pressioni eccessive o schiacciamenti. In questi casi \u00e8 consigliato l'uso di lenti, sempre infrangibili, ma di materiale idoneo a questo tipo di montature, cio\u00e8 policarbonato, trivex,tribrid o altri materiali organici ad alto indice come MR8,MR5,MR10,MR174"}
{"id": "522767", "revid": "6923", "url": "https://it.wikipedia.org/wiki?curid=522767", "title": "White hat", "text": "Un white hat \u00e8 un hacker esperto di programmazione, di sistemi e di sicurezza informatica in grado di introdursi in reti di computer al fine di aiutarne i proprietari a prendere coscienza di un problema di sicurezza nel rispetto quindi dell'etica degli hacker e si contrappone a chi viola illegalmente sistemi informatici, anche senza vantaggio personale, definito \"black hat hacker\". Entrambe le figure rientrano nel pi\u00f9 generico profilo dei cosiddetti security hacker. In questo contesto pu\u00f2 svolgere, dal punto di vista professionale, una serie di attivit\u00e0 di hacking lecite e utili sottoponendo i sistemi informatici a test al fine di valutarne e comprovarne sicurezza e affidabilit\u00e0 agendo nella ricerca di potenziali falle, per aumentare la propria competenza o rendere pi\u00f9 sicuro un sistema.\nQuando lavorano in team possono chiamarsi anche \"sneakers\", red teams o tiger teams. Un esempio di applicazione \u00e8 il settore della ottimizzazione nei motori di ricerca (Search engine optimization, SEO). I metodi dei white hat sono generalmente approvati dai gestori dei motori di ricerca stessi.\nWhite hat Seo invece \u00e8 una serie di tecniche utilizzate per aumentare il posizionamento su google e su tutti i motori di ricerca in modo legale, al contrario del Black hat seo che utilizza tecniche non legali o tendenti allo Spam.\nAlcune delle migliori strategie del white hat SEO si chiama Link Baiting, che al contrario della link building del black hat SEO, non va alla ricerca di link utili al posizionamento acquisendoli in maniera illegale (ad esempio pagandoli), ma arrivano naturalmente dagli utenti che, attraverso contenuti di qualit\u00e0 inseriti sul proprio sito, decidono spontaneamente di creare un link direzionato a quello stesso contenuto ritenuto ottimo dal lettore.\nIl nome \"white hat\" proviene dalla convenzione del cinema western a far indossare cappelli bianchi ai personaggi positivi.\nStoria.\nUno dei primi esempi di un hackeraggio etico \u00e8 stata una valutazione di sicurezza, condotta dall'Air Force degli Stati Uniti, dei sistemi Multics per \"un uso potenziale come un sistema a due livelli (secret/top secret)\". Dalla loro valutazione \u00e8 emerso che mentre Multics era migliore rispetto ad altri sistemi convenzionali era anche vulnerabile nelle procedure di sicurezza, nella sicurezza hardware e software e quindi poteva essere compromesso facilmente. I test sono stati effettuati in modo che i risultati ottenuti potessero rappresentare i tipi di accesso che gli attaccanti avrebbero potuto effettuare nella realt\u00e0 e prevedevano semplici esercizi di raccolta delle informazioni. Ci sono molti altri rapporti non classificati che descrivono le attivit\u00e0 di hacking etico all'interno delle forze armate degli Stati Uniti.\nDal 1981 i white hat vengono descritti dal New york Times in maniera positiva all'interno del mondo degli hacker. Quando un dipendente del National CSS rivel\u00f2 l'esistenza del suo password cracker, che aveva usato sui conti dei clienti, la societ\u00e0 lo rimprover\u00f2 non per la scrittura del software, ma per non averlo divulgato prima. La lettera diceva: \"la compagnia realizza il vantaggio per l'NCSS e di fatto incoraggia gli sforzi dei dipendenti per identificare le debolezze di sicurezza al VP, le directory, ed altri software nei file\".\nDan Farmer e Wietse Venema furono i primi ad avere l'idea di valutare la sicurezza dei sistemi informatici attraverso l'hacking etico. L'obiettivo era quello di aumentare il livello generale di sicurezza su Internet e intranet, hanno descritto come sono stati in grado di raccogliere abbastanza informazioni sui loro obiettivi da essere in grado di comprometterne la sicurezza se avessero scelto di farlo. Hanno fornito numerosi esempi specifici di come queste informazioni potessero essere raccolte e sfruttate per ottenere il controllo dell'obiettivo e come un simile attacco potesse essere evitato. Si sono raccolti tutti i tool usati durante il loro lavoro, sono stati poi raccolti in un'unica applicazione facile da usare dando cos\u00ec l'opportunit\u00e0 a tutti di scaricarla. Il loro programma \u00e8 stato chiamato Security Administrator Tool for Analyzing Networks, o SATAN, e ha riscontrato una grande attenzione da parte dei media di tutto il mondo nel 1992.\nTattiche.\nMentre il Penetration Testing si concentra dall'inizio sui sistemi informatici e attacchi software - per esempio, la scansione di porte, esaminando difetti noti e le installazioni di patch- l'hacking etico pu\u00f2 includere altre cose come ad esempio la richiesta di password tramite email o la violazione di domicilio. Per cercare di replicare alcune delle tecniche distruttive che un attacco reale potrebbe impiegare, gli hacker etici utilizzano dei test cloni o organizzano l'hack a tarda notte mentre i sistemi sono meno critici. Nella maggior parte dei casi recenti questi hack durano nel tempo (giorni, se non settimane di infiltrazione in un'organizzazione). Alcuni esempi consistono nel lasciare le chiavette USB/flash in un'area pubblica con un software che parte automaticamente, come se qualcuno perdesse il dispositivo e un dipendente che lo trova glielo riportasse.\nAltre tecniche per eseguire un attacco sono:\nTali metodi identificano e sfruttano le vulnerabilit\u00e0 note e tentano di eludere la sicurezza per ottenere l'ingresso in aree protette, sono in grado di farlo nascondendo il software e il sistema di 'back-doors' che potrebbe essere utilizzato come un collegamento alle informazioni o accessi dagli hacker non etici, anche conosciuti come 'black-hat' o 'grey-hat'.\nLegalit\u00e0 nel Regno Unito.\nStruan Robertson, direttore legale a Pinser Masons LLP, dice che in generale se l'accesso ad un sistema \u00e8 autorizzato, l'hacking \u00e8 etico e legale, se vi \u00e8 stata alcuna autorizzazione, c'\u00e8 un reato ai sensi del Computer Misuse Act. L'accesso non autorizzato copre tutto, da indovinare la password per accedere all'account email delle persone alla compromissione della sicurezza di una banca. La pena massima per l'accesso non autorizzato a un computer \u00e8 di due anni di carcere e una multa. Ci sono sanzioni pi\u00f9 elevate - fino a 10 anni di carcere - quando l'hacker modifica anche i dati. L'accesso non \u00e8 legale anche se espone le vulnerabilit\u00e0 di un sistema per il beneficio di molte persone. Per concludere cito una frase di Struan robertson dove lascia comprendere la speranza in un mondo dove ci si possa fidare del prossimo.\n\"Non vi \u00e8 alcuna difesa nelle nostre leggi sull'hacking tranne il tuo comportamento per un bene pi\u00f9 grande. Anche se \u00e8 quello in cui credi.\""}
{"id": "522770", "revid": "1782831", "url": "https://it.wikipedia.org/wiki?curid=522770", "title": "Stefano Baccelli", "text": "A seguito delle elezioni regionali della Toscana del 2020, \u00e8 stato nominato dal Presidente Eugenio Giani Assessore alle Infrastrutture, Trasporti, Urbanistica e pianificazione.\nBiografia.\nNipote di Italico Baccelli, sindaco di Lucca dal 1960 al 1965 e figlio di Piero, anch'egli sindaco dal 1985 al 1988, \u00e8 laureato in giurisprudenza, ed \u00e8 capo dell'ufficio legale della Salt S.p.A..\nHa cominciato la sua attivit\u00e0 politica nel movimento giovanile della Democrazia Cristiana, ha poi aderito al Partito Popolare Italiano e infine alla Margherita, di cui \u00e8 stato coordinatore della sezione lucchese, nonch\u00e9 membro della direzione provinciale e regionale.\n\u00c8 stato eletto presidente della Provincia di Lucca nel turno elettorale del 2006 (elezioni del 28 e 29 maggio), raccogliendo il 53,3% dei voti in rappresentanza di una coalizione di centrosinistra.\nViene riconfermato presidente della provincia alle elezioni del 15 e 16 maggio 2011, raggiungendo il 54,92% dei voti.\nNelle elezioni regionali del 2015 viene eletto consigliere regionale per il Partito Democratico per la Provincia di Lucca con pi\u00f9 di 12.000 preferenze.\nNel 2018 si candida alla Camera dei deputati per la circoscrizione Toscana nel collegio di Lucca in vista delle elezioni politiche, ma si piazza dal secondo posto dietro al candidato di centro-destra Riccardo Zucconi."}
{"id": "522771", "revid": "3831", "url": "https://it.wikipedia.org/wiki?curid=522771", "title": "Copertura a volta", "text": ""}
{"id": "522781", "revid": "42081", "url": "https://it.wikipedia.org/wiki?curid=522781", "title": "Cattolicesimo liberale", "text": ""}
{"id": "522783", "revid": "1993636", "url": "https://it.wikipedia.org/wiki?curid=522783", "title": "Regione Autonoma di Gorno-Badachshan", "text": "Il Gorno-Badachshan (trascritto anche come Gorno-Badach\u0161an, in tagico \u0412\u0438\u043b\u043e\u044f\u0442\u0438 \u041c\u0443\u0445\u0442\u043e\u0440\u0438 \u041a\u04ef\u04b3\u0438\u0441\u0442\u043e\u043d\u0438 \u0411\u0430\u0434\u0430\u0445\u0448\u043e\u043d, \"Viloyati Mukhtori Kuhistoni Badakhshon\" o \u0648\u0644\u0627\u06cc\u062a \u0645\u062e\u062a\u0627\u0631 \u06a9\u0648\u0647\u0633\u062a\u0627\u0646 \u0628\u062f\u062e\u0634\u0627\u0646) \u00e8 una regione autonoma del Tagikistan. Ampia 64.200\u00a0km\u00b2 (il 40% del territorio nazionale), vi abitano circa 227.000 persone. Il capoluogo \u00e8 Choru\u01e7. Si trova nella zona sud-orientale del paese, sull'altopiano del Pamir. L'economia si basa sull'allevamento e sullo sfruttamento delle foreste.\nStoria.\nIl nome \"Badakhshan\", coniato in russo, significa letteralmente \"montagnoso\". La regione venne annessa alla Russia nel 1895. Fu l'ultima roccaforte della rivolta dei Basmachi e fino al 1922 resistette all'annessione al Turkestan bolscevico. Nel 1925 venne istituita l'oblast autonoma di Gorno-Badachshan e quattro anni dopo venne inglobato nella Repubblica Sovietica del Tagikistan. Nel 1991 la repubblica ottenne l'indipendenza dall'Unione Sovietica e nel 1992 il Gorno-Badachshan tent\u00f2 di ottenere a sua volta l'indipendenza, non riuscendo per\u00f2 nell'intento. Durante la guerra civile scoppiata nello stesso anno, molti pamiri furono bersaglio dei gruppi etnici rivali.\nGeografia fisica.\nDistretti.\nLa regione \u00e8 suddivisa in 7 distretti:\nConfini.\nConfina a nord col Kirghizistan, a sud con l'Afghanistan, e a est con la Cina (regione autonoma dello Xinjiang). Entro il Tagikistan confina a nord con i Distretti di Subordinazione Repubblicana (la provincia a cui appartiene la capitale Dushanbe) e a ovest con il Chatlon."}
{"id": "522784", "revid": "13648", "url": "https://it.wikipedia.org/wiki?curid=522784", "title": "Ellissoide ellittico", "text": ""}
{"id": "522785", "revid": "125779832", "url": "https://it.wikipedia.org/wiki?curid=522785", "title": "Vittorio Poma", "text": "Biografia.\nNel 1978, a 19 anni, fu eletto consigliere della Provincia di Pavia per la Democrazia Cristiana, pi\u00f9 giovane consigliere provinciale d'Italia. Rieletto in Provincia nel 1983 e nel 1988, nel 1993 si candid\u00f2 Sindaco al comune di Pavia per una lista civica di centro di cui fu capogruppo fino al 1996. Nel 1997 venne nominato dal Presidente della Provincia Silvio Beretta Assessore provinciale ai lavori pubblici, viabilit\u00e0 e edilizia scolastica.\nDopo le elezioni del 2001 fu riconfermato Assessore provinciale con delega alle politiche delle risorse umane, formazione professionale e politiche del lavoro. Ex esponente di Forza Italia e PdL, dal 2000 al 2011 fu responsabile degli enti locali per il partito.\nFu eletto Presidente della Provincia nel turno elettorale del 2006 (elezioni del 28 e 29 maggio), raccogliendo il 50,3% dei voti in rappresentanza di una coalizione di centrodestra, sconfiggendo l'ex sindaco di Pavia, tra il 1996 e il 2005, il medico Andrea Albergati, che si ferm\u00f2 al 46,4% dei voti.\nDurante il suo mandato amministrativo fu sostenuto, in consiglio provinciale, da una maggioranza costituita da:\nA scadenza del mandato, nel 2011, si present\u00f2 alle elezioni del 15 e 16 maggio appoggiato dall'UDC e dalla lista civica \"Poma il Presidente\", ottenendo un buon risultato (8,52% delle preferenze) e riuscendo ad eleggere due consiglieri. Il candidato a lui preferito, soprattutto per l'opposizione fatta da una frangia della Lega Nord pavese per guidare la coalizione di centro-destra, Ruggero Invernizzi, usc\u00ec sconfitto da Daniele Bosone (PD), che divent\u00f2 cos\u00ec il primo Presidente di una coalizione di centro-sinistra dopo 20 anni di amministrazione di centro-destra. Poma, sotto la giunta Bosone, ha coperto la carica di presidente del Consiglio provinciale.\nIl 28 agosto 2016 \u00e8 rieletto presidente della Provincia di Pavia dai rappresentanti delle diverse amministrazioni comunali, per effetto della riforma Delrio. Sconfigge la lista avversaria, guidata dal Sindaco del Comune di Copiano, Andrea Itraloni.\nDal dicembre 2018 \u00e8 Presidente dell\u2019Unione Province Lombarde\n\u00c8 docente di storia e cinema presso l'Universit\u00e0 di Pavia."}
{"id": "522786", "revid": "78273", "url": "https://it.wikipedia.org/wiki?curid=522786", "title": "Cattolicismo liberale", "text": ""}
{"id": "522788", "revid": "729019", "url": "https://it.wikipedia.org/wiki?curid=522788", "title": "Insurrezione della Cornovaglia del 1497", "text": "L'insurrezione della Cornovaglia del 1497 (in inglese: \"Cornish rebellion of 1497\", in cornico: \"Rebellyans Kernow\"), fu una rivolta popolare scoppiata in Cornovaglia, in Inghilterra, nella tarda epoca medievale. La sua principale causa fu la risposta del popolo cornico ormai impoverito dopo la richiesta di nuove tasse da parte di Enrico VII che stava combattendo contro la Scozia.\nI minatori di stagno si trovarono in particolare difficolt\u00e0 in quanto la richiesta di queste tasse ledeva i diritti garantiti loro da Edoardo I e dal Cornish Stannary Parliament, che avevano esentato la Cornovaglia da tutte le tasse di decima.\nSfondo storico.\nNel 1496, dopo i disaccordi sui nuovi regolamenti per l'industria estrattiva dello stagno, re Enrico VII aveva sospeso i privilegi garanti ai cornici dai suoi predecessori.\nSul finire del 1496 il consiglio aveva approvato una legge secondo la quale la Cornovaglia avrebbe dovuto contribuire seppur non proporzionalmente alla tassazione nazionale. La causa primaria della ribellione fu comunque la richiesta da parte di Enrico VII di nuove tasse per sostenere i suoi sforzi bellici contro gli scozzesi. I termini di richiesta di queste nuove tasse, ad ogni modo, violavano la \"Stannary Charter\" del 1305 che proibiva la richiesta di tasse in Cornovaglia. La Cornovaglia aveva del resto gi\u00e0 contribuito abbondantemente al sostentamento della spedizione in Scozia anche se essa non riguardava direttamente i propri confini.\nLa ribellione.\nLe prime avvisaglie della protesta sorsero presso la parrocchia di St Keverne sulla penisola di Lizard, dove gi\u00e0 vi erano stati dei risentimenti per le azioni compiute da sir John Oby, prevosto del Glasney College di Penryn, che era anche il collettore delle tasse per l'area. In reazione alle tasse richieste da re Enrico, Michael Joseph (An Gof), un fabbro di St. Keverne e Thomas Flamank, un avvocato di Bodmin, iniziarono ad incitare il popolo della Cornovaglia alla lotta armata contro il re. Tra i ribelli si contarono anche almeno due parlamentari, lo stesso Flamank (deputato per la circoscrizione di Bodmin dal 1492) e William Antron (deputato per la circoscrizione di Helston nel 1491-92). In breve tempo un'armata di 15.000 uomini marci\u00f2 nel Devon, attraendo a s\u00e9 il supporto di nuove reclute.\nDa Taunton, si spostarono a Wells dove vennero raggiunti dal loro rappresentante pi\u00f9 eminente, James Tuchet, VII barone Audley, un membro dell'antica nobilt\u00e0 inglese che aveva aderito alla causa. Malgrado questo prestigioso supporto, An Gof, il fabbro, rimase al comando dell'esercito. Audley si un\u00ec a Thomas Flamank come capo \"politico\" della spedizione.\nDa Wells a Winchester e nel Kent.\nL'esercito lasci\u00f2 poco dopo Wells e marci\u00f2 verso Winchester passando per Bristol e Salisbury, senza trovare opposizione in gran parte dell'Inghilterra del sud. A questo punto, essendosi spinti tanto oltre, qualcuno inizi\u00f2 a chiedersi quale fosse il vero scopo della spedizione dal momento che il re non aveva manifestato alcun segno di voler recedere dalle proprie intenzioni. Flamank propose l'idea di allargare ulteriormente la ribellione cos\u00ec da costringere il monarca a cedere alle pressioni dei cornici.\nFlamank propose di fermarsi nel Kent, regione gi\u00e0 era stato sede della Rivolta dei contadini del 1381 e della ribellione di Jack Cade, e qui di cercare nuovi alleati per la loro bandiera. La lontananza e le difficolt\u00e0 nel provvedere ad un cos\u00ec grande esercito, ad ogni modo, spinsero molti cornici a ritornare alle loro abitazioni. Il resto degli uomini che rimasero \"in servizio\" si prepararono a dare battaglia agli avversari.\nNel Surrey.\nSpostandosi ad ovest, dal 13 giugno 1497 l'esercito cornico era arrivato a Guildford. Sebbene colpito dall'enorme massa di persone che la rivolta era stata in grado di attrarre a s\u00e9 in cos\u00ec poco tempo, Enrico VII non era intenzionato a cedere. Un'armata di 8000 uomini che era stata destinata per la Scozia, al comando di Giles, lord Daubeny, generale di Enrico VII e lord ciambellano, venne richiamata al fronte interno. Quindi il conte del Surrey venne inviato a nord a condurre la difensiva.\nLa famiglia reale (assieme all'arcivescovo di Canterbury) si spost\u00f2 nella Torre di Londra per maggiore sicurezza mentre il resto della citt\u00e0 cadde nel panico. Quando i cornici giunsero a Guildford, Daubeney ed i suoi uomini avevano gi\u00e0 preso posizione a Hounslow Heath e qui avevano provveduto a cibo e vino tramite il lord mayor di Londra.\nLa Corona decise di prendere l'iniziativa contro le forze dei cornici. Lord Daubeney invi\u00f2 500 lancieri che si scontrarono coi cornici appena fuori Guildford il 14 giugno 1497.\nL'esercito cornico lasci\u00f2 Guildford e si spost\u00f2 attraverso Banstead e Chussex Plain verso Blackheath dove posero il loro accampamento, sovrastando da quella posizione il Tamigi e la citt\u00e0 di Londra. Malgrado la grande forza di volont\u00e0 dimostrata, An Gof si trov\u00f2 di fronte a forze preponderanti e pertanto alcuni cornici disertarono e la mattina successiva erano appena 9.000-10.000 i soldati all'accampamento cornico.\nBattaglia di Deptford Bridge.\nLa Battaglia di Deptford Bridge (nota anche col nome di Battaglia di Blackheath) ebbe luogo il 17 giugno 1497 sul sito dell'attuale Deptford a sud-est di Londra, proprio vicino al fiume Ravensbourne e fu l'evento culmine della ribellione cornica. Enrico VII invi\u00f2 sul posto un esercito di 25.000 uomini contro i cornici che, trovandosi sprovvisti di cavalleria e di artiglieria che erano essenziali per condurre una guerra all'epoca, dovettero soccombere in poco tempo.\nDopo aver saputo infatti che i ribelli erano intenzionati ad attaccare entro breve, Enrico decise di agire tempestivamente: le forze reali vennero divise in tre battaglioni, due sotto il comando dei lord Oxford, Essex e Suffolk, per fiancheggiare il nemico, mentre un terzo sarebbe rimasto di riserva. I cornici vennero circondati come previsto e lord Daubeney a capo della riserva ebbe l'ordine di condurre l'attacco frontale contro i ribelli.\nLe forze corniche al ponte.\nAl ponte di Deptford Strand, i cornici avevano posizionato i loro arcieri (utilizzando frecce della straordinaria lunghezza di 91\u00a0cm) per bloccare ai nemici il passaggio del fiume. Qui Daubeney dovette lottare tenacemente prima che i suoi lancieri riuscissero a prendere il ponte con alcune perdite (8 morti o 300 a seconda delle fonti). La \"Great Chronicle of London\" riporta che tra le truppe regie in quel giorno vi furono solo feriti, ma tale tesi sembra improbabile all'evidenza dei fatti.\nPer quanto mancanti di adeguata esperienza, i cornici si erano rifiutati di dare ulteriore supporto agli uomini che si trovavano presso il ponte di Deptford Strand ed il grosso dell'esercito era rimasto nella propria posizione difensiva sulla collina presso l'accampamento. Questo fu un clamoroso errore di strategia in quanto, con l'avanzata dei nemici, i cornici si trovarono in un disastroso \"cul-de-sac\". Ad un certo punto lord Daubeney, che pure si batt\u00e9 con valore, si trov\u00f2 inspiegabilmente isolato dai suoi uomini e venne catturato, ma i ribelli lo lasciarono andare come segno di non stare ingaggiando una guerra civile, ma di voler unicamente far valere i loro diritti presso il re.\nLa continuazione della battaglia.\nLe altre due divisioni dell'esercito regio inglese attaccarono le ormai malridotte truppe corniche e, senza l'uso di cavalleria o artiglieria, la battaglia si present\u00f2 breve e semplice. Gli uomini persero 200-2000 uomini e An Gof alla fine diede la resa. Egli riusc\u00ec a fuggire ma venne catturato a Greenwich. Il barone Audley e Thomas Flamank vennero presi sul campo di battaglia.\nConseguenze.\nAlle 14.00, Enrico VII ritorn\u00f2 a Londra in trionfo, venendo ricevuto dal sindaco e prendendo parte ad un \"Te Deum\" presso la Cattedrale di St Paul.\nNegli anni successivi, la Cornovaglia venne pesantemente tassata per questa ribellione.\nAn Gof e Flamank vennero entrambi giudicati colpevoli di alto tradimento e condannati ad essere impiccati, sventrati e squartati. Ad ogni modo il re concesse loro la \"grazia\" di essere impiccati prima di essere decapitati. Vennero giustiziati a Tyburn il 27 giugno 1497. An Gof si dice che come ultime sue parole abbia detto \"un nome ed una gloria perpetue ed immortali\". Thomas Flamank si dice abbia detto \"Dite sempre la verit\u00e0 e solo allora potrete dirvi liberi dalle vostre catene\". Audley, come pari del regno, venne decapitato il 28 giugno a Tower Hill. Le loro teste vennero esposte su picche al Ponte di Londra.\nMemorial.\nNel 1997, venne posta una placca commemorativa chiamata Keskerdh Kernow \"(in cornico: La Cornovaglia marcia!)\" sull'antica strada cornica che conduceva da St. Keverne a Blackheath, Londra, per celebrare il quinto centenario della ribellione cornica. Una statua raffigurante i capi della ribellione, \"Michael An Gof\" e Thomas Flamank venne scoperta al villaggio di An Gof, St. Keverne, assieme a nuove placche commemorative a Guildford ed a Blackheath.\nIl nome della squadra cornica di rugby League, i Cornish Rebels, \u00e8 ispirata a questo episodio storico."}
{"id": "522791", "revid": "6923", "url": "https://it.wikipedia.org/wiki?curid=522791", "title": "Automotrice ALe 940", "text": ""}
{"id": "522793", "revid": "149727", "url": "https://it.wikipedia.org/wiki?curid=522793", "title": "Automotrice ALTn 444", "text": ""}
{"id": "522796", "revid": "767487", "url": "https://it.wikipedia.org/wiki?curid=522796", "title": "Counting Crows", "text": "I Counting Crows sono un gruppo musicale statunitense formatosi a San Francisco nel 1991. Sono tra i gruppi che ha riportato in auge il rock americano classico caratteristico di gruppi degli anni sessanta come Creedence Clearwater Revival, The Band o Little Feat, conosciuto anche come roots rock rinnovato dal gruppo grazie alla lezione dei R.E.M..\nLa popolarit\u00e0 della band ha avuto inizio nel 1993, anno dell'uscita del singolo \"Mr. Jones\", presente, poi, nell'album d'esordio \"August and Everything After\".\nStoria del gruppo.\nI Counting Crows nacquero a San Francisco, in California, dall'idea del cantante Adam Duritz e del chitarrista David Bryson, che facevano parte, entrambi, della band The Himalayans. Inizialmente, infatti, si tratt\u00f2 di un duo acustico. Il pezzo \"Round Here\" degli Himalayans \u00e8 stato, infatti, pubblicato dalla nuova band nell'album d'esordio. Il nome della band, Counting Crows, \u00e8 tratto da \"One for Sorrow\", una filastrocca britannica sulla superstizione di contare le gazze, un uccello della famiglia dei corvi. Duritz sent\u00ec la filastrocca nel film \"Signs of Life\", in cui recitava Mary-Louise Parker, amica dello stesso Duritz. Duritz e Bryson, pur con l'aggiunta di nuovi membri, decisero di mantenere il nome Counting Crows che aveva gi\u00e0 un suo piccolo seguito nella Bay Area. La filastrocca \u00e8 citata nel terzo verso della canzone \"A Murder of One\", contenuta nell'album d'esordio \"August and Everything After\".\nIl loro genere malinconico fece breccia nei giovani della Generazione X che cercavano un'alternativa alle chitarre \"cattive\" della scena musicale rock di Seattle. La band, perci\u00f2, fu formata da musicisti locali e poi scritturata dalla Geffen Records.\nNel 1993, diversi mesi prima dell'uscita del loro primo disco, parteciparono alla cerimonia di premiazione della Rock and Roll Hall of Fame al posto dell'assente Van Morrison cantando il pezzo \"Caravan\".\nIl primo album, \"August and Everything After\", realizzato nel 1993 con l'aiuto di T-Bone Burnett, fu un grande successo anche grazie al singolo \"Mr. Jones\", ispirato al padre di un amico d'infanzia di Adam, il bassista degli Himalayans Marty Jones. L'album \u00e8 considerato tra i migliori album alternative rock degli anni novanta.\nLo stile del gruppo \u00e8 caratterizzato dallo stile personale del cantante Adam Duritz, molto spesso paragonato a quello di Van Morrison, dall'organo gospel di Charlie Gillingham e dai contrappunti chitarristici. I testi delle canzoni, quasi tutti scritti da Duritz, narrano perlopi\u00f9 fatti di vita quotidiana ambientati nella provincia americana.\nIl secondo album, \"Recovering the Satellites\" del 1996, pi\u00f9 riflessivo, non riesce ad avere il successo dell'esordio malgrado il singolo \"A Long December\". Anche il terzo \"This Desert Life\" fallisce nel tentativo di riportare il gruppo alla ribalta, anche se apprezzato da una certa parte della critica.\nIl quarto album, \"Hard Candy\", di tre anni pi\u00f9 tardi, contiene un paio di brani nel loro classico stile, come la title track e \"American Girls\".\nNel 2004 hanno collaborato con la band olandese BL\u00d8F per il singolo \"Holiday in Spain\", di gran successo in Belgio e Paesi Bassi.\nNel 2005 sono stati candidati all'Oscar per la canzone \"Accidentally in Love\", inclusa nella colonna sonora di \"Shrek 2\".\n\"Saturday Nights &amp; Sunday Mornings\" del 2008, album intriso di tradizione, riporta il suono del gruppo agli esordi di \"August\".\nNel 2011 hanno pubblicato l'album \"\", composto esclusivamente dai brani del loro primo album \"August and Everything After\" suonati dal vivo in concerto tutto esaurito al Town Hall di New York; la scaletta \u00e8 la stessa dell'album, tranne per \"Raining in Baltimore\" riproposta in medley con l'iniziale \"Round Here\". Ne \u00e8 stata pubblicata anche una versione in DVD, primo video ufficiale del gruppo.\nNel 2012 il gruppo pubblica un nuovo lavoro, \"Underwater Sunshine (Or What We Did on Our Summer Vacation)\".\nNell'estate 2013 hanno iniziato a scrivere materiale per il nuovo album, \"Somewhere Under Wonderland\". In agosto, Duritz, Powers, Vickrey e Immergl\u00fcck si sono riuniti a New York per dieci giorni durante i quali hanno composto sei canzoni inedite. La band ha iniziato a registrare in studio ai primi di dicembre e ha finito a gennaio 2014. Il gruppo ha firmato un contratto con la Capitol Records per la distribuzione dell'album la cui uscita era prevista per l'autunno 2014. L'8 luglio 2014 \u00e8 uscito il singolo \"Palisades Park\"."}
{"id": "522798", "revid": "599013", "url": "https://it.wikipedia.org/wiki?curid=522798", "title": "John Barber (pilota automobilistico)", "text": "Risultati in F1.\n\"Debutto e unica partecipazione\":\nGP Argentina 1953 - Cooper Car Co - (Cooper T23 Bristol),\n16\u00ba in prova, 8\u00ba in gara.\n\"Teams di appartenenza\":\nCooper Car Co - 1 GP - (1953)\n\"Vetture utilizzate\":\nCooper - 1 GP - (1953)"}
{"id": "522800", "revid": "69794", "url": "https://it.wikipedia.org/wiki?curid=522800", "title": "Giuseppe Morabito (politico)", "text": "\u00c8 stato eletto Presidente della Provincia nel turno elettorale del 2006 (elezioni del 28 e 29 maggio), raccogliendo il 58,6% dei voti in rappresentanza di una coalizione di centrosinistra, formata dai partiti dell'Unione che avevano vinto un mese prima le elezioni politiche nazionali, sconfiggendo il candidato del centrodestra, Leone Manti. Morabito \u00e8 iscritto ai Democratici di Sinistra e in seguito aderisce al Partito Democratico.\nLa coalizione lo ricandida alla presidenza della Provincia per il secondo mandato alle elezioni amministrative del 2011: a competere ci sono altri due poli principali, guidati rispettivamente dal sindaco reggente di Reggio Calabria, Giuseppe Raffa (centrodestra), e dall'ex presidente e senatore Pietro Fuda (liste di centro e civiche). Morabito, inoltre, va incontro a una divisione del centrosinistra, in quanto Italia dei Valori e Sinistra Ecologia Libert\u00e0 decidono di correre da soli. Cos\u00ec (sostenuto da PD, PRC, PDCI, PSI, MPA e due liste civiche) ottiene il 26,58% dei voti, accedendo al turno di ballottaggio. In quest'ultima consultazione raggiunge il 47,33% dei voti, sconfitto dal candidato del PDL Raffa, viene eletto comunque consigliere provinciale e capogruppo del PD nel consiglio provinciale di Reggio Calabria.\nNel dicembre 2012 si candida alle primarie del PD,in provincia di Reggio Calabria,indette per eleggere i candidati del partito al Parlamento italiano in vista delle Elezioni politiche italiane del 2013,le primarie si sono svolte il 29 dicembre 2012 e Morabito ha ottenuto il quinto posto su sette candidati in provincia di Reggio Calabria con 1.744 preferenze.Alle Elezioni politiche italiane del 2013 Morabito \u00e8 candidato al Senato della Repubblica alla settima posizione della lista PD nella regione Calabria ma non viene eletto."}
{"id": "522801", "revid": "767487", "url": "https://it.wikipedia.org/wiki?curid=522801", "title": "Carlos Humberto Paredes", "text": "Carriera.\nCalciatore.\nEsordisce nella stagione 1995-1996 nella massima serie del campionato paraguaiano all'et\u00e0 di 19 anni. Milita nel Club Olimpia, formazione di Asunci\u00f3n, sua citt\u00e0 natale. Con il club della capitale scende in campo in 79 partite siglando 6 gol in 5 anni.\nNell'estate del 2000 va in Portogallo, al Porto, dove gioca due campionati (57 presenze e 2 gol).\nNel 2002 arriva in Italia, alla . In quattro anni arriva ad essere il capitano della squadra amaranto nella sua ultima stagione (2005-2006). In quest'ultima si era messo in luce tramite un gol siglato in rovesciata al 91' della partita Reggina-Palermo (2-2) della Serie A 2005-2006, rete che dedic\u00f2 con una scritta su una maglietta al suo connazionale Julio Gonz\u00e1lez, giocatore del , vittima di un incidente autostradale che gli cost\u00f2 l'amputazione del braccio sinistro.\nNell'estate del 2006 torna nel paese lusitano, allo Sporting Lisbona, dove rimane per due anni prima di tornare in patria. Nel 2011 \u00e8 riapprodato nella squadra che lo aveva lanciato, il Club Olimpia, con cui ha concluso la sua carriera nel marzo 2015.\nNazionale.\nCon la Nazionale paraguaiana ha disputato tre campionati mondiali (1998, 2002 e 2006) e 2 Copa Am\u00e9rica (1999 e 2004).\nAllenatore.\nUna volta ritirato, Paredes viene nominato assistente tecnico dell'Olimpia, entrando a far parte della squadra di lavoro guidata dall'allenatore Francisco Arce."}
{"id": "522805", "revid": "119444422", "url": "https://it.wikipedia.org/wiki?curid=522805", "title": "Cordolo", "text": "Il cordolo in architettura, (in inglese \"bond-beam\" o \"spreader-beam\") \u00e8 un elemento costruttivo, parte di un moderno edificio in muratura, situato in corrispondenza di ogni piano, costruito lungo il perimetro dei solai per fare da tramite tra il solaio e la muratura sottostante e soprastante. \nIl cordolo \u00e8 anche un bordo di modesta altezza, solitamente in cemento o pietra, utilizzato per delimitare due aree diverse (in inglese \"curb\" o \"kerb\"), ad esempio il marciapiede dalla strada, oppure i due sensi di marcia, oppure un'aiuola.\nCordolo di un edificio.\nIl cordolo ha la funzione di distribuire i carichi delle murature soprastanti, ma anche di \"cucire\" tra loro le murature, in modo che non si aprano sotto l'effetto di determinate sollecitazioni, come ad esempio quelle generate da un sisma.\nIl cordolo viene in genere realizzato in cemento armato e quindi \u00e8 previsto l'uso di tondini longitudinali in acciaio e di staffe. \nNegli anni ottanta e novanta si sono spesso consolidati gli edifici in muratura aggiungendo un cordolo in cemento armato alla sommit\u00e0 delle loro murature. Si \u00e8 constatato per\u00f2 che esso \u00e8 un elemento eccessivamente rigido, rispetto alla muratura tradizionale, non benefico nel caso di sollecitazioni dinamiche come quelle sismiche e pu\u00f2 essere causa, anzi, in questi casi, di distacchi e crolli. Migliore allo scopo \u00e8 il cordolo in muratura armata..\nNel caso si utilizzi il cordolo alla base di un muro in cemento armato, diventa una vera e propria opera di fondazione che deve assolvere alla finalit\u00e0 di distribuire adeguatamente i carichi verticali su una superficie di terreno pi\u00f9 ampia rispetto alla base del muro, conferendo un adeguato livello di sicurezza.\nAumentando la superficie di appoggio, le tensioni di compressione agenti sul terreno tendono a ridursi in modo tale da essere inferiori ai valori limite di portanza del terreno.\nIl \"cordolo di sommit\u00e0\" invece \u00e8 il cordolo dell'ultima elevazione, che ha le stesse funzioni degli altri, oltre all'importante funzionalit\u00e0 di ridurre le spinte delle travi delle coperture. \n\u00c8 chiamata cordolo anche la modanatura che percorre la facciata di un edificio e distingue i vari piani (marcapiano).\nCordolo stradale.\nIn generale il cordolo ha sia funzioni estetiche che strutturali, in quanto costituisce un elemento visibile di confine tra la strada e le strutture esterne alla strada e deve resistere nel tempo a sollecitazioni importanti come la salita di un veicolo.\nIl cordolo di un marciapiede ad esempio pu\u00f2 sporgere per 10cm ma essere alto 20cm, quindi annegato per 10cm, per meglio sostenere il marciapiede. Il cordolo del marciapiede, specie nelle zone urbane, ha la faccia esposta perpendicolare o quasi al manto stradale, per facilitare la salita e la discesa dei pedoni e ostacolare la salita dei veicoli. Dove \u00e8 necessario o desiderato l'accesso al marciapiede ai veicoli, come nei passi carrai, o dove si cerca di agevolare carrozzine, passeggini e disabili, ad esempio in corrispondenza di un attraversamento pedonale, il cordolo viene interrotto per creare delle rampe.\nNelle strade extraurbane il cordolo ha la faccia esposta inclinata, in modo che sia percorribile dalle auto, ma tenda a riportarle in carreggiata. Il cordolo trova largo impiego nelle rotatorie e negli spartitraffico. \nIl cordolo nell'autodromo viene segnalato con colori vivaci, tipicamente bianco e rosso."}
{"id": "522810", "revid": "725642", "url": "https://it.wikipedia.org/wiki?curid=522810", "title": "Pavimento", "text": "Con pavimento si intende generalmente una superficie piana, poggiata o spesso incollata a un sottofondo. La tipologia di pavimento dipende dai requisiti previsti nella sua vita utile, come l'estetica, la resistenza ai carichi, all'abrasione. I principali tipi sono:\nA seconda della collocazione, interna o esterna a edifici:\nUn caso particolare \u00e8 quello del pavimento galleggiante che consente variazioni e anche stravolgimenti della destinazione d'uso."}
{"id": "522812", "revid": "1906976", "url": "https://it.wikipedia.org/wiki?curid=522812", "title": "Pavimento residenziale", "text": "Il pavimento residenziale \u00e8 una particolare finitura delle superfici calpestabili adibite alla civile abitazione.\nI requisiti dei materiali impiegati devono possedere adeguata resistenza all'usura, adeguati canoni estetici, modularit\u00e0 e facilit\u00e0 di sostituzione in caso di piccoli danneggiamenti.\nUn'eccezione \u00e8 costituita dal parquet o palchetto in legno, che non possiede rilevante resistenza ad usura meccanica, ma possiede ottime caratteristiche di isolamento termico e spesso notevole bellezza. Chi sceglie il legno deve per\u00f2 rassegnarsi alla futura comparsa di graffi e talvolta rigonfiamenti dovuti ad umidit\u00e0 e spesso da gradienti termici.\nPer garantire un adeguato adattamento agli assestamenti strutturali, che inevitabilmente condizionano la vita dell'edificio, le finiture sono posate con opportuni giunti, che svolgono il compito di ammortizzatori laterali, fra un elemento e l'altro.\nLe piastrelle o le lastre di pavimentazione vengono incollate ad uno strato di sottofondo, chiamato massetto, costituito da cemento e sabbia, che deve essere il pi\u00f9 possibile piano, per evitare che le piastrelle, in seguito ai normali carichi di esercizio siano soggette a sollecitazioni mal sopportate da materiali fragili come la ceramica, che rischia di fessurarsi, richiedendo fastidiose riparazioni.\nSostituire una piastrella non \u00e8 un'operazione particolarmente complessa, ma richiede tempo e possibilmente la mano di un operatore esperto nel settore. La piastrella rovinata dev'essere rimossa, ma evitando di rovinare anche le piastrelle vicine, con conseguenti maggiori spese di tempo e denaro. Da non sottovalutare il fatto che non \u00e8 facile trovare lo stesso tipo di piastrella, con stesso colore e tono, per cui molti utenti prudenzialmente si cautelano tenendo da parte delle scorte di materiale, da usare in caso di riparazioni.\nIl pavimento pu\u00f2 essere di varie tipologie:"}
{"id": "522815", "revid": "228587", "url": "https://it.wikipedia.org/wiki?curid=522815", "title": "Pavimento commerciale", "text": "Il pavimento commerciale \u00e8 spesso una superficie di camminamento molto ampia che deve garantire resistenza ad usura e buona conservazione nel corso del tempo.\nSono utilizzati in negozi, supermercati, centri espositivi, centri commerciali e possono essere di varie tipologie:"}
{"id": "522820", "revid": "174925", "url": "https://it.wikipedia.org/wiki?curid=522820", "title": "Teoria della gravitazione quantistica", "text": ""}
{"id": "522821", "revid": "2195488", "url": "https://it.wikipedia.org/wiki?curid=522821", "title": "Pavimento industriale", "text": "Con il termine pavimento industriale si intende una pavimentazione continua costituita da una piastra orizzontale in calcestruzzo che pu\u00f2 essere o debolmente armata, o armata in modo tradizionale, e/o fibrorinforzata in modo strutturale, o armata con sistema di post-tensione, in genere di grande dimensione. L'uso abituale in ambito industriale porta queste pavimentazioni ad avere la suddetta denominazione, anche in casi di diversa destinazione d'uso (ad esempio per centri commerciali).\nSi \u00e8 molto discusso se le pavimentazioni industriali debbano ritenersi delle strutture, e quindi progettate da professionisti, oppure no. In tal senso la questione si arricchisce di una posizione ufficiale con la pubblicazione delle istruzioni CNR 211/2014: \"Istruzioni per la progettazione, l'esecuzione ed il controllo delle pavimentazioni di calcestruzzo\" che introduce i criteri per la progettazione e la certificazione di queste opere. Con la pubblicazione delle Nuove Norme Tecniche (2018) e soprattutto con l'approvazione del testo della Circolare da parte dell'Assemblea del Consiglio Superiore dei LLPP si arriva a un chiarimento pi\u00f9 importante. La Circolare infatti fa riferimento al capitolo 4 proprio a questo documento CNR. CONPAVIPER, l'associazione industriale che rappresenta il settore chiede a questo punto un chiarimento all'ex Genio della Toscana, che emette un parere che elimina ogni dubbio: se la pavimentazione non ha un carattere di sola finitura \u00e8 una struttura e quindi va progettata, controllata e in zona sismica va richiesta l'autorizzazione sismica.\nIn ogni caso, per la forma e per le azioni a cui \u00e8 soggetto, il pavimento industriale ha in genere requisiti molto specifici e particolari, strettamente correlati con la produzione di beni e lo svolgimento di precise attivit\u00e0 lavorative.\nIn genere si richiedono durabilit\u00e0, resistenze a stati tensionali e deformativi provocati dal passaggio di grossi carichi concentrati e/o distribuiti, poca attenzione all'estetica. La durabilit\u00e0 del pavimento dipende dalla manutenzione ordinaria a carico dell'utilizzatore (decontaminazione, manutenzione giunti, e un attento utilizzo) e dal tipo di rivestimento adottato.\nL'impiego di macchinari ad alta precisione potrebbe anche richiedere la pressoch\u00e9 perfetta planarit\u00e0 della pavimentazione (pavimenti superflat per logistica a corsie strette). L'impiego di macchine operatrici e muletti potrebbe richiedere alta resistenza all'abrasione (strato d'usura), a fatica (tipo di calcestruzzo, spessore, armatura) potrebbe richiedere resistenza fisico-chimica a deterioramento e invecchiamento. \nLa norma UNI 11146 \"progettazione, esecuzione e collaudo dei pavimenti di calcestruzzo ad uso industriale\" definisce i criteri per la progettazione, l'esecuzione e il collaudo dei pavimenti di calcestruzzo a uso industriale, denominati anche \"pavimenti industriali\", costituiti da una piastra di calcestruzzo e da eventuali trattamenti superficiali atti a migliorare le prestazioni della superficie.\nIl pavimento \u00e8 per l'utilizzatore fonte di profitti e perdite e quindi importantissimo progettarne e verificarne tutte le fasi quali: sottofondo (controlli sulla planarit\u00e0 e sul modulo di deformazione con prove su piastra); calcestruzzo (monitoraggio calcestruzzo fresco, prelievo di cubetti), esecuzione giunti di contrazione (distanza, geometria e profondit\u00e0). \nLe soluzioni ottimali devono essere individuate a seconda della destinazione d'uso (alimentare, logistica, chimica, meccanica, piazzale esterno, celle frigo, parcheggio multipiano, ecc.) del tipo di supporto (misto cementato, soletta, igl\u00f9, materassino coibente, ecc.) e del tipo di usura/abrasione prevista, mentre i criteri di accettazione devono stabilire planarit\u00e0, presenza di stato fessurativo e quanto recepito negli \"usi e consuetudini\" per tale tipo di applicazione. \nIl materiale usato \u00e8 il calcestruzzo la cui resistenza meccanica \u00e8 correlata alle tensioni innescate dai carichi e dagli stati coattivi, di cui il clima, al momento del getto, \u00e8 il pi\u00f9 rilevante.\nLo strato d'usura viene applicato con due metodi diversi: a spolvero o semina (il metodo pi\u00f9 diffuso per semplicit\u00e0 applicativa e alta produzione giornaliera). Lo spolvero non consente una distribuzione uniforme della miscela anidra di quarzo e cemento sulla superficie del calcestruzzo in fase di presa. Il metodo a pastina richiede maestranze competenti e consente una limitata produzione giornaliera. Lo strato d'usura, una miscela di quarzo cemento, additivi in polvere e talvolta fibre sintetiche, viene applicato \"fresco su fresco\" in ragione di 15 kg/m\u00b2 in modo da formare uno strato d'usura di circa 7/8 mm.\nI giunti di contrazione vengono eseguiti per consentire le contrazioni tipiche da ritiro della miscela di calcestruzzo (variabili da fornitore a fornitore) dagli impedimenti alle contrazioni esistenti nell'area (spiccati in elevazione), e dal tipo di additivo impiegato come ad esempio SRA (riduttore di ritiro) oppure ShCA (compensatore di ritiro). La profondit\u00e0 dei tagli deve comunque avvenire per 1/5 dello spessore.\nLa maturazione protetta dei getti \u00e8 un obbligo necessario e indispensabile.\nTipologie di pavimenti industriali.\nI principali pavimenti industriali sono in calcestruzzo, in resina e in PVC. \nPavimenti in resina.\nI pavimenti in resina sono regolati secondo la normativa UNI10966:2020 (che sostituisce la UNI10966:2004 e sopprime la UNI8297) che classifica le tipologie di rivestimenti in resina in funzione dello spessore e dell'applicazione. \nLa norma UNI 10966:2020 classifica i sistemi resinosi in relazione alle prestazioni del sistema resinoso e del suo spessore, a indurimento avvenuto di tutti i vari strati che lo compongono: \nLa classificazione dei sistemi resinosi riportati terr\u00e0 conto del parametro \u201cspessore\u201d e i vari sistemi saranno elencandoli in ordine crescente in base allo spessore finale del rivestimento.\nPavimenti in PVC.\nUn altro tipo di pavimento industriale \u00e8 il pavimento in PVC, sempre pi\u00f9 di largo impiego e utilizzato nel mondo dei rivestimenti industriali per le caratteristiche tecniche. I pavimenti in PVC a utilizzo industriale sono normalmente pavimenti in PVC omogenei, cio\u00e8 a tutto strato d'usura, ne esitono anche di eterogenei, tuttavia devono avere specifiche caratteristiche.\nPAVIMENTO IN PVC OMOGENEO: Il pavimento vinilico in PVC omogeneo \u00e8 composto da un solo strato e non permette la stampa, per cui ha una limitata proposta di varianti, in effetti \u00e8 un pavimento tecnico al quale non \u00e8 richiesto di avere tante variabili estetiche, perch\u00e9 il suo scopo \u00e8 invece quello d'avere lo stato d'usura totale, a tutto spessore.\nPAVIMENTO IN PVC ETEROGENEO: Il pavimento vinilico in PVC eterogeneo \u00e8 composto da tre strati, uno inferiore, uno superiore e pi\u00f9 stati interni, che tutti assieme concorrono per formare la pavimentazione. Lo strato superiore \u00e8 la parte visibile, quella che dona l'aspetto estetico ai pavimenti e che viene stampato in alta definizione con diversi design. Questa tecnica permette di realizzare infinite possibilit\u00e0 di decoro e soluzioni creative. Il pavimento in PVC eterogeneo \u00e8 quello che si presta meglio come prodotto arredativo, sia in ambito commerciale sia residenziale, proprio per la sua valenza estetica.\nPAVIMENTO IN PVC OMOGENEO IN QUADROTTA: Tra i pavimenti in PVC omogenei a uso industriale ci sono le cosiddette \"Tile\", cio\u00e8 pavimenti modulari in PVC, forniti di incastri, che possono essere posati senza utilizzo di collante. Le piastrelle in PVC autobloccante Tile sono progettate per creare uno strato calpestabile in ambienti dove occorrono pavimenti resistenti ai carichi elevati e quando si \u00e8 alla ricerca di un pavimento che abbia una resistenza superiore allo standard all'abrasione, agli urti e alla penetrazione di liquidi (oli, solventi e altro), generalmente adatti anche per ambienti dove si fa uso di attrezzature per la movimentazione merce. \nI pavimenti in PVC omogeneo \"Tile\" sono una valida soluzione anche per capannoni e aree di produzione, dove sono presenti problemi di umidit\u00e0 di risalita, in quanto molti di questi pavimenti hanno il sottofondo ventilato, dove aria e umidit\u00e0 sono libere di circolare. I migliori pavimenti in PVC omogeneo in quadrotte o \"Tile\" hanno anche qualit\u00e0 antiscivolo, oltre che essere certificati al fuoco. Un altro vantaggio che offrono \u00e8 che non \u00e8 necessario chiudere l'attivit\u00e0 produttiva per completare la posa, sono facili da ripristinare qualora ci siano danni, sono 100% riciclabili. \nIl pavimento industriale in PVC omogeneo di tipo \"Tile\" \u00e8 un materiale con ottima resistenza meccanica, ci\u00f2 consente di essere resistente a urti e abrasioni. A differenza dei pavimenti in resina e in calcestruzzo, i pavimenti in PVC grazie alla flessibilit\u00e0 resistono nel tempo, sono degli ottimi isolanti termici e acustici. La posa di un pavimento in PVC avviene in modo semplice e rapido attraverso l`incastro e a differenza degli altri pavimenti industriali non sono necessari fermi di produzione e trattamenti specifici antipolvere. Per la sua flessibilit\u00e0 il pavimento in PVC pu\u00f2 essere utilizzato in diversi ambienti. "}
{"id": "522823", "revid": "212348", "url": "https://it.wikipedia.org/wiki?curid=522823", "title": "Frank de Boer", "text": "Con la maglia dell', alla quale ha legato la maggior parte della sua carriera come calciatore, ha vinto cinque campionati olandesi, due coppe d'Olanda, tre Supercoppe nazionali, una Coppa UEFA, una UEFA Champions League, una Supercoppa UEFA e una Coppa Intercontinentale. Vanta anche la vittoria di un campionato spagnolo con il .\nDa allenatore dell'Ajax \u00e8 stato il primo a conquistare quattro campionati consecutivi, superando il precedente primato che apparteneva a Rinus Michels, Louis van Gaal e Guus Hiddink.\nBiografia.\nDe Boer parla cinque lingue: olandese, inglese, spagnolo, tedesco e un po' d'italiano. \u00c8 sposato e padre di tre figlie, una delle quali, Beau, \u00e8 giocatrice di pallamano ed \u00e8 fidanzata con il calciatore del Nizza Calvin Stengs.\nSuo fratello gemello, Ronald, \u00e8 stato anch'egli un calciatore professionista, nonch\u00e9 suo compagno di squadra all'Ajax, al Barcellona e ai Rangers Glasgow nonch\u00e9 nella nazionale olandese.\nCarriera.\nGiocatore.\nClub.\nCresciuto nel settore giovanile dell'Ajax, ha fatto il suo esordio in prima squadra nel 1989 come terzino sinistro. L'anno successivo vince il suo primo titolo nazionale, al quale ne seguiranno altri tre durante i dieci anni trascorsi nella squadra di Amsterdam. Assieme ai numerosi successi in campo nazionale arrivano quelli a livello internazionale: dopo la vittoria della Coppa UEFA nella stagione 1991-1992, nel 1995 l'Ajax conquista la UEFA Champions League; per i lancieri si tratta della quarta vittoria nella massima competizione europea, risultato che mancava da ventidue anni. Sempre nel 1995 arrivano i successi nella Supercoppa UEFA e nella Coppa Intercontinentale. La stampa sportiva riconosce ormai De Boer, che nel frattempo si \u00e8 affermato da difensore centrale, come uno dei migliori calciatori olandesi della sua generazione.\nChiuso il lungo rapporto con l'Ajax, nel gennaio 1999 si trasferisce al Barcellona. Al termine della stagione si laurea subito campione di Spagna aggiungendo cos\u00ec un altro titolo al suo ricco palmar\u00e8s. Nel 2001 un test antidoping lo rivela positivo al nandrolone.\nL'esperienza in Spagna si conclude nell'estate del 2003, quando si trasferisce tra le file del Galatasaray; tuttavia gi\u00e0 nel gennaio del 2004 De Boer lascia il club turco per andare a giocare nei Rangers. Nell'aprile del 2006, dopo due brevi esperienze in Qatar con le maglie di Al-Rayyan e Al-Shamal, annuncia il suo ritiro dal calcio agonistico per occuparsi del settore giovanile dell'Ajax.\nNazionale.\nConvocato per la prima volta in nazionale nel 1990, De Boer ha preso parte a tre Europei (1992, 2000, 2004) e a due Mondiali (1994, 1998); ad eccezione del torneo iridato del 1994, in cui i Paesi Bassi vengono eliminati ai quarti di finale dal , De Boer e compagni raggiungono le semifinali in ognuna delle suddette competizioni. Nel 2000, capitano degli \"Oranje\", il difensore fallisce due rigori (il primo durante i tempi regolamentari e il secondo dopo i supplementari) nella semifinale contro l'Italia, vedendosi respingere entrambi i tiri da Francesco Toldo. Il 15 novembre dello stesso anno supera Aron Winter in vetta alla classifica dei giocatori con pi\u00f9 presenze nella storia della nazionale olandese: il record di De Boer resister\u00e0 fino al 25 giugno 2006, quando verr\u00e0 battuto da Edwin van der Sar.\nTermina la propria militanza in nazionale nel 2004, per un infortunio occorsogli durante la rassegna continentale.\nAllenatore.\nDal 1\u00ba agosto 2006 svolge il ruolo di allenatore dell' della selezione D-1 e dal 1\u00ba luglio 2008 della selezione A-1; nello stesso anno diventa anche assistente del selezionatore della nazionale olandese Bert van Marwijk.\nAjax.\n2010-2013.\nIl 6 dicembre 2010 viene promosso allenatore della prima squadra Ajax in sostituzione del dimissionario Martin Jol che aveva avuto dei dissidi con l'assistente Danny Blind oltre ai risultati negativi. Esordisce sulla panchina dei \"lancieri\" due giorni pi\u00f9 tardi, ottenendo una prestigiosa vittoria (2-0) allo Stadio Giuseppe Meazza di Milano contro il , in un incontro valevole per la sesta giornata del Girone G della Champions League 2010-2011, ma non andr\u00e0 oltre il terzo posto, comunque valido per l'Europa League, in cui si fermer\u00e0 agli ottavi di finale contro lo . Il 25 gennaio 2011 lascia il ruolo di vice della nazionale olandese. Perde per 3-2 la finale della coppa nazionale contro il , ma il 15 maggio 2011, giorno del suo 41\u00ba compleanno, porta la squadra di Amsterdam alla conquista del 30\u00ba titolo della sua storia vincendo lo scontro diretto proprio con il Twente per 3-1 nell'ultima giornata di campionato e superandoli alla testa della classifica con 73 punti. Riesce cos\u00ec a vincere il campionato con una rosa dall'et\u00e0 media di 22 anni facendola diventare la pi\u00f9 giovane squadra campione di sempre in Eredivisie. Inoltre De Boer \u00e8 il terzo olandese della storia, dopo Rinus Michels e Ronald Koeman, ad aver vinto in patria il campionato sia da giocatore sia da allenatore.\nIl 30 luglio il Twente ha la meglio sull'Ajax nella Supercoppa d'Olanda 2011 per 2-1. La squadra di de Boer viene eliminata in dicembre in Coppa d'Olanda ma il 2 maggio 2012 vince la Eredivisie, la seconda con De Boer, dopo una lunga cavalcata con ben 14 vittorie consecutive in campionato e con un distacco finale di 6 punti dal Feyenoord.Nello stesso mese il tecnico rifiuta un'offerta per allenare il Liverpool e spiega al De Telegraaf: \"l'offerta mi onora, ma ho appena cominciato con l'Ajax. Abbiamo intrapreso una nuova strada ad Amsterdam e, con Wim Jonk e Dennis Bergkamp, vogliamo fare grandi cose. Ecco perch\u00e9 voglio restare all'Ajax nei prossimi anni\".\nIl 5 agosto 2012 perde di nuovo la Supercoppa, questa volta contro il per 4-2. Semifinalista in Coppa d'Olanda, il 5 maggio 2013 vince il suo terzo campionato olandese consecutivo con 7 punti di distacco dal PSV e il 29 giugno seguente rinnova il proprio contratto fino al 2017, diventando cos\u00ec il settimo allenatore dell'Ajax pi\u00f9 longevo dal dopoguerra ad oggi dopo Michels, Van Gaal, Humenberger, Koeman, De Mos e Cruijff.\n2013-2016.\nAl terzo tentativo, il 27 luglio 2013, vince la Supercoppa battendo per 3-2 l'AZ dopo i tempi supplementari. Perde la Coppa d'Olanda in finale per 5-1 contro l'emergente PEC Zwolle, ma il 27 aprile 2014 vince il quarto campionato consecutivo con l'Ajax, eguagliando cos\u00ec Rinus Michels e Louis van Gaal come numero di campionati vinti dietro a Guus Hiddink (6 col PSV); \u00e8 il primo per\u00f2 ad averne vinti quattro di seguito. Lo stesso giorno riceve la medaglia per \"gli alti servigi resi alla citt\u00e0 di Amsterdam\" consegnatagli dal sindaco van der Laan.\nRiassumendo i suoi quattro anni all'Ajax dichiara: \"\"Quando sono arrivato qui, la squadra non costruiva calcio. Noi abbiamo cercato di inserire giovani, far nascere il gioco dalla difesa, proporre un calcio attraente e dominare per 90 minuti\".\"\nInizia la stagione 2014-2015 con la terza sconfitta in Supercoppa d'Olanda, sempre contro il PEC Zwolle, mentre in Champions League viene eliminato per la quinta volta consecutiva nella fase a gruppi, piazzandosi al terzo posto nel girone. in Europa League, dopo tre eliminazioni consecutive ai sedicesimi, l'Ajax esce agli ottavi di finale, venendo sconfitto dal Dnipro. In campionato chiude secondo alle spalle del PSV Eindhoven, interrompendo cos\u00ec dopo quattro anni la sua striscia di vittorie.\nLa stagione 2015-2016, l'ultima per De Boer come tecnico dell'Ajax, \u00e8 meno brillante delle precedenti e segnata dalla precoce eliminazione in Champions League (al terzo turno preliminare, per mano del ). La stagione si conferma deludente l'8 maggio 2016, quando, all'ultima giornata di campionato, i \"lancieri\" pareggiano per 1-1 contro il De Graafschap penultimo in classifica e si fanno superare dal , vittorioso per 3-1 a Zwolle, che va cos\u00ec a vincere l'Eredivisie per il secondo anno consecutivo.\nIl 12 maggio il club di Amsterdam annuncia la risoluzione consensuale del contratto.\nInter.\nNell'agosto 2016, pochi giorni prima che il campionato italiano prenda il via, passa ad allenare l'Inter per sostituire il dimissionario Roberto Mancini. Dati i tempi stretti tra il suo arrivo e l'inizio della stagione ufficiale, non riesce a dare un'impronta precisa alla squadra. In 14 partite subisce 7 sconfitte, con i nerazzurri che passano in svantaggio per 10 volte. L'avvio negativo spinge la societ\u00e0 ad esonerarlo tramite la risoluzione del contratto, ponendo cos\u00ec fine alla sua esperienza sulla panchina nerazzurra dopo soli 85 giorni.\nCrystal Palace.\nNel giugno 2017 firma con il Crystal Palace, ma anche in questo caso la gestione si conclude prematuramente, durando solo 76 giorni: dopo aver perso 4 gare consecutive in Premier League senza alcun gol segnato, viene esonerato e sostituito da Roy Hodgson.\nAtlanta United.\nIl 23 dicembre 2018 diventa il nuovo allenatore dell'Atlanta United al posto di Gerardo Martino. Il 14 agosto 2019 seguente vince la prima edizione della Campeones Cup, battendo per 3-2 il Club Am\u00e9rica. Il 27 agosto conquista la prima U.S. Open Cup, superando il Minnesota United per 2-1. Arriva 3\u00ba nella classifica generale della Major League Soccer 2019, dopo essere arrivato 2\u00ba nella regular season dietro al New York, e il 30 ottobre perde la finale di Conference contro il Toronto FC per 1-2. L\u2019anno seguente ha un inizio difficile in MLS, indi per cui il 24 luglio 2020 si separa consensualmente dal club.\nNazionale olandese.\nIl 24 settembre seguente viene ufficializzato come nuovo commissario tecnico della nazionale olandese al posto di Ronald Koeman, passato alla guida del Barcelona, firmando un contratto biennale valido fino ai Mondiali del 2022. Il 7 ottobre seguente al debutto perde in amichevole con il Messico (0-1). Dopo una sconfitta e tre pareggi - \u00e8 il primo CT \"oranje\" a non aver vinto neanche una delle sue prime quattro partite - alla quinta partita arriva la prima vittoria, il 15 novembre in Nations League contro la Bosnia (3-1). Tre giorni dopo con la vittoria in rimonta contro la Polonia (1-2) arriva secondo nel girone a un punto dall\u2019Italia non qualificandosi cos\u00ec alla fase successiva della competizione. All\u2019Europeo, dopo aver superato il girone a punteggio pieno nonostante le critiche dell\u2019opinione pubblica dovute ai risultati e allo schema di gioco da lui utilizzato, l\u2019Olanda viene eliminata gi\u00e0 agli ottavi per mano della Repubblica Ceca (0-2) e il 29 giugno 2021 si dimette dall\u2019incarico.\nIn 15 gare alla guida della nazionale, De Boer ha raccolto 8 vittorie, 4 pareggi e 3 sconfitte, due delle quali (4-2 contro la Turchia nelle qualificazioni ai Mondiali 2022 e 2-0 contro i cechi appunto) molto pesanti e che lo hanno portato al centro di pesanti critiche.\nStatistiche.\nStatistiche da allenatore.\nClub.\n\"Statistiche aggiornate al 24 luglio 2020.\" In grassetto le competizioni vinte.\nNazionale.\n\"Statistiche aggiornate al 27 giugno 2021.\""}
{"id": "522826", "revid": "123721754", "url": "https://it.wikipedia.org/wiki?curid=522826", "title": "Ronald de Boer", "text": "Biografia.\nSuo fratello gemello Frank \u00e8 stato un calciatore professionista nonch\u00e9 compagno di squadra all', al Barcellona e ai Rangers, nonch\u00e9 nella nazionale olandese.\nCaratteristiche tecniche.\nGiocatore.\nAla, veniva schierato generalmente sulla destra, ma non era raro un suo impiego come centrocampista di destra.\nCarriera.\nGiocatore.\nClub.\nCresciuto nel settore giovanile dell', col quale ha esordito in prima squadra nel 1988, nel 1991 si \u00e8 trasferito al . Il 31 dicembre 1992 ritorna all' dove rimane per sette anni. \nIl 14 gennaio 1999 passa al per la somma di \u20ac 7.500.000. Nel gennaio del 2001 viene ceduto per la somma di \u20ac 5.500.000 al per poi concludere la carriera in Qatar con le maglie dell'Al-Rayyan e dell'Al-Shamal.\nNazionale.\nConta 67 presenze e 13 reti con la maglia della Nazionale olandese, oltre ad aver partecipato a due campionati mondiali (1994, 1998) e a due campionati europei (1996, 2000).\nDopo il ritiro.\nIl 12 febbraio 2010 diventa vice allenatore di Co Adriaanse alla guida del Qatar Under-23. Il 25 marzo 2011 lascia la selezione giovanile qatariota insieme a Co Adriaanse.\nDal 1\u00ba luglio 2011 diventa vice dell'Ajax A-1. Lascia il ruolo il 30 giugno 2012, per poi passare il giorno seguente all'Ajax B-1 sempre come vice.\nIl 28 novembre 2011 Johan Cruijff, membro del consiglio direttivo dell', insieme agli allenatori del vivaio Wim Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorre ha annunciato che avrebbe adito le vie legali ritenendo che gli ingaggi dei tre nuovi dirigenti Louis van Gaal, Martin Sturkenboom e Danny Blind violino la politica a livello tecnico adottata dal club. Il 7 febbraio 2012 \u00e8 stata pronunciata la sentenza secondo la quale la nomina di van Gaal a direttore generale dei lancieri sarebbe stata irregolare e cos\u00ec il 10 febbraio il board (quattro consiglieri pi\u00f9 Cruijff, che resta come consulente) si \u00e8 dimesso insieme a Martin Sturkenboom e Danny Blind.\nOltre agli incarichi nell\u2019accademia dell\u2019Ajax, Ronald \u00e8 ambasciatore del Qatar per il Mondiale del 2022 e negli anni si presta a fare da opinionista nelle trasmissioni olandesi (su NOS, RTL, Fox Sports/ESPN, Veronica TV ...). Nella primavera del 2018 prende parte al programma culinario \"Superstar Chef\" su RTL 4 mentre nel gennaio del 2021 \u00e8 protagonista di una puntata di \"Verborgen verleden\", programma dell'emittente NPO 2 che ha approfondito le sue vicende famigliari, e partecipa al gioco di biglie \"Marble Mania\" su SBS6 insieme a Wesley Sneijder e Giovanni van Bronckhorst. Nel giugno dello stesso anno partecipa al videoclip di \"Goud\", la nuova canzone di Nienke Plas incisa per l\u2019Europeo."}
{"id": "522827", "revid": "1950485", "url": "https://it.wikipedia.org/wiki?curid=522827", "title": "Pavimento stradale", "text": "Il pavimento stradale \u00e8 la parte pi\u00f9 superficiale della strada.\nIntroduzione.\nIl pavimento stradale \u00e8 costituito da una miscela di aggregati e di leganti. Se il legante \u00e8 il bitume, si parla di conglomerato bituminoso.\nIl pavimento stradale deve resistere a grossi carichi concentrati (i veicoli che vi transitano quotidianamente), all'usura, al degrado da parte di agenti fisico-chimici, alle dilatazioni termiche e deve nel contempo consentire un'ottimale aderenza degli pneumatici. Pertanto il pavimento stradale \u00e8 ricorrentemente sottoposto ad attivit\u00e0 di manutenzione: il caso pi\u00f9 frequente \u00e8 quella della sostituzione dello strato di asfalto, una volta che \u00e8 andato logorandosi; ma esiste anche il problema del gelo, della neve (nelle zone fredde o di alta montagna, ad esempio), evento pericoloso, in quanto causa di perdita di aderenza delle ruote sulla strada, viene affrontato per mezzo di spazzatrici o tramite il metodo preventivo dello spargimento di sale.\nTipi di pavimentazione.\nLe pavimentazioni stradali hanno diversi nomi e caratteristiche a seconda del tipo di materiale utilizzato:\nAsfaltata.\nLa superficie d'usura (detta anche \"tappeto di usura\") \u00e8 costituita da uno strato di conglomerato bituminoso a granulometria fine stabilita in base alle stime di degrado del manto e alla frequenza degli interventi di rifacimento dello stesso.\nGli strati su cui una pavimentazione stradale trasmette i carichi sono via via meno pregiati, sia per questioni economiche, sia per facilitare una redistribuzione dei carichi ottimale sul terreno e limitare i cedimenti differenziali.\nLo strato sottostante al manto di \"usura\" si chiama \"binder\", mentre quello immediatamente sotto prende il nome di \"base\".\nBasolato lavico.\nUna vecchia tecnica di pavimentazione della strada con l'utilizzo di lastre laviche (i basoli).\nNon confondere tale tecnica con quella pi\u00f9 antica adottata dai romani (il basolato)\nBianca.\nLa superficie d'usura \u00e8 costituita da uno strato di breccia, generalmente rossa e da un legante pi\u00f9 debole rispetto al bitume.\nQuesto genere di pavimentazione garantisce il transito anche in presenza di strade a pendenza elevata oppure coperte da uno spesso strato di neve; inoltre, per via della sua struttura molto drenante, scongiura o quasi la formazione di ghiaccio.\nDi terra.\nLe \"strade di terra\", definite \"strade sterrate\", sono le pi\u00f9 economiche a realizzarsi ma perdono facilmente la loro consistenza soprattutto in presenza di piogge abbondanti, risultando facile impantanarsi agli autoveicoli che vi transitano. Sono per lo pi\u00f9 presenti in zone fuori citt\u00e0 (per questo motivo vengono anche chiamate comunemente \"strade di campagna\"), all'interno di campi coltivati, zone boscate o deserte.\nLa scelta di questo tipologia di manto stradale \u00e8 dovuta principalmente allo scarso flusso di autoveicoli che le percorrono quotidianamente.\nPav\u00e9.\nUna vecchia tecnica di pavimentazione della strada con l'utilizzo d'uno strato in pietra di piccole dimensioni.\nSampietrini.\nUna vecchia tecnica di pavimentazione della strada con l'utilizzo d'uno strato di blocchetti di basalto, usata nella citt\u00e0 di Roma\nMasegni.\nTipo di pavimentazione stradale costituita da blocchetti di pietra d'Istria e trachite euganea usata nelle citt\u00e0 di Venezia, Trieste e Rovigno.\nSelciato.\nTermine generico con cui si indica una superficie esterna pavimentata in pietra a lastre o blocchi.\nMacadam.\nTipo di pavimentazione stradale costituita da pietrisco e materiale collante compresso.\nDi tronchi.\nTipo di strada costruita con un letto di sabbia o di pietrame e coperta con dei tronchi posizionati in maniera perpendicolare al senso di marcia, utile in terreni paludosi o cedevoli e relativamente diffusa in Nord-America.\nManutenzione.\nLa manutenzione della strada \u00e8 fondamentale per garantire la sua corretta funzionalit\u00e0, questa manutenzione pu\u00f2 essere differente a seconda dei diversi tipi di pavimentazione.\nGeneralmente la frequenza della sua revisione, dipende sia dalla sua:"}
{"id": "522828", "revid": "74217242", "url": "https://it.wikipedia.org/wiki?curid=522828", "title": "Giuseppe Moccia", "text": ""}
{"id": "522829", "revid": "92591674", "url": "https://it.wikipedia.org/wiki?curid=522829", "title": "Cedimento differenziale", "text": "I cedimenti differenziali sono spostamenti non uniformi che avvengono nelle strutture e che si evidenziano successivamente al completamento della struttura stessa.\nNella maggior parte dei casi si possono prevedere e prendere precauzioni per evitarne le conseguenze, ossia danni o pericoli per la stabilit\u00e0 strutturale. \nUn esempio che illustra cosa sono e quali possono essere i pericoli connessi ai cedimenti differenziali \u00e8 il seguente: si supponga di lasciare l'automobile parcheggiata inizialmente su un prato; ritornando si nota che una ruota \u00e8 affondata di ben 30 cm nel suolo, un'altra ruota \u00e8 rimasta esattamente nella sua posizione iniziale, le altre due ruote sono affondate di soli 5 cm. L'automobile ha subito dei cedimenti differenziali, ossia non tutti i cedimenti sono della stessa entit\u00e0. La macchina, dapprima orizzontale si sar\u00e0 un po' inclinata da una parte, perdendo la posizione iniziale.\nUn esempio noto a livello mondiale su cosa pu\u00f2 produrre un cedimento differenziale del terreno di fondazione \u00e8 l'inclinazione della Torre di Pisa. \nI cedimenti differenziali sono legati a motivazioni spesso complesse, come la natura del suolo, la presenza di acqua di falda e i suoi movimenti, le stratificazioni geologiche, le scarse caratteristiche meccaniche del suolo o i carichi variabili collocati in modo non prevedibile o di valore troppo elevato."}
{"id": "522830", "revid": "14263", "url": "https://it.wikipedia.org/wiki?curid=522830", "title": "Galactica (azienda)", "text": "Galactica \u00e8 stato un Internet Service Provider (ISP) italiano. Nacque nel 1989 come Galactica BBS (Bullettin Board System) per opera di Luca De Gregorio, Davide Tom\u00e8, Lorenzo Podest\u00e0, Filippo Maraffi e Fulvio Paleari. Fu una delle prime BBS commerciali in Italia. Crebbe rapidamente fino a raggiungere le 32 linee telefoniche nel 1991. Nel 1993 divenne, insieme ad Agor\u00e0 Telematica, Nexus e MC-link di Roma, il primo ISP a fornire accesso a internet al pubblico, e in seguito nel 1995 - insieme ad Aconet di Roma, nel quale molti anni dopo confluir\u00e0 - fu il primo ISP a proporre dapprima tariffe a \"forfait\" e poi accesso via ADSL.\nDopo un periodo di grande successo, in seguito al mancato rinnovo da parte di Telecom Italia del contratto sperimentale che consentiva a Galactica di offrire connessioni ad un costo particolarmente favorevole (di cui la principale era l'offerta \"forfait\" Galaflat, su numero Verde), fu costretta alla liquidazione. La vicenda ebbe un seguito in Tribunale nonch\u00e9 di fronte all'Autorit\u00e0 per le Garanzie nelle Comunicazioni. Telecom Italia non volle rinnovare il contratto a Galactica alle medesime condizioni. A nulla valsero i numerosi appelli di Galactica, diffusi attraverso i principali quotidiani italiani, o l'intervento del Ministro delle Comunicazioni, Maurizio Gasparri, che aveva assicurato che sarebbero state effettuate tutte le valutazioni del caso.\nGalactica pertanto nel 2001 fu messa in liquidazione e smembrata: il ramo imprese fu ceduto al gruppo Cofisan di Roma dell'imprenditore Fernando Silori (che lo incorpor\u00f2 nella societ\u00e0 Aconet), mentre il ramo clienti privati, il marchio, la parte tecnologica ed il call center divennero di propriet\u00e0 della Cubecom a decorrere dal primo gennaio 2002. Il fondatore ed amministratore delegato di Galactica annunci\u00f2 le dimissioni nei primi giorni del settembre 2002 e la stessa Cubecom fall\u00ec dopo poco.\nCollegamenti esterni.\nMassimo Mantellini, \"Contrappunti/ Telecom vs. Galactica\", 19 luglio 2001, punto-informatico.it"}
{"id": "522831", "revid": "120060714", "url": "https://it.wikipedia.org/wiki?curid=522831", "title": "Pavimento sopraelevato", "text": "Il pavimento sopraelevato (detto anche pavimento galleggiante) \u00e8 un supporto composto fondamentalmente da pannelli di dimensione standard 60x60 cm e da un telaio metallico di sopraelevazione.\nIl pannello a sua volta \u00e8 costituito da tre principali elementi:\nIl tutto viene assemblato insieme, calibrato e bordato.\nAnche i telai di sopraelevazione possono variare, con colonne e traversi di vari tipi, al fine di sostenere carichi pi\u00f9 o meno elevati, e regolabili in altezza per raggiungere quote del pavimento finito anche a oltre un metro di altezza.\nLo studio e la tecnologia hanno portato allo sviluppo del sistema costruttivo, sia dal punto di vista del design (\u00e8 possibile infatti scegliere pannelli di fuori formato come 60x120 cm e altri ancora), sia dal punto di vista della sicurezza, potendo installare il pavimento sopraelevato al fine di renderlo antisismico. \nL'utilit\u00e0 di questo tipo di pavimento \u00e8 nell'efficace isolamento acustico tra gli ambienti separati dal solaio, e per la possibilit\u00e0 di alloggiare tutti gli impianti nello spazio creatosi nel sottopavimento (plenum). Consente inoltre una perfetta modularit\u00e0 e intercambiabilit\u00e0 degli elementi permettendo all\u2019ambiente di essere ispezionato fin sotto il pavimento stesso in qualsiasi momento, garantendo facilit\u00e0 nella manutenzione degli impianti nel tempo. Tale applicazione offre molteplici vantaggi nel prosieguo dei lavori per la costruzione dell\u2019edificio (non \u00e8 infatti necessario attendere il collaudo degli impianti prima di procedere alla posa del pavimento, permettendo pertanto anche di risparmiare tempo nell\u2019esecuzione e conclusione dei lavori generali). Tipologia di pavimento ideale per essere installato in ambienti direzionali, commerciali, data center, ristoranti, padiglioni, ecc."}
{"id": "522833", "revid": "599013", "url": "https://it.wikipedia.org/wiki?curid=522833", "title": "Controsoffitto", "text": "Il controsoffitto \u00e8 un'opera edile costituita da una superficie piana dalla struttura leggera, posta al di sotto del soffitto, che determina una diminuzione dell'altezza utile del locale interessato. Il controsoffitto pu\u00f2 realizzarsi per rispondere ad esigenze estetiche, per eseguire un rivestimento con materiale termoisolante, fonoassorbente e/o fonoisolante o resistente al fuoco, ed \u00e8 utilizzato anche per ospitare, nel vano che si viene a creare tra lo stesso e il soffitto, uno o pi\u00f9 impianti.\nVi sono diverse modalit\u00e0 realizzative dei controsoffitti, ma la differenza principale \u00e8 costituita dalla possibilit\u00e0 che lo stesso sia smontabile o meno.\nPer estensione si definisce comunemente \"controsoffitto\" sia l'opera edile in s\u00e9 appena descritta, sia il vano che questa realizza tra la stessa e il soffitto.\nImpianti.\nL'impianto pi\u00f9 tipicamente ospitato nel vano realizzato da un controsoffitto \u00e8 quello di illuminazione. I corpi illuminanti sono ancorati alla struttura originaria e il controsoffitto, se reso ispezionabile (il caso pi\u00f9 diffuso \u00e8 quello dei \"controsoffitti a quadrettoni\" o \"a cassettoni\"), evita di dover realizzare impianti elettrici sottotraccia che rappresentano la soluzione pi\u00f9 tradizionale, ma evidentemente meno flessibile, per risolvere il problema insieme estetico e pratico del transito dei fili che collegano le varie terminazioni dell'impianto. \nAltri impianti possono essere ospitati nel vano realizzato dalla controsoffittatura: l'impianto di condizionamento, l'impianto di aerazione forzata, l'impianto antincendio, di rilevamento fumi, ecc., secondo modalit\u00e0 analoghe a quelle descritte per l'impianto di illuminazione. Il controsoffitto pu\u00f2 anche servire per il semplice passaggio di collegamenti orizzontali di qualsiasi altro tipo di impianto che serva o meno il locale del quale effettua l'attraversamento. \nVantaggi.\nI vantaggi, come gi\u00e0 detto, sono dati dalla possibilit\u00e0 di permettere il passaggio di impianti e collegamenti orizzontali di qualsiasi tipo, con un'ottima resa estetica, garantendo una flessibilit\u00e0 e un'ispezionabilit\u00e0 che generalmente ripagano dei costi di realizzazione, specie se i locali hanno un uso commerciale o ad uffici, nei quali le suddette caratteristiche risultano di importanza fondamentale.\nAltri vantaggi possono derivare dalla possibilit\u00e0 di avere un \"naturale\" isolamento termo-acustico per effetto della camera d'aria che si viene a creare realizzando il controsoffitto, ma, soprattutto in relazione al materiale utilizzato per effettuare lo stesso controsoffitto, si possono ottenere risultati in termini di isolamento termico, resistenza al fuoco, isolamento acustico o fonoassorbenza i cui limiti e caratteristiche dipendono solo dalla volont\u00e0 progettuale. Per quest'ultimo motivo la controsoffittatura \u00e8 largamente usata per locali adibiti a sale conferenze, teatri, cinema, auditorium, ecc.\nI vantaggi variano comunque a seconda del tipo di controsoffitto e materiale usato (come ad esempio: lana di roccia, legno, lana di vetro, etc.)\nRealizzazione.\nControsoffitto smontabile.\nLa tecnica di realizzazione prevede generalmente l'utilizzo di una struttura metallica (alluminio, acciaio) leggera, primaria e secondaria, a formare un reticolato, sorretto da tiranti fissati al soffitto realizzati da:\nIl passo dei tiranti dipende dal peso del controsoffitto stesso e dai terminali degli impianti che gravano su di esso;\nsul quale vengono fissati (appoggiati, incastrati, incollati, avvitati, o pi\u00f9 spesso assemblati mediante apposite squadrette), i pannelli di materiale anch'esso molto leggero (acciaio zincato pre-verniciato o post-verniciato; alluminio anodizzato o pre-verniciato o post-verniciato, fibre minerali, lana di roccia, lana di vetro, sughero, poliestere, Medium Density (rivestito da melaminico o da essenza), gesso armato, gesso alleggerito ecc.) e maneggevole, specie se pensato per rispondere a requisiti di fonoassorbenza per la quale \u00e8 fondamentale il requisito di porosit\u00e0 della superficie e della disposizione sul estradosso dei pannelli o doghe di un \"tessuto non tessuto\" incollato a caldo con sovrapposto uno o pi\u00f9 materassini di materiale fonoassorbente di vario spessore e varia densit\u00e0 per ottenere le caratteristiche di fonoassorbenza richieste dal progettista .\nControsoffitto fisso.\nIl controsoffitto fisso \u00e8 un'opera edile costituita da una superficie piana dalla struttura leggera, posta al di sotto del soffitto, che determina una diminuzione dell'altezza utile del locale interessato che risponde esclusivamente ad esigenze estetiche, acustiche (fonoisolamento) o di coibenza termica, facendo ricorso al cartongesso, materiale leggero ed estremamente modellabile che si addice anche per eseguire controsoffittature anche solo parziali.\nIl controsoffitto si presta ad essere utilizzato in interventi di recupero e di restauro proprio per la semplicit\u00e0 di montaggio, leggerezza e modellabilit\u00e0 dei componenti utilizzati.\nStoria.\nIl ricorso ai controsoffitti per utilizzo domestico \u00e8 stato ripreso solo recentemente, dettato dall'esigenza di coprire tubazioni ed impianti che necessariamente non potessero essere alloggiati all'interno dei solai e quindi risultare \"a vista\".\nPrima di questa rinnovata richiesta, data soprattutto da esigenze impiantistiche oggi pi\u00f9 articolate, e prima della diffusione dell'utilizzo di solai in laterocemento, era abituale l'uso della controsoffittatura con \"camera a canne\", che oggi possiamo ancora vedere in edifici vecchi di almeno 40 anni. I tradizionali solai in legno venivano coperti all'intradosso da una struttura leggera, anch'essa in legno, sulla quale veniva disposto un letto di canne appiattite e intrecciate e ricoperte a loro volta di uno strato di intonaco. \nQuesta tecnica consente di dare uniformit\u00e0 alla superficie inferiore dei solai a struttura lignea e ha permesso, per secoli, di realizzare anche superfici pi\u00f9 complesse (volte a botte, volte a vela), per mezzo di opportune centine."}
{"id": "522834", "revid": "122878605", "url": "https://it.wikipedia.org/wiki?curid=522834", "title": "Destinazione d'uso", "text": "Per destinazione d'uso s'intende l'insieme delle modalit\u00e0 e delle finalit\u00e0 di utilizzo di un suolo, di un'opera, di un manufatto, di una costruzione dell'essere umano, di un bene naturalistico o di un veicolo.\nDescrizione.\nLa destinazione d'uso \u00e8 un concetto di estrema rilevanza nell'ambito del diritto amministrativo, in particolare di quello edilizio e di quello della pianificazione del territorio. Con la destinazione d'uso si categorizza l'oggetto in questione per contestualizzarlo in un insieme. Nel caso dell'edilizia la destinazione d'uso si pu\u00f2 riferire sia alla singola unit\u00e0 immobiliare che ad un comparto urbanistico. Nel secondo caso si intravede l'importanza della destinazione d'uso a livello di pianificazione territoriale.\nNell\u2019accezione giuridica la destinazione d\u2019uso \u00e8 la funzione che gli strumenti urbanistici, in base alle previsioni legislative, attribuiscono a porzioni del territorio comunale. Nell\u2019impostazione della legge urbanistica e del decreto ministeriale 2 aprile 1968, n. 1444 sono le \"zone omogenee\". Sulla base della previsione urbanistica si determina la destinazione d\u2019uso dei singoli edifici che ne costituir\u00e0 una caratteristica reale con effetti diretti sul diritto di propriet\u00e0. La destinazione d\u2019uso urbanistica \u00e8 frutto della pianificazione propria di una \"zona omogenea\"; e la destinazione d\u2019uso edilizia propria del singolo edificio \u00e8 definita dal \"titolo abilitativo\" in ottemperanza a quanto stabilito dalle norme urbanistiche. La destinazione d\u2019uso come categoria giuridica, \u00e8 il presupposto legale dell\u2019uso concreto e secondo legge degli immobili. Chi utilizza lo spazio del proprio immobile svolgendo una funzione diversa rispetto alla destinazione d\u2019uso compie un illecito, abuso edilizio, poich\u00e9 l\u2019utilizzo \u00e8 difforme dal titolo abilitativo originario o successivo. Ad esempio, usare una cantina come una stanza per dormire.\nI \"titoli abilitativi\" sono quei documenti che attestano l\u2019autorizzazione, da parte dell\u2019Ente preposto alla vigilanza, ad attuare determinati interventi nei tempi e con le modalit\u00e0 previste proprio dal titolo abilitativo. Il Testo Unico dell\u2019Edilizia disciplina in tutto il territorio nazionale l\u2019attivit\u00e0 urbanistico-edilizia attraverso due tipologie di titoli abilitativi: il Permesso di Costruire (PdC) e la Denuncia di Inizio Attivit\u00e0 (DIA). Gli interventi per i quali non \u00e8 previsto un titolo abilitativo sono considerati Attivit\u00e0 Edilizia Libera (AEL). L\u2019introduzione della Segnalazione Certificata di Inizio Attivit\u00e0 (SCIA) non ha abolito del tutto la DIA, in quanto la DIA pu\u00f2 essere ancora utilizzata in alternativa al PdC.\nEsempi.\nEcco alcuni esempi di destinazione d'uso nell'ambito urbanistico:\nDestinazione d'uso dei veicoli.\nNell'ambito dei trasporti, si intende come destinazione d'uso di un veicolo il tipo di utilizzo che se ne andr\u00e0 a fare, che generalmente si distingue nelle due categorie di uso per \"conto proprio\" o per \"conto terzi.\"\nNormativa italiana.\nNella normativa italiana, la destinazione d'uso dei veicoli \u00e8 regolata dal Codice della Strada, esso prevede le seguenti destinazioni:\nCambio di destinazione d'uso.\nCon \"cambio di destinazione d'uso\" si fa riferimento alla procedura tramite la quale si modifica l'utilizzo cui \u00e8 destinato un determinato edificio o una determinata unit\u00e0 immobiliare. Le principali categorie di destinazione d'uso sono:\nPer effettuare il cambio di destinazione d'uso di un edificio occorre tenere in considerazione le norme previste dal piano regolatore generale del comune nel quale questo \u00e8 ubicato.\nFondamentale al fine di comprendere quali tipi di autorizzazioni ed adempimenti sono necessari per richiedere il cambio di destinazione d'uso \u00e8 verificare se il mutamento di utilizzo dell'immobile comporti interventi edilizi.\nLa normativa in materia distingue infatti due tipologie di cambio di destinazione, a seconda che la mutazione sia \"funzionale\" oppure \"strutturale\". Qualora il mutamento comprenda modifiche strutturali, \u00e8 necessario richiedere al comune il \"permesso di costruire\". Se invece al cambio di destinazione non \u00e8 connessa alcuna opera volta a modificare la struttura dell'immobile, \u00e8 sufficiente presentare la \"segnalazione certificata di inizio attivit\u00e0\" (SCIA)."}
{"id": "522835", "revid": "125241057", "url": "https://it.wikipedia.org/wiki?curid=522835", "title": "Momento flettente", "text": "Il momento flettente \u00e8 una coppia di due vettori forza, paralleli ed aventi verso concorde, aventi rette di applicazione non coincidenti. Il \"momento flettente\" \u00e8 la sollecitazione che determina l'inflessione di travi e in genere aste snelle sottoposte a carichi trasversali. In questo caso il momento \u00e8 il risultante di tutte le forze longitudinali scambiate su una sezione perpendicolare della trave.\nDove:\nTale azione M \u00e8 detta flettente poich\u00e9 in grado di imprimere una curvatura locale, nel suo punto di applicazione.\nPossiamo meglio comprendere il concetto prendendo un ramo d'albero o semplicemente un bastone di legno. Impugnando il bastone alle sue estremit\u00e0 con le mani imprimiamo una flessione in modo che il bastone assuma una forma a \"U\", con le fibre superiori compresse e le fibre inferiori tese. La sollecitazione impressa dalle nostre braccia al bastone \u00e8 il momento flettente; la deformazione subita dal bastone \u00e8 detta curvatura.\nSe la deformazione \u00e8 piccola, il legame matematico fra momento e curvatura \u00e8 di tipo lineare (o se non lo \u00e8, in genere, lo si pu\u00f2 assumere tale). Se il materiale \u00e8 elastico, il fenomeno \u00e8 reversibile, e ci\u00f2 implica che smettendo di compiere lo sforzo con le braccia il bastone ritorner\u00e0 alla situazione iniziale, detta configurazione indeformata.\nSe la sollecitazione cresce ed oltrepassa un valore critico, avviene la rottura di alcune fibre, e si perde la reversibilit\u00e0 della deformazione: il bastone conserva una deformazione impressa mantenendo una piccola curvatura permanente, anche se la sollecitazione viene azzerata. Tale fenomeno prende il nome di plasticizzazione. Il campo plastico prevede un legame complesso e non lineare fra momento e curvatura.\nLa sollecitazione pu\u00f2 crescere al massimo fino ad un valore limite, detto punto di rottura, raggiunto il quale avviene la rottura locale del bastone: si pu\u00f2 vedere che le fibre rotte sono sfilacciate ed il bastone non ha pi\u00f9 possibilit\u00e0 di resistere ad alcuna sollecitazione. Con lievi sforzi delle braccia \u00e8 possibile imprimere al bastone delle considerevoli deformazioni.\nIl legame fra momento flettente e curvatura in campo lineare \u00e8 definito da:\nDove:\nformula_7 prende il nome rigidezza flessionale e dipende dalla forma della sezione e dal tipo di materiale di cui \u00e8 costituita. Pi\u00f9 la rigidezza flessionale \u00e8 elevata, maggiore \u00e8 il momento flettente che bisogna applicare per ottenere una prefissata curvatura, o, viceversa, minore \u00e8 la curvatura conseguente all'applicazione del momento flettente prefissato."}
{"id": "522839", "revid": "3831", "url": "https://it.wikipedia.org/wiki?curid=522839", "title": "Angelo Mazzetti", "text": ""}
{"id": "522840", "revid": "34392", "url": "https://it.wikipedia.org/wiki?curid=522840", "title": "Euro 1992", "text": ""}
{"id": "522842", "revid": "207192", "url": "https://it.wikipedia.org/wiki?curid=522842", "title": "USA 1994", "text": ""}
{"id": "522843", "revid": "207192", "url": "https://it.wikipedia.org/wiki?curid=522843", "title": "Francia 1998", "text": ""}
{"id": "522846", "revid": "3831", "url": "https://it.wikipedia.org/wiki?curid=522846", "title": "Cappella Mazzetti", "text": ""}
{"id": "522850", "revid": "2128778", "url": "https://it.wikipedia.org/wiki?curid=522850", "title": "Palazzo Mazzetti di Pietralata", "text": "Il Palazzo Mazzetti di Pietralata \u00e8 la dimora della storica e omonima casata; si trova a Roma, nel rione Sant'Eustachio, in piazza Rondanini n. 33, non lontano dal Pantheon, da un lato, e da piazza Navona, dall'altro.\nI marchesi Mazzetti fino al secolo XIX avevano vissuto nel \"Palazzo di Angelo\" al numero civico 45 della stessa piazza, che ancora portava il nome della famiglia; tutte le fonti concordano sul fatto che in quell'epoca don Giovanni Battista Mazzetti, II marchese di Pietralata, possedeva tutti gli immobili che su detta piazza affacciavano; in particolare, sul lato settentrionale, vi erano una serie di case contigue, ove in precedenza prese dimora il noto pittore Antoniazzo Romano, acquistate un secolo prima dall'avo don Giovanni Battista dal principe don Ludovico Chigi, che lasciavano solo un piccolo passetto che univa via del Pozzo delle Cornacchie con piazza delle Coppelle. Intorno al 1820 egli diede incarico, secondo Salvatore Rebecchini al noto architetto Virginio Vespignani, mentre secondo altri al Marasca, di riorganizzare completamente l'area urbana indicata ed edificare un palazzo degno del fasto della famiglia e del decoro del rione.\nComplessivamente si impiegarono quindici anni per completare l'opera: il palazzo si estende su quattro lati per un intero isolato, fino a Piazza delle Coppelle, con un cortile centrale che mantiene in pianta lo spazio di una grande sala delle Terme di Nerone, ad esso sottostanti, nonch\u00e9 un tratto delle mura semicircolari di queste, come ricorda la targa marmorea giustapposta all'accesso della scala secondaria. La facciata principale \u00e8 rivestita di bugnato fino al primo piano. Al pianterreno un grande portone ad arco, che occupa fino al mezzanino, ove si aprono quattro finestre a semiarco; quindi un fregio a greche. Al primo piano, cinque finestre architravate su mensole; al secondo piano, altre cinque architravate; al terzo, altrettante riquadrate ed, infine, cornicione su mensole che presenta elementi araldici della famiglia, quali la testa di leone, la mazza e le rose.\nAl piano nobile si conservano ancor oggi affreschi di Vincenzo Camuccini, al cui figlio, il barone Giovanni Battista, era andata in sposa donna Candida, figlia di don Camillo Mazzetti, I marchese di Pietralata.\nIl palazzo fu ulteriormente ampliato con il vicino immobile al civico 29, che il padre, don Angelo Mazzetti, acquist\u00f2 e dapprima don\u00f2 all'Arcispedale di Santo Spirito in Saxia e successivamente il figlio Giovanni Battista, a tal uopo, riacquist\u00f2. Il palazzo \u00e8 stato abitato dalla famiglia fino agli anni trenta del XX secolo, periodo nel quale venne alienato."}
{"id": "522851", "revid": "3831", "url": "https://it.wikipedia.org/wiki?curid=522851", "title": "Camillo Mazzetti", "text": ""}
{"id": "522859", "revid": "38120", "url": "https://it.wikipedia.org/wiki?curid=522859", "title": "Bura Bure", "text": ""}
{"id": "522860", "revid": "287204", "url": "https://it.wikipedia.org/wiki?curid=522860", "title": "Mazzetti di Pietralata", "text": "La famiglia Mazzetti di Pietralata \u00e8 una storica casata romana, originaria del Piemonte.\nStoria della famiglia.\nLa prima notizia certa sulla famiglia \u00e8 contenuta in un documento del 1263, nel quale \u00e8 ricordato un \"Giacomo de Macetto\" di Chieri. Nella loro citt\u00e0 d'origine i Mazzetti furono ricchi mercanti e prestatori. All'estero la famiglia detenne un banco di pegno a Besan\u00e7on tra il 1280 e il 1290 circa; successivamente un ramo della famiglia si stabil\u00ec, per motivi economici, nella Bresse (Savoia). Qui si trova un altro \"Giacomo\" come giudice delle terre dotalizie di Bianca di Borgogna, vedova di Edoardo conte di Savoia, morto nel 1329. Questo Giacomo ebbe vari feudi nella Savoia, dove la sua discendenza si estinse nel XV secolo.\nI figli di Domenico Mazzetti di Chieri (Giovanni, Paolo, Nicoletto e Domenico) nel 1440 cessarono l\u2019esercizio dell\u2019attivit\u00e0 bancaria per poter essere investiti dal marchese del Monferrato Giangiacomo della terra di Saluggia (presso Vercelli), che essi avevano acquistato dai signori di Montiglio, col patto della successione reciproca nel caso in cui uno di essi fosse morto prima degli altri.\nNel 1442, dopo la morte di Paolo, gli altri fratelli e i figli del defunto (Andrea, Antoniotto e Catalano) acquistarono il feudo di Frinco nell'Astigiano, da Andreotta Turco, vedova di Pietro Isnardi, e figlia ed erede del nobile Antonio Turco. Nel 1469, l'imperatore Federico III d'Asburgo, invest\u00ec i figli di Giovanni (Paolo, Gaspare, Giorgio e Sebastiano) della parte del feudo di Frinco che loro spettava e del feudo di Variglie, con il titolo di marchesi. Nel 1488 i loro cugini (Lodovico, Antoniotto, Domenico e Gabriele), ottennero anch'essi l'investitura per altri diritti feudali che avevano da poco acquistato in Frinco da Antonio Romagnano, al quale li aveva ceduti, nel 1470, Andrea Turco. Il feudo di Frinco era un'estesa signoria territoriale sulla quale, dal 1487, la famiglia ebbe il diritto di battere moneta per concessione imperiale.\nLa famiglia fior\u00ec e si suddivise in diversi rami, molti dei quali oggi estinti, e godette anche dei feudi di Montalero, Isolabella, Moransengo, Valfenera, Montaldo; si ricordano Monsignor Filippo (1709\u20201761), eletto Vescovo di Fossano nel 1755, il Monsignor Giacinto, Canonico a Vercelli, il Monsignor Francesco Maria che da ultimo fu dal 1707 Vicario Generale del Vescovo di Casale, il Reverendo Padre Francesco Maria (\u20201774), chierico regolare teatino, eletto alla carica di Prevosto Generale nel 1762 dopo essere stato a lungo penitenziere nel Duomo di Milano ed aver scritto pregevoli trattati teologici, Barbara (morta dopo il 1620) che dopo esser rimasta vedova in primi voti del conte Cocastelli e in secondi del conte Raschieri, si consacr\u00f2 alla regola cappuccina, fondando il Monastero di S. Chiara, seguita nell\u2019alta vocazione dalle nipoti Violante, Margherita e Maria Mazzetti.\nI Mazzetti a Roma.\nAlla fine del XVI secolo, un ramo della famiglia Mazzetti si trasfer\u00ec con Don Giovanni Battista ed il fratello Ettore a Roma, ove acquistarono una casa nel rione Sant'Eustachio. Fin dal loro arrivo i Mazzetti si dedicarono al servizio della Chiesa, sia nello stato ecclesiastico che nelle magistrature cittadine.\nGli attuali rappresentanti della famiglia, perci\u00f2, discendono in massima parte dai fratelli e sorelle di Don Giacomo:\nEdifici e propriet\u00e0.\nLa famiglia ha posseduto storicamente alcuni importanti edifici a Roma, il pi\u00f9 rilevante fra essi \u00e8 senz'altro il palazzo Mazzetti di Pietralata in piazza Rondanini, ma non trascurabili per pregio sono certamente il Palazzo Corsini-Mazzetti in piazza della Maddalena, il Palazzo Boccapaduli alle Coppelle, il \u00a0palazzo Mazzetti in piazza Navona, con prospetto principale su piazza di Tor Sanguigna, ove prese dimora Camillo e la sua discendenza, il Palazzo Montecatini in via Montecatini, ove prese dimora Giuseppe e la sua discendenza, il castello di Guadamello ed il casale turrito di Pietralata.\nLa famiglia fu, inoltre, \u00a0fra i maggiori proprietari terrieri dell\u2019Urbe: nel corso dei secoli acquist\u00f2 numerose propriet\u00e0 fondiarie nella campagna romana e nell\u2019agro romano: Pietralata, Santa Rufina, Farnesina, Tor Vergata, Bufalotta, Tor di Quinto, Vitinia, Monte Becco e Caprarecce nel territorio di Sacrofano, Castel di Decima, Fossanova."}
{"id": "522862", "revid": "287204", "url": "https://it.wikipedia.org/wiki?curid=522862", "title": "Cretonne", "text": "Cretonne \u00e8 un tessuto di tela bianca abbastanza resistente, fatto di canapa, lino o filo di cotone su un'armatura di lino; la contestura \u00e8 quadrata (stesso numero di fili in ordito e in trama. Viene utilizzato principalmente per mobili (coperture protettive per mobili, tende) e biancheria (sottovesti).\nEtimologia del nome.\nLa parola sarebbe derivata dal nome di Paul Creton, un abitante di Vimoutiers in Pays d'Auge, Bassa Normandia, Francia, un villaggio molto attivo nella industria tessile nei secoli passati, che avrebbe inventato il nuovo prodotto nel 1640. Secondo l'Accademia di Francia l'etimologia deriva da Cretonne Courtonne potrebbe essere il nome della fabbrica di tessuti Alen\u00e7on pu\u00f2 anche essere il toponomastico \"Courtonne\" (comuni di Courtonne-la-Meudrac e Courtonne-la-Ville, Calvados) luogo dove c'erano mulini di canapa. Secondo l'istituzione l'ipotesi di una derivazione da Creton si basa solo su un'aggiunta, datata nel XVI secolo, a un dibattito tra esperti di araldica, la derivazione del nome del produttore P. Creton non sembra ulteriormente documentato.\nStoria.\nIndipendentemente dall'opinione dellAccademia di Francia sull'etimologia del termine, il sito di Vimoutiers riporta come nel XVII secolo quella citt\u00e0 e le aree circostanti acquisirono importanza nel settore tessile (nonostante la scarsit\u00e0 di materie prime e di strade carrabili) grazie al fatto che nel 1640, un tessitore di Vimoutiers, Paul Creton, invent\u00f2 una nuova tela fatta inizialmente di canapa e lino, poi di lino puro: la \"cretonne\", con ordito pi\u00f9 grande della trama, la tela aveva una venatura perlata combinando bellezza, lusso e qualit\u00e0 ...\nUn regolamento del 1738 imponeva che il nuovo tessuto fosse esclusivamente di lino puro.\nIl termine ora \u00e8 riferito spesso a un tessuto robusto di cotone stampato a colori vivaci e apprettato sul rovescio, adoperato per l'arredamento, in particolare tende e poltrone.\nCuriosit\u00e0.\nIn Francia il 19\u00ba anniversario di matrimonio viene chiamato \"nozze di cretonne\" (\"noces de cretonne\")."}
{"id": "522868", "revid": "1791", "url": "https://it.wikipedia.org/wiki?curid=522868", "title": "Daikin", "text": ""}
{"id": "522869", "revid": "1543377", "url": "https://it.wikipedia.org/wiki?curid=522869", "title": "Chelonoidis carbonarius", "text": "La tartaruga dalle zampe rosse (\"Chelonoidis carbonarius\" ()), anche conosciuta come testuggine dalle zampe rosse, carbonaria, jabuti, jabuti-piranga o jabuti-do-cerrado, \u00e8 una specie di tartaruga del genere \"Chelonoidis\", nativa del Sud America settentrionale. Sono tartarughe di medie dimensioni, con una lunghezza media di 30 centimetri (12 pollici) da adulti, sebbene possano raggiungere anche pi\u00f9 di 40 centimetri (16 pollici) di lunghezza. Il carapace \u00e8 di colore scuro e a forma di pagnotta (carapace superiore) con macchie pi\u00f9 chiare al centro di ogni scudo (scaglie del guscio), mentre gli arti sono di colore scuro con scaglie sparse dai colori vivaci che vanno dal giallo pallido al rosso scuro. Questa vivace colorazione la distingue da altre specie di tartarughe terrestri, ed \u00e8 noto che la colorazione varia a seconda della regione. Sono strettamente imparentate con la tartaruga dalle zampe gialle (\"C. denticulata\") dal bacino amazzonico. Sono tartarughe domestiche molto popolari per via delle loro dimensioni ridotte e la vivace colorazione, tuttavia la cattura di esemplari selvatici per il mercato degli animali esotici li ha resi vulnerabili all'estinzione.\nIl loro habitat naturale varia dalla savana ai margini delle foreste intorno al bacino amazzonico. Sono animali onnivori con una dieta composta da un vasto assortimento di piante, principalmente frutta quando disponibile, ma anche erbe, fiori, funghi, carogne e invertebrati. Questa specie non bruma, ma pu\u00f2 estivare quando il clima diventa troppo caldo e secco.\nLe uova, i piccoli e le giovani tartarughe possono divenire facilmente preda di vari predatori, mentre le principali minacce per gli adulti sono i giaguari e gli esseri umani. La densit\u00e0 della popolazione varia da comune localmente a molto scarsa a causa, in parte, della distruzione dell'habitat e della caccia eccessiva come fonte di cibo e per il commercio come animali esotici domestici.\nEtimologia.\nLe tartarughe dalle zampe rosse hanno molti nomi comuni: tartaruga dalle zampe rosse, testuggine dai piedi rossi, tartaruga delle savane, oltre a nomi locali, come \"carumbe\" o \"karumbe\", che significa 'movimento lento' (Brasile, Paraguay), \"wayapopi\" o \"morrocoy\" (Venezuela, Colombia) e variazioni di \"jabuti\", come \"japuta\" e \"jabuti-piranga\" (Brasile, Argentina). In portoghese, i nome \"jabuti\" (\"jaboti\") si riferisce sia alla tartaruga dai piedi rossi sia alla tartaruga dai piedi gialli.\nSono anche chiamate \"kati\" in Nat\u00fa, e \"samb\u00f3\" in Kiriri.\nDescrizione.\nLe tartarughe dalle zampe rosse mostrano variazioni sessuali, regionali e individuali nella loro colorazione, forma del carapace e in alcune caratteristiche anatomiche minori. I carapaci degli adulti sono generalmente degli ovali allungati con lati quasi paralleli, sebbene i lati dei maschi possano curvarsi verso l'interno. Il carapace \u00e8 solitamente bombato e liscio con un dorso piuttosto piatto, sebbene gli scudi di alcuni esemplari possano essere sollevati o \"piramidali\", specialmente negli esemplari in cattivit\u00e0. Spesso sono provvisti di un punto pi\u00f9 alto sopra i fianchi, con una piccola sezione inclinata sopra il collo. Gli scudi vertebrali e costali (gli scudi lungo il centro e i lati del carapace) sono neri o marrone scuro, generalmente con una piccola areola giallo chiaro al centro. I marginali (le incisioni lungo il bordo del carapace) si \"piegano\" sotto il corpo, lungo i lati, e svasano leggermente sopra gli arti. Anch'essi sono scuri con un'areola pi\u00f9 chiara lungo la met\u00e0 del bordo inferiore. Lo scudo nucale (il marginale sopra il collo) \u00e8 assente, e i marginali sopra la coda sono uniti in un unico grande sopracaudale. Gli anelli di crescita sono chiaramente evidenti nella maggior parte degli individui, ma diventano pi\u00f9 lisci con l'et\u00e0.\nIl piastrone (la parte del carapace inferiore) \u00e8 grande e spesso lungo i bordi. I canaloni (la coppia pi\u00f9 anteriore degli scudi del piastrone) non sporgono molto oltre la parte anteriore del carapace. Il piastrone dei maschi \u00e8 profondamente rientrato e gli scudi anali (la coppia di scudi del piastrone pi\u00f9 arretrati) sono il metodo perfetto per capire il sesso dell'animale, siccome la loro colorazione varia a seconda della regione d'origine.\nLa testa \u00e8 relativamente piccola con un profilo squadrato e piatta sulla sommit\u00e0, pi\u00f9 lunga che larga. Gli occhi sono grandi con un'iride nera, mentre la sclera \u00e8 raramente visibile. La mascella \u00e8 leggermente uncinata e dentellata nella parte centrale anteriore. Sono presenti circa 15-20 \"denti\" o sottili scanalature su ciascun lato della mascella. Il timpano, quasi circolare, si trova dietro e sotto l'occhio ed \u00e8 coperto da una scaglia scura. Le squame della testa sono generalmente piccole e irregolari, diventando sempre pi\u00f9 piccole e ciottolose sul collo. Molte delle squame mostrano una colorazione dal giallo pallido al rosso mattone, specialmente quelle sulla sommit\u00e0 della testa, sopra il timpano, intorno alle narici, sulla mandibola e ai lati del collo. I maschi sono generalmente leggermente pi\u00f9 colorati delle femmine e la loro colorazione varia in base alla regione d'appartenenza.\nGli arti sono generalmente cilindrici con quattro artigli sugli arti anteriori e cinque sui posteriori, e le dita non sono visibili. Gli arti anteriori sono leggermente appiattiti e la superficie anteriore \u00e8 ricoperta da grandi squame, per lo pi\u00f9 dello stesso colore della testa. Non sono cos\u00ec grandi o sporgenti come nelle specie pi\u00f9 primitive, come la testuggine africana (\"Centrochelys sulcata\"). La coda \u00e8 muscolosa, varia in lunghezza e forma generale a seconda del sesso, e manca di qualsiasi tipo di artiglio sulla punta.\nLe dimensioni medie degli adulti variano in base alla regione e al sesso, e spesso \u00e8 possibile incontrare degli esemplari \"giganti\". Le tartarughe dalle zampe rosse hanno una lunghezza media di 30-35 centimetri (12-14 pollici), con i maschi leggermente pi\u00f9 grandi delle femmine. Le tartarughe di 45 centimetri (18 pollici) sono abbastanza comuni, e occasionalmente vengono scoperti anche esemplari di pi\u00f9 di 50 centimetri (20 pollici) di lunghezza. Il pi\u00f9 grande esemplare conosciuto, proveniente dal Paraguay, era lungo 60 centimetri (24 pollici) e pesava oltre 28 kg (62 libbre). Non \u00e8 noto se questi \"giganti\" siano il risultato di una dieta pi\u00f9 abbondante, problemi genetici, longevit\u00e0 o altre possibilit\u00e0.\nI piccoli e le giovani tartarughe dalle zampe rosse hanno carapaci pi\u00f9 arrotondati e bassi, dalla colorazione pi\u00f9 chiara e tendente al giallo pallido e al marrone. Con la crescita, ogni scudo del carapace aggiunge degli anelli scuri attorno al centro pi\u00f9 chiaro. I margini del carapace degli esemplari molto giovani sono seghettati, soprattutto sugli arti posteriori. Questo probabilmente aiuta sia a mimetizzarsi nel tappeto di foglie della foresta, sia a rendere i piccoli animali difficili da mangiare. Le giovani tartarughe sono, anche, generalmente pi\u00f9 colorate.\nDimorfismo sessuale.\nI maschi sono leggermente pi\u00f9 grandi e pi\u00f9 colorati. Il carapace di un maschio del nord del bacino amazzonico mostra una \"vita a vespa\", ossia una costrizione lungo i lati al centro del carapace. Il piastrone del maschio \u00e8 profondamente rientrato per facilitare il posizionamento di quest'ultimo sulla femmina durante l'accoppiamento. La coda del maschio \u00e8 lunga e muscolosa, generalmente tenuta lungo il fianco e l'apertura cloacale \u00e8 pi\u00f9 lontana dalla base della coda, mentre nella femmina \u00e8 posta pi\u00f9 vicino e la coda \u00e8 corta e conica.\nInoltre, il maschio presenta degli scudi anali con un angolo pi\u00f9 aperto, mentre nella femmina sono pi\u00f9 ravvicinati e di forma ovoidale. Lo spazio fra il margine posteriore del piastrone e lo scudo sopracaudale del carapace, \u00e8 doppio nella femmina rispetto al maschio, per facilitare il passaggio delle uova. Tutte queste caratteristiche si possono osservare al raggiungimento della maturit\u00e0 sessuale, quando l'animale ha ormai raggiunto i 18\u201320\u00a0cm di lunghezza.\nDistribuzione e habitat.\nL'areale delle tartarughe dalle zampe rosse va dal Panama sud-orientale al Venezuela, Guyana, Suriname e Guiana a nord; a sud lungo le Ande a ovest in Colombia, Ecuador, Per\u00f9 e Bolivia; a est fino al Brasile e lungo la catena meridionale in Bolivia, Paraguay e forse nel nord dell'Argentina. Tuttavia, non sono distribuite uniformemente nel loro areale. Ad esempio, non si trovano spesso nel Brasile centrale o in aree densamente boschive in generale, e sono documentate solo in Per\u00f9 dal 1985. Informazioni accurate sulla loro distribuzione geografica sono complicate da reperire proprio a causa della vastit\u00e0 della loro distribuzione geografica, dalle barriere politiche e geografiche e dalla confusione su dove sono stati raccolti molti degli esemplari.\nSi trovano anche in diverse isole dei Caraibi, anche se non \u00e8 sempre chiaro se siano una specie autoctona o introdotta dall'uomo. Molte delle colonie sembrano essere state importate nel XVII secolo come scorte di cibo o come animali domestici. Si trovano anche nelle Antille olandesi, Trinidad, Tobago, Grenada, Barbados, Saint Vincent e Grenadine, Saint Lucia, Martinica, Dominica, Guadalupe, Isole Sottovento, Isole Vergini e Porto Rico.\nL'habitat preferito della tartaruga dalle zampe rosse varia leggermente da regione a regione, ma generalmente include temperature stagionali abbastanza costanti, vicino ai 30 \u00b0C, che raramente scendono al di sotto dei 20 \u00b0C o oltre i 35 \u00b0C, con alta umidit\u00e0 e abbondanti piogge, anche se alcune zone possono diventare piuttosto secche. La maggior parte del loro areale sperimenta stagioni umide pi\u00f9 fresche (da aprile ad agosto) e stagioni secche pi\u00f9 calde (da settembre a marzo), ma alcune parti della fascia meridionale hanno occasionali sbalzi di freddo. Le tartarughe dalle zampe rosse si trovano spesso vicino alle aree di transizione tra la foresta e la savana, come radure nella foresta, bordi della foresta o lungo i corsi d'acqua.\nVariazioni regionali.\nDiversi autori hanno diviso la tartaruga dalle zampe rosse in vari gruppi per anatomia e geografia. Peter Pritchard riconobbe sette tipi, ma la ricerca sul DNA ha identificato cinque genotipi.\nLe differenze pi\u00f9 evidenti sono tra i gruppi che si trovano a nord o a sud del bacino amazzonico. Le varianti \"nordiche\" assomigliano tutte all'olotipo e si distinguono principalmente per la colorazione del guscio, della testa e degli arti. Le varianti a sud dell'Amazzonia sono generalmente pi\u00f9 grandi dell'olotipo, hanno un modello plastrale molto diverso e hanno una scaglia ingrandita o \"sperone\" all'interno del gomito dell'arto anteriore.\nCaratteristiche della popolazione.\nSono disponibili poche informazioni sulla densit\u00e0 della popolazione o sui rapporti tra i sessi. Molti esemplari vengono registrati da stazioni di ricerca e citt\u00e0 vicine, ma questo \u00e8 quasi certamente dovuto pi\u00f9 alla facilit\u00e0 di trovarli l\u00ec rispetto alle popolazioni localizzate pi\u00f9 elevate. Sono considerate una delle specie di tartarughe pi\u00f9 comuni in molte localit\u00e0. Durante la costruzione di una diga nella regione di Edo in Venezuela, diverse centinaia di tartarughe dalle zampe rosse e gialle furono catturate per il trasferimento. Un gran numero si trova anche nei mercati, confiscato negli aeroporti, ecc. Tuttavia, esistono pochissime documentazioni della loro presenza in Per\u00f9, Ecuador, Argentina e Brasile centrale. Nella regione dello Scudo della Guiana, si trovano popolazioni isolate pi\u00f9 numerose.\nContare le tartarughe che sono spesso ben nascoste, interrate, o nelle profondit\u00e0 delle loro tane, ecc. \u00e8 piuttosto difficile, per questo vengono talvolta usati dei cani addestrati alla loro localizzazione, che sarebbe altrimenti impossibile. Uno studio ha mostrato un mix quasi equilibrato di 1,32 maschi per femmina, e 1,05 tartarughe dalle zampe rosse per ettaro (2,4 acri) sull'isola (\"quale?\"), il che potrebbe essere una sottostima a causa della difficolt\u00e0 nel trovare le tartarughe.\nTassonomia.\nOriginariamente, tutte le tartarughe e le testuggini vennero assegnate per un breve periodo di tempo al genere \"Testudo\" (nominato da Carlo Linneo, nel 1758), ma in seguito divenne il termine utilizzato solo per le tartarughe dal guscio a cupola, zampe elefantine e abitudini completamente terrestri: le testuggini. Nel 1835, Leopold Fitzinger utilizz\u00f2 il nuovo genere \"Geochelone\" per differenziare alcune tartarughe non-mediterranee, apparentemente, in base alle dimensioni e alla mancanza di caratteristiche identificative specifiche, come il guscio a cerniera delle tartarughe a cerniera africane. Us\u00f2 inoltre il termine \"Chelonoidis\" come sottogenere per le specie sudamericane. Poche persone usarono questi termini fino a quando non furono riusati da Hewitt, nel 1933, e Loveridge e Williams, nel 1957.\nNel 1982, Roger Bour e Charles Crumly separarono ciascun \"Geochelone\" in generi diversi in base alle loro differenze anatomiche, specialmente nei crani. Ci\u00f2 ha portato alla formazione o al restauro di diversi generi: \"Aldabrachelys\", \"Astrochelys\", \"Cylindraspis\", \"Indotestudo\", \"Manouria\" e \"Chelonoidis\". \"Chelonoidis\" si distingueva dagli altri \"Geochelone\" per la loro distribuzione sudamericana, l'assenza di uno scudo nucale (il marginale centrale sul collo) e la presenza di un grande sopracaudale fuso (gli scudi sopra la coda), e alcune differenze nel cranio. Molti di questi nomi generici sono ancora dibattuti; ad esempio, non viene fornita alcuna definizione specifica di \"Geochelone\", e \"Chelonoidis\" viene utilizzato principalmente per le tartarughe sudamericane, anzich\u00e9 per le loro caratteristiche anatomiche uniche.\nIl nome della specie \"carbonarius\" significa \"simile al carbone\" e si riferisce alla colorazione del carapace scuro con macchie chiare. La specie venne originariamente identificata da Johann Baptist von Spix, nel 1824. L'olotipo era conservato allo Zoologischen Sammlung des Bayerischen Staates a Monaco, Germania, ma and\u00f2 perduto. Paulo Vanzolini afferm\u00f2 che l'olotipo potesse provenire dalla citt\u00e0 di Manaus, in Brasile, sul Rio Negro. Non \u00e8 stata riconosciuta alcuna sottospecie di tartaruga dalle zampe rosse, sebbene molti credano che la specie abbia cinque o pi\u00f9 varianti che possono essere classificate come sottospecie o come specie separate.\nStoria evolutiva.\nIl genere \"Chelonoidis\" presenta due sottocategorie principali basate sull'aspetto e sull'habitat: i gruppi \"C. carbonarius\" e \"C. chilensis\". Il gruppo \"C. carbonarius\" contiene le tartarughe dalle zampe rosse e le tartarughe dalle zampe gialle che chiaramente condividono un antenato comune. Il gruppo \"C. chilensis\" comprende la tartaruga Chaco (\"C. chilensis\") e la tartaruga delle Gal\u00e1pagos (\"C. niger\"), che condividono habitat e un aspetto di base simili, ma per il resto non sembrano essere strettamente imparentate. La relazione tra i gruppi non \u00e8 del tutto chiara.\nSono state proposte diverse teorie per spiegare il numero relativamente piccolo di specie di tartarughe in Sud America e le relazioni tassonomiche tra di esse, ma la documentazione fossile non \u00e8 molto completa. Una teoria di lunga data \u00e8 che provenissero dall'Asia usando un ponte di terra, e in seguito si diffusero in Nord America, condividendo quindi gli antenati con le tartarughe del deserto americane (gen. \"Gopherus\"). Un'altra teoria afferma che gli antenati di \"Geochelone\" arrivarono dall'Africa centrale, sfruttando la loro capacit\u00e0 di galleggiare, resistere all'acqua salata e rimanere senza cibo per lunghi periodi, o tramite delle zattere naturali.\nGli studi sul DNA suggeriscono che il gruppo \"carbonarius\" potrebbe essere correlato alle tartarughe a cerniera africane (gen. \"Kinixys\"). Ci\u00f2 suggerisce che potrebbero provenire dal Gondwana prima che si separasse in Africa e Sud America, circa 130 milioni di anni fa. Si pensa che una forma ancestrale di circa cinque milioni di anni fa, \"Chelonoidis hesterna\" (Auffenberg, 1971), abbia vissuto in foreste umide e si sia divisa in due specie nel Miocene, con le tartarughe dalle zampe gialle che rimasero nel fitto della foresta, mentre le tartarughe dalle zampe rosse colonizzarono i margini delle foreste e le savane emergenti. Con il mutare del clima e della topografia, gruppi di tartarughe dai piedi rossi divennero fisicamente separati e geneticamente isolati.\nBiologia.\nIl clima nella parte settentrionale della distribuzione della tartaruga dalle zampe rosse cambia poco di giorno in giorno e raramente diventa troppo caldo per loro, quindi le tartarughe non hanno bisogno di praticare alcuna forma di quiescenza e possono nutrirsi tutto il giorno. Le tartarughe nell'area di studio di Moskovitz erano pi\u00f9 attive dopo le 15:00, mentre molte specie provenienti da climi pi\u00f9 caldi sarebbero state pi\u00f9 attive al mattino e alla sera. Le tartarughe delle zone meridionali della loro distribuzione hanno a che fare con climi molto pi\u00f9 caldi, freddi e secchi rispetto al resto della popolazione ed estivano quando il cibo scarseggia. Possono estivare o brumare quando le temperature sono sufficientemente basse.\nLa maggior parte delle specie di tartarughe trascorre gran parte della giornata inattiva, e le tartarughe dai piedi rossi generalmente trascorrono oltre il 50% delle ore diurne a riposo. Possono riposare ancora pi\u00f9 a lungo dopo un pasto abbondante, con riposi anche da cinque a dieci giorni. Un esemplare di grandi dimensioni sembra essere rimasto nella stessa posizione per oltre un mese. Le tartarughe a riposo si muovono a malapena, lasciandosi ricoprire di foglie cadute, sia per mimetizzarsi sia per tenersi al caldo. Ci son casi in cui le termiti hanno costruito interi termitai sui carapaci delle tartarughe dalle zampe rosse a riposo.\nQuando riposano le tartarughe dalla zampe rosse cercano rifugio in luoghi che offrano termoregolazione e protezione dai predatori. Il cavo degli alberi caduti sono il luogo adatto per nascondersi, cos\u00ec come i cumuli di detriti, tane abbandonate (specialmente quelle degli armadilli e degli agouti), tronchi cavi, buche e coperture vegetali pesanti. Generalmente cercano di trovare luoghi di riposo aderenti e occasionalmente si \"incastrano\" tra le radici e i tronchi degli alberi. Talvolta le tane e le buche possono allagarsi ma questo non disturba il sonno delle tartarughe che possono riposarsi anche nell'acqua e nel fango, a patto che le narici e gli occhi rimangano sopra la superficie dell'acqua. Nella stagione pi\u00f9 calda, premono contro le superfici pi\u00f9 umide e pi\u00f9 fresche nei loro rifugi. Le tartarughe mostrano preferenze personali con molti individui che cercano sempre un tipo specifico di riparo.\nI rifugi sono spesso comuni e pi\u00f9 tartarughe possono usare lo stesso spazio. Per le tartarughe un buon rifugio \u00e8 estremamente importante, e data la loro scarsa vista, segnano la posizione del loro rifugio con delle tracce olfattive che loro o altre tartarughe possono seguire. Alcuni rifugi sono cos\u00ec utilizzati dalle tartarughe che si vengono a creare dei piccoli sentieri che conducono al rifugio, sebbene le singole tartarughe non possano tornare regolarmente in un dato rifugio.\nOltre ai rifugi comuni e alle tracce olfattive, le tartarughe dalle zampe rosse mostrano anche altri segni di comportamento semi-sociale, non essendo aggressive le une con le altre quando si nutrono, non proteggono un dato territorio da altri esemplari, e prediligono nutrirsi in gruppo soprattutto dove il cibo \u00e8 abbondante. Inoltre, le tartarughe dalle zampe rosse spesso si seguono l'un l'altra, di solito una pi\u00f9 piccola segue una pi\u00f9 grande, e, abbastanza spesso, i maschi seguono altri maschi. Sono state anche osservate alcune tartarughe seguire apparenti tracce odorifere lasciate da un individuo uno o due giorni prima.\nPredatori.\nI piccoli e le giovani tartarughe sono ad alto rischio di predazione. I nidi e le uova sono spesso oggetto di predazione da parte di tegu, coati dalla coda ad anelli, e gli invasivi ratti e manguste. Molti predatori possono mangiare con facilit\u00e0 le giovani tartarughe, comprese grandi lucertole, serpenti, coccodrilli e persino altre grandi tartarughe; uccelli predatori come curassow, guan, ralli, cuculi e falchi; e mammiferi come gatti, opossum, volpi, pecari e cani randagi.\nOltre agli umani, i principali predatori delle tartarughe adulte sono i giaguari. Le tartarughe dalle zampe rosse e gialle sembrano essere una fonte di cibo significativa per i giaguari in alcune parti delle loro rispettive distribuzioni geografiche, come il Parco Nazionale di Man\u00fa, in Per\u00f9. I giaguari mordono il carapace finch\u00e9 non riescono a spezzarlo o ad aprirlo per estrarre i tessuti molli. Molte tartarughe mostrano segni di denti da attacchi a cui sono sopravvissute, spesso all'estremit\u00e0 posteriore quando erano altrimenti protette in una tana o in un rifugio.\nDieta.\nTracciare con precisione la dieta della tartaruga dalle zampe rosse \u00e8 piuttosto difficile a causa dell'ampia variet\u00e0 di alimenti di cui si nutre e della variet\u00e0 e della disponibilit\u00e0 stagionale delle piante in tutta la sua vasta distribuzione. Interpretando ci\u00f2 che i rapporti sul campo stanno cercando di descrivere, e studiando i pellet fecali, gli studiosi hanno risultati molto diversi da quelli che si osservano mangiare gli animali.\nLe tartarughe che vivono nelle foreste dei generi \"Chelonoidis\", \"Indotestudo\", \"Manouria\" e \"Kinixys\" sono onnivore con un intestino superiore e inferiore all'incirca della stessa lunghezza, mentre i generi erbivori, come \"Gopherus\" e \"Testudo\", hanno un intestino crasso pi\u00f9 lungo per digerire le erbe fibrose. La maggior parte delle tartarughe onnivore non ha altre strutture digestive specializzate, riflettendo la loro dieta generalizzata e flessibile.\nLa maggior parte della dieta di questi animali \u00e8 un assortimento di frutta o baccello di semi. I frutti pi\u00f9 comuni nella loro dieta provengono da cactus (\"Opuntia\"), fichi (\"Ficus\"), pehen (\"Acacia aroma\"), \"Spondias\", \"Annona\", \"Philodendron\", bromeliacee e altri. Fino a cinque diversi tipi di frutti si trovano spesso nei pellet fecali di questi animali. L'intero frutto viene mangiato, e i semi, una volta espulsi possono germogliare, dando alle tartarughe dalle zampe rosse e gialle un ruolo significativo nella dispersione dei semi. Sono state osservate tartarughe dalle zampe rosse alla base degli alberi da frutto, apparentemente in attesa che i frutti cadessero.\nIl resto della loro dieta include erbe, foglie, fiori, radici e germogli di un vasto assortimento di piante, nonch\u00e9 funghi, invertebrati vivi (come formiche, termiti, scarafaggi, farfalle, lumache e vermi), carogne e feci (soprattutto delle volpi). Le tartarughe si trovano spesso in gruppo attorno alle carcasse di cui si nutrono fino a quando non sono piene, e occasionalmente si nutrono anche di piccoli animali vivi come serpenti e roditori. Talvolta \u00e8 possibile trovare anche ciottoli e sabbia nelle loro feci.\nLa dieta cambia in base alla stagione e alla disponibilit\u00e0 di cibo. Nella stagione delle piogge, la loro dieta consiste nel 70% di frutta, 25% di foglie e germogli freschi, e il resto di funghi, piccoli animali e carogne. Con la stagione secca, la loro dieta si compone per il 40% di frutti, per il 23% di fiori, per il 16% di foglie e germogli freschi, e per il resto di funghi, muschio, piccoli animali e carogne.\nLe tartarughe onnivore cercano cibi ricchi di calcio anche se altri alimenti sono pi\u00f9 facilmente disponibili, e mangiano persino terreno ricco di minerali se non riescono a ottenere un adeguato apporto di calcio nella loro dieta.\nMovimenti.\nLe tartarughe dalle zampe rosse si nutrono in aree che vanno da 0,63 a 117,5 ettari (da 1,6 a 290,3 acri), creando con i loro spostamenti un motivo a \"ragnatela\" centrato su un buon rifugio e una recente caduta di frutti. In genere si muovono metodicamente da 5 a 20 m/h (5,5-22 yd/h), ma possono anche sollevarsi sulle zampe e spostarsi fino a 100 m/h (109 yd/h) quando lo desiderano. Sebbene generalmente si spostino a zig-zag o ad anello, a volte si muovono per 100 metri (110 yd) o pi\u00f9 in linea retta, spesso a passo rapido. Mostrano una spiccata preferenza per il movimento sotto una copertura vegetale medio-densa.\nCiclo vitale.\nLe uova delle tartarughe dalle zampe rosse sono quasi sferiche e hanno un diametro medio di circa 5,0 centimetri per una lunghezza di 4,2 centimetri (2,0 per 1,7 pollici), ed un peso di 50 grammi (1,8 oncia); ogni covata pu\u00f2 contenere da due a sette uova, anche se una singola femmina pu\u00f2 deporre pi\u00f9 covate l'una vicino all'altra. Il periodo di incubazione \u00e8 di circa 105-202 giorni, di cui 150 tipici.\nQuando nascono, i piccoli di tartaruga usano il dente da uovo per rompere il guscio, rimanendo nell'uovo o nel nido per diversi giorni. Nell'uovo le tartarughine hanno il carapace piegato quasi a met\u00e0, pertanto hanno bisogno di un po' di tempo affinch\u00e9 si raddrizzi. Il carapace dei neonati ha un diametro di 3,6 centimetri per una lunghezza di 6,3 centimetri, \u00e8 piatto, leggermente piegato a causa della permanenza nell'uovo, e ha i lati seghettati. Si sa ben poco sulle attivit\u00e0 quotidiane o sulla dieta dei cuccioli delle tartarughe selvatiche. Le tartarughe subadulte crescono rapidamente per raggiungere la taglia riproduttiva, che per questa specie \u00e8 approssimativamente da 20 a 25 centimetri, a seconda della taglia media degli adulti della variante regionale.\nIl periodo di punta per il corteggiamento e la riproduzione di questa specie \u00e8 l'inizio della stagione delle piogge in aprile e maggio, sebbene occasionali accoppiamenti possano accadere in qualsiasi momento. Durante questo periodo molti esemplari sembrano riunirsi in \"luoghi di corteggiamento\" sotto gli alberi da frutto, come i \"Genipa\", attratti dai richiami e dalle scie olfattive di altre tartarughe. Quando due tartarughe si incontrano a circa un metro di distanza, eseguono alcuni comportamenti specifici per identificare l'altra. Il primo segnale riconoscitivo \u00e8 il colore della testa e degli arti; i colori rosso vivo, arancione, giallo o bianco sulla pelle scura identificano l'altro animale come la specie corretta. Successivamente, l'esemplare pi\u00f9 grande far\u00e0 dei movimenti con la testa da lato a lato per 2-4 secondi. Se entrambe le tartarughe sono maschi, generalmente una delle due si ritirer\u00e0, altrimenti pu\u00f2 scoppiare un combattimento in cui entrambe tenteranno di speronarsi a vicenda, cercando di portare i loro scudi golari sotto l'altra, per poi spingersi a vicenda il pi\u00f9 rapidamente possibile, spesso, nel tentativo di ribaltare l'altra. Il maschio sconfitto lascer\u00e0 in seguito l'area. Tuttavia, nelle popolazioni meridionali, non sono stati osservati comportamenti come il dondolio della testa o il combattimento rituale, forse per via della mancanza di tartarughe dalle zampe gialle nella zona. \u00c8 stato osservato come talvolta i maschi montino altri maschi, e persino le femmine talvolta montano entrambi i sessi; si pensa che questo comportamento sia un modo per stabilire il proprio dominio sugli altri esemplari.\nSe due tartarughe del sesso opposto si incontrano durante la stagione riproduttiva, la femmina si allontaner\u00e0 e il maschio la seguir\u00e0, toccandole il carapace e annusando cautamente la sua cloaca. Se la femmina si ferma, il maschio pu\u00f2 aspettare che riprenda a muoversi o andarsene. I maschi emettono forti suoni \"chioccianti\" durante l'inseguimento. Dopo averla seguita, il maschio monta la femmina, con i piedi piantati sulle costole del suo carapace, sbattendo gli scudi anali contro il suo sopracaudale creando un forte \"abbaio\" roco. Se la femmina riprende a camminare, il maschio continuer\u00e0 a seguirla. Le femmine a volte sembrano usare intenzionalmente gli arti posteriori per respingere i maschi. Una femmina ricettiva estende le zampe posteriori e solleva il piastrone mentre il maschio si pianta sulle proprie zampe posteriori estese mentre scala il guscio della femmina, allineando le loro cloache per l'inserimento. La coda, gli scudi e il pene della tartaruga sono progettati per aggirare l'ingombro del guscio. Il maschio spesso appoggia la testa sopra il guscio della femmina e tiene le fauci spalancate emettendo richiami sempre pi\u00f9 forti. Pu\u00f2 anche morderla, a volte in modo abbastanza aggressivo. I carapaci possono emettere rumori fragorosi durante le potenti spinte. Dopo la copulazione, la femmina si allontana, a volte buttando gi\u00f9 il maschio.\nLa femmina inizia quindi a nidificare, da cinque a sei settimane dopo l'accoppiamento. Tuttavia, scavare il proprio nido \u00e8 difficile in terreni duri, pertanto le femmine possono ammorbidire il urinando, prima di usare le zampe posteriori per scavare una buca di circa 10 x 20 centimetri (3,9 x 7,9 pollici), in circa tre ore e mezza. Le femmine inesperte spesso scavano diversi nidi parziali e persino le femmine pi\u00f9 esperte possono abbandonare un nido su cui stanno lavorando e iniziarne un altro. Quando il nido \u00e8 pronto, abbassano la coda il pi\u00f9 in profondit\u00e0 possibile e depositano un uovo ogni 30-120 secondi. Il nido viene poi ricoperto di terra e materiale vegetale. Le femmine pi\u00f9 esperte impiegano di meno tempo nello scavare, coprire e camuffare i propri nidi. Dopo aver coperto e nascosto il proprio nido, la femmina, spesso, beve un lungo sorso d'acqua, per poi trovare un riparo in cui riposarsi. In rari casi, le tartarughe dalle zampe rosse depongono le uova anche in superficie o all'interno di una macchia di cactus.\nCome molto altre tartarughe, le tartarughe dalle zampe rosse possono riprodursi per la maggior parte della loro vita, anche se il numero di uova deposte e il rapporto di cuccioli nati migliora man mano che la tartaruga matura, per poi cadere di nuovo con l'invecchiamento dell'animale. A causa della difficolt\u00e0 nel determinare l'et\u00e0 di una tartaruga selvatica, esistono pochi dati sulla loro longevit\u00e0, sebbene molte vivano per 30 anni o pi\u00f9 in cattivit\u00e0.\nConservazione.\nLa tartaruga dalle zampe rosse \u00e8 considerata Vulnerabile ed \u00e8 elencata nell'Appendice II della \"Convention on International Trade of Endangered Species\" (CITES) e nell'allegato B del reg. CE 338/97, che limita il commercio internazionale, sebbene ci\u00f2 non offra protezione all'interno di un paese, e il contrabbando di questi animali avviene ancora oggi in grandi numeri. Parchi e rifugi di conservazione, allevamenti in cattivit\u00e0 in condizioni naturali ed un aumento dell'allevamento in cattivit\u00e0 in altri paesi hanno aiutato a ristabilire alcune popolazioni, ma molti esemplari sono ancora esportati in gran numero (35.565 dal 2000 al 2005), principalmente come animali domestici e fonte di cibo. Le esportazioni registrate non includono il contrabbando o altre perdite, che alcuni stimano essere ben oltre il doppio di quel numero. Sono considerati particolarmente a rischio in Argentina e Colombia, e sono considerati ancora pi\u00f9 a rischio delle tartarughe dalle zampe gialle e delle tartarughe del Chaco.\nQueste tartarughe sono ampiamente usate come fonte di cibo in tutte la loro distribuzione, specialmente dove le altre carni sono limitate. La loro capacit\u00e0 di resistere a lungo senza mangiare li rende facili da catturare e da mantenere per lunghi periodi. La Chiesa cattolica consente di mangiare la carne di tartaruga nei giorni di digiuno quando la maggior parte delle carni \u00e8 vietata, come la Quaresima. La torta di tartaruga (\"pastel de morrocoy\", servita in un guscio di tartaruga) \u00e8 uno dei cibi preferiti durante queste festivit\u00e0, e un gran numero di tartarughe viene esportato solo per questo scopo. Anche persone che vivono in paesi con un'abbondanza di bestiame amano la carne di selvaggina, come le tartarughe, quando possibile. Il loro impiego come cibo \u00e8 cos\u00ec ricercato che la Colombia e alcuni altri paesi importano tartarughe dai paesi vicini.\nLa distruzione dell'habitat \u00e8 un'altra minaccia significativa per la tartaruga dalle zampe rosse e per tante altre specie. Sono anche ampiamente catturate per essere vendute come animali domestici locali, e per i loro carapaci colorati che sono venduti come souvenir.\nIn cattivit\u00e0.\nNonostante siano protette nel loro areale d'origine, le tartarughe dalle zampe rosse sono tartarughe da compagnia molto popolari in tutto il mondo. Sono relativamente economiche (intorno ai 180 euro ad esemplare), di dimensioni gestibili, hanno personalit\u00e0 interessanti e hanno una colorazione unica che le aiuta a differenziarsi dalle altre tartarughe domestiche. Chiunque sia interessato ad acquistare una tartaruga dalle zampe rosse \u00e8 bene rivolgersi ad un allevatore professionista, che abbia allevato tartarughe in cattivit\u00e0 per pi\u00f9 generazioni. Le tartarughe nate in cattivit\u00e0 sono pi\u00f9 docili di quelle selvatiche e pi\u00f9 gestibili, inoltre non correranno il pericolo di avere parassiti interni. Ci\u00f2 aiuta anche a protegge le popolazioni selvatiche dal bracconaggio. Qualsiasi rettile pu\u00f2 trasportare batteri come la \"salmonella\", quindi i proprietari dovrebbero praticare un'igiene adeguata, come lavarsi le mani dopo aver maneggiato gli animali o i loro escrementi. I cani, anche quelli ben addestrati, spesso attaccano o mordono per gioco le tartarughe, quindi \u00e8 necessario prestare molta attenzione se i due animali vivono insieme.\nTutte le tartarughe dovrebbero essere alloggiate all'aperto quando il tempo ed il clima lo consentono. In Italia, \u00e8 bene lasciare questi animali all'aperto solo quando le temperature esterne si stabilizzano e la notte non scendono sotto i 19 \u00b0C. I recinti all'aperto dovrebbero consentire spazio per muoversi liberamente, recinzioni che siano almeno 1,5 volte pi\u00f9 alti della lunghezza della tartaruga e sicuri sia dai predatori che dalla possibile fuga degli animali. L'area deve inoltre essere rifornita di pi\u00f9 ripari e acqua. Considerando che questi animali non brumano, e rimangono attive per tutto l'anno, \u00e8 necessario creare anche degli alloggi interni adatti alle dimensioni della tartaruga, oltre ad essere sicuri e impermeabili, in quanto questa specie che predilige molta umidit\u00e0. Acquari e vasche di plastica possono essere usate per le tartarughe pi\u00f9 giovani, mentre gli esemplari pi\u00f9 grandi o gruppi di pi\u00f9 tartarughe avranno bisogno di una \"tartarughiera\" (simile a una libreria senza ripiani sdraiata sul retro), una mini serra interna, o un grande recinto interno. Un habitat interno dovrebbe essere rivestito con un substrato come pacciame di legno duro (come il cipresso), fibre di cocco, una miscele di terra e sabbia o altre combinazioni simili. Sono inoltre necessari diversi nascondigli e una vaschetta per l'acqua, abbastanza grande affinch\u00e9 l'animale possa entrarvici completamente per rinfrescarsi e bere. Anche l'aggiunta di piante (vere o finte) dar\u00e0 pi\u00f9 nascondigli all'animale e abbelliranno il terrario.\nIl calore, la luce e l'umidit\u00e0 devono essere mantenuti entro linee guida adeguate per mantenere le proprie tartarughe sane. Le tartarughe dalle zampe rosse sono pi\u00f9 attive a temperature da 27 a 30 \u00b0C (da 81 a 86 \u00b0F). Si consiglia una zona pi\u00f9 calda di 30-31 \u00b0C (da 86 a 88 \u00b0F), mentre per le temperature notturne si pu\u00f2 scendere di alcuni gradi. In alcune parti del terrario dovranno essere presenti alti livelli di umidit\u00e0. L'illuminazione dovr\u00e0 essere bassa e diffusa, ed importante fornire molta ombra. Le luci che emettono lunghezze d'onda UVB sono indispensabili nei terrari al coperto per aiutare la tartaruga a metabolizzare correttamente il calcio ed aiutare a regolare la loro ghiandola pineale, specie se l'animale non dovr\u00e0 rimanere al chiuso per lunghi periodi.\nLe tartarughe domestiche tenute all'aperto dovrebbero essere lasciate libere di mangiare in un recinto all'aperto ben piantumato, quando possibile, a patto che il loro recinto all'aperto non contenga piante tossiche per l'animale. La loro dieta di base consiste in una variet\u00e0 di piante, verdure e frutta, e occasionalmente carne, oltre a dover essere ricca di calcio e fibre e povera di zuccheri e grassi. I frutti devono essere tenuti il pi\u00f9 intatti possibile. Anche i pellet alimentari per tartarughe domestiche possono essere dati all'animale insieme a cibi freschi. La maggior parte della dieta dovrebbe consistere in verdure a foglia verde come rapa o cavolo riccio, denti di leone, lattuga a foglia o riccia, indivia, cavoli, alberi commestibili o foglie di piante come gelso o ibisco, miscele di lattuga, prezzemolo, foglie di vite, ecc. Le verdure e la frutta possono offrire molti nutrienti, ma sono una parte minore della loro dieta in cattivit\u00e0. Le migliori scelte sono le foglie e i frutti di cactus, papaia, fichi, mango, funghi, zucca, melone, ananas, fragola, cetriolo, grano, mais, piselli e fagioli, carote, mela, pera, prugne e gombo. La carne costituisce una parte molto piccola della loro dieta in cattivit\u00e0 e possono includere insetti vivi o invertebrati (soprattutto lumache), topi o ratti, pollo, uova, organi, manzo magro, tonno o altri pesci 'grassi', o il cibo per gatti o cani. Il calcio deve essere integrato frequentemente in quantit\u00e0 molto piccole. Altre vitamine possono essere offerte anche in quantit\u00e0 molto piccole, ma sono meglio fornite attraverso una dieta equilibrata e varia.\nDurante il periodo riproduttivo \u00e8 bene separare i maschi dalle femmine per evitare covate indesiderate. Nel periodo in cui le femmine sono prossime alla deposizione \u00e8 importante fornire un osso di seppia e vitamine con calcio. Le uova vanno incubate a 29-30,5 \u00b0C, temperature maggiori provocano spesso malformazioni del carapace, e a volte causano la morte del feto all'interno dell'uovo. L'umidit\u00e0 all'interno dell'incubatrice non deve essere sotto l'80%."}
{"id": "522872", "revid": "110157", "url": "https://it.wikipedia.org/wiki?curid=522872", "title": "Prefettura di Yamaguchi", "text": " \u00e8 una prefettura giapponese con circa 1,5 milioni di abitanti, si trova nella regione di Ch\u016bgoku, sull'isola di Honsh\u016b. Il suo capoluogo \u00e8 l'omonima citt\u00e0 Yamaguchi.\nConfina con le prefetture di Hiroshima e Shimane."}
{"id": "522877", "revid": "200568", "url": "https://it.wikipedia.org/wiki?curid=522877", "title": "Brent (campo petrolifero)", "text": "Brent \u00e8 un giacimento di petrolio scoperto nel 1971 nel Mare del Nord al largo di Aberdeen, (Scozia), il cui sfruttamento \u00e8 iniziato nel 1976. Il termine brent caratterizza oggi il petrolio di riferimento europeo, un prodotto molto leggero, risultato dell'unione della produzione di 19 campi petroliferi situati nel Mare del Nord. \nSul mercato esistono varie tipologie di petrolio, ma a livello di scambi internazionali i pi\u00f9 importanti sono essenzialmente due: il Brent e il Wti.\nMalgrado una produzione limitata, il brent serve da petrolio grezzo di riferimento a livello mondiale. Il suo prezzo determina quello del 60% del petrolio estratto nel mondo."}
{"id": "522878", "revid": "61024", "url": "https://it.wikipedia.org/wiki?curid=522878", "title": "Martin Bucero", "text": ""}
{"id": "522883", "revid": "6923", "url": "https://it.wikipedia.org/wiki?curid=522883", "title": "Manifa", "text": "Manifa \u00e8 un grande giacimento di petrolio \"offshore\" in Arabia Saudita situato nel Golfo Persico. Scoperto nel 1951, non fu praticamente mai sfruttato, anche se delle piccole quantit\u00e0 di petrolio sono state estratte verso il 1960.\nIl giacimento si pensava cominciasse ad essere sfruttato dal 2011, ma ritardi nei lavori hanno portato le date di inizio della produzione di petrolio al 2013 e il completamento dei lavori nel 2015. Potr\u00e0 produrre 0,9 Mbbls/g, per arrivare fino a 1,5 Mbbls/g, secondo le cifre fornite da Saudi Aramco. I lavori sul giacimento offshore sono appaltati alla societ\u00e0 belga Jan de Nul. Malgrado le sue riserve, stimate in 11 Gbbls, che ne fanno un dei pi\u00f9 grandi giacimenti non sfruttati al mondo, Manifa soffre per la qualit\u00e0 del suo petrolio: estremamente carico di zolfo (dal 3 al 3,5%, nella forma di acido solfidrico) e di vanadio, che lo rendono praticamente inutilizzabile nella gran parte delle raffinerie attuali."}
{"id": "522886", "revid": "869733", "url": "https://it.wikipedia.org/wiki?curid=522886", "title": "Film per la tv", "text": ""}
{"id": "522895", "revid": "125856844", "url": "https://it.wikipedia.org/wiki?curid=522895", "title": "Orecchio di Dionisio", "text": "L'Orecchio di Dionisio (o Orecchio di Dionigi) \u00e8 una grotta artificiale che si trova nell'antica cava di pietra detta latomia del Paradiso, sotto il Teatro Greco di Siracusa. Scavata nel calcare, \u00e8 alta circa 23 m, larga dai 5 agli 11 m e si sviluppa in profondit\u00e0 per 65 m, con un andamento a S che lo rende anche un luogo di amplificazione acustica dei suoni.\nLa ragione di questo andamento deriva dalla presenza di un antico acquedotto nella parte superiore della grotta. Da quella traccia i costruttori scavarono verso il basso creando poi la forma attuale. Proprio questa conformazione particolarmente sinuosa delle pareti lascia aperto l'interrogativo sul suo reale utilizzo. Se cio\u00e8 fosse soltanto una cava o se servisse per amplificare i suoni.\nStoria.\nOrigini.\nSecondo la leggenda, la sua particolare forma a orecchio d'asino fece coniare al pittore Caravaggio, recatosi nella citt\u00e0 aretusea nel 1608 in compagnia dello storico siracusano Vincenzo Mirabella, l'espressione \"Orecchio di Dionisio\". Secondo la tradizione infatti il tiranno Dionisio fece scavare la grotta dove rinchiudeva i prigionieri e, appostandosi all'interno di una cavit\u00e0 superiore, ascoltava i loro discorsi. Grazie alla sua forma, l'Orecchio di Dionisio possiede caratteristiche acustiche tali da amplificare i suoni fino a sedici volte. \nSecondo le ricostruzioni di Eliano, Dionisio avrebbe rinchiuso il poeta Filosseno, con la colpa di non apprezzare le opere letterarie del tiranno, in questo luogo o nella vicina \"Grotta dei cordari\". Eliano afferma infatti che il poeta era stato rinchiuso: \"nella grotta pi\u00f9 bella delle Latomie, dove aveva composto il suo capolavoro, il Ciclope: grotta che in seguito aveva preso il suo nome.\".\n\"Ispirazioni\" celebri.\nNel 1625 lo scrittore e viaggiatore Pietro Della Valle, di ritorno dal suo viaggio in Oriente visit\u00f2 l'orecchio rimanendone estasiato. Seppur, per le convinzioni dell'epoca, a costruire la struttura sarebbe stato l'ingegno di Archimede:\nViaggiatori del Grand Tour.\nAttorno al 1770 il pittore e architetto Jean-Pierre Hou\u00ebl visit\u00f2 la grotta eseguendo una serie di rappresentazioni. Nelle sue descrizioni parlava anche dell'acustica e di come fossero eseguite delle prove soffiando un corno, sparando un colpo o battendo un tamburo. Ma \u00e8 senza dubbio la leggenda del luogo e la storia ad affascinare il suo immaginario:\nVivant Denon visitando la grotta, volle verificare la veridicit\u00e0 della leggenda secondo cui Dionigi ascoltasse i discorsi dei prigionieri, ma comprese che la sovrapposizione di suoni rende l'ascolto del tutto confuso:\nMaupassant in visita a Siracusa racconta anche del monumento:\nIn letteratura.\nAnche lo scrittore argentino Cort\u00e1zar cita l'Orecchio di Dionisio: \nGrotta dei cordari.\nNel complesso della \"Latomia del Paradiso\" si trova la \"Grotta dei Cordari\" cos\u00ec chiamata perch\u00e9 utilizzata per secoli da costruttori di corde che vi trovavano un luogo ideale a causa dell'alto tasso di umidit\u00e0 al suo interno. Si tratta di una grande grotta poggiata su pilastri sottili di pietra naturale scavata dall'uomo in epoca molto remota. Al momento una parte della grotta \u00e8 chiusa al pubblico per il pericolo di crollo di massi dalla volta."}
{"id": "522906", "revid": "110157", "url": "https://it.wikipedia.org/wiki?curid=522906", "title": "Amministrazione apostolica del Caucaso dei Latini", "text": "Lamministrazione apostolica del Caucaso dei Latini (in latino: \"Administratio Apostolica Caucasi Latinorum\") \u00e8 una sede della Chiesa cattolica immediatamente soggetta alla Santa Sede. Nel 2017 contava 50.000 battezzati. \u00c8 retta dal vescovo Giuseppe Pasotto, C.S.S.\nTerritorio.\nL'amministrazione apostolica estende la sua giurisdizione su tutti i cattolici, di rito latino, che abitano gli Stati di Georgia ed Armenia.\nSede dell'amministratore apostolico \u00e8 la citt\u00e0 di Tbilisi, capitale della Georgia, dove si trova la cattedrale dell'Assunzione della Beata Vergine Maria.\nIl territorio \u00e8 suddiviso in 16 parrocchie.\nStoria.\nL'amministrazione apostolica \u00e8 stata eretta il 30 dicembre 1993 con il decreto \"Quo aptius\" della Congregazione per i vescovi, ricavandone il territorio dalla diocesi di Tiraspol. In origine comprendeva gli Stati di Georgia, Armenia ed Azerbaigian.\nL'11 ottobre 2000 ha ceduto la porzione azera del suo territorio a vantaggio dell'erezione della missione sui iuris di Baku (oggi prefettura apostolica dell'Azerbaigian).\nNel 2013 i cappuccini sono ritornati in Georgia, da dove erano stati espulsi nel 1845, dopo quasi due secoli di presenza nel Paese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2014 contava 50.000 battezzati."}
{"id": "522907", "revid": "287204", "url": "https://it.wikipedia.org/wiki?curid=522907", "title": "Kirchbach (disambigua)", "text": ""}
{"id": "522908", "revid": "267975", "url": "https://it.wikipedia.org/wiki?curid=522908", "title": "Amministrazione apostolica di Caucaso", "text": ""}
{"id": "522909", "revid": "92723", "url": "https://it.wikipedia.org/wiki?curid=522909", "title": "Diocesi di Mopti", "text": "La diocesi di Mopti (in latino: \"Dioecesis Moptiensis\") \u00e8 una sede della Chiesa cattolica in Mali suffraganea dell'arcidiocesi di Bamako. Nel 2019 contava 45.555 battezzati su 3.719.270 abitanti. \u00c8 retta dal vescovo Jean-Baptiste Tiama.\nTerritorio.\nLa diocesi comprende le regioni del Mali di Timbuctu, Kidal, Gao e Mopti (eccetto il circondario di Djenn\u00e9).\nSede vescovile \u00e8 la citt\u00e0 di Mopti, dove si trova la cattedrale di San Giuseppe.\nIl territorio \u00e8 suddiviso in 7 parrocchie.\nStoria.\nL'ultima nata tra le diocesi del Mali ha una storia antica. \u00c8 infatti a Timbuct\u00f9 che si stabiliscono i primi missionari nel 1895, dopo i falliti tentativi nel 1876 e nel 1881 di raggiungere la citt\u00e0 partendo da Algeri ed attraversando il deserto del Sahara. I primi sei avventurieri della fede, inviati dal cardinale Lavigerie, furono massacrati dalle loro guide: erano i sacerdoti M\u00e9noret, Paulmier, Bouchaud, Richard, Morat e Pouplard. Nell'impossibilit\u00e0 dunque di raggiungere Timbuctu da nord, fu intrapresa, verso la fine dell'Ottocento, la via da sud: furono due religiosi dei Missionari d'Africa, i padri Augustin Hacquart e Auguste Dupuis, ed un laico, Eug\u00e8ne Konde, a raggiungere la citt\u00e0 risalendo il fiume Niger da Bamako, passando per Kita e S\u00e9gou, e raggiungendo Timbuctu il 21 maggio 1895.\nLa prefettura apostolica di Gao fu eretta il 9 giugno 1942 con la bolla \"Quo Missionum\" di papa Pio XII, ricavandone il territorio dai vicariati apostolici di Bamako, di Bobo-Dioulasso e di Ouagadougou (oggi tutt'e tre arcidiocesi).\nIl 12 giugno 1947 cedette una porzione del suo territorio a vantaggio dell'erezione della prefettura apostolica di Nouna (oggi diocesi di D\u00e9dougou).\nIl 29 settembre 1964 in forza della bolla \"More institutoque\" di papa Paolo VI la prefettura apostolica \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.719.270 persone contava 45.555 battezzati, corrispondenti all'1,2% del totale."}
{"id": "522910", "revid": "92723", "url": "https://it.wikipedia.org/wiki?curid=522910", "title": "Diocesi di S\u00e9gou", "text": "La diocesi di S\u00e9gou (in latino: \"Dioecesis Seguensis\") \u00e8 una sede della Chiesa cattolica in Mali suffraganea dell'arcidiocesi di Bamako. Nel 2020 contava 26.130 battezzati su 2.489.780 abitanti. \u00c8 retta dal vescovo Augustin Traor\u00e9.\nTerritorio.\nLa diocesi comprende i circondari di Barou\u00e9li, Niono e S\u00e9gou nella regione di S\u00e9gou, e il circondario di Dio\u00efla nella regione di Koulikoro in Mali.\nSede vescovile \u00e8 la citt\u00e0 di S\u00e9gou, dove si trova la cattedrale dell'Immacolata Concezione.\nIl territorio si estende su 60.000\u00a0km\u00b2 ed \u00e8 suddiviso in 6 parrocchie.\nStoria.\nI primi missionari a raggiungere la citt\u00e0 di S\u00e9gou furono i Missionari d'Africa Ficheux, Eveillard, Hacquard e Dupuis, il 1\u00ba aprile 1895. Questi ultimi due proseguirono fino a Timbuct\u00f9, mentre gli altri due si fermarono e fondarono la missione di S\u00e9gou, che per molti anni rimase unita a Bamako.\nLa diocesi \u00e8 stata eretta il 10 marzo 1962 con la bolla \"Sacra christiani\" di papa Giovanni XXIII, ricavandone il territorio dall'arcidiocesi di Bamako.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.489.780 persone contava 26.130 battezzati, corrispondenti all'1,0% del totale."}
{"id": "522911", "revid": "110157", "url": "https://it.wikipedia.org/wiki?curid=522911", "title": "Diocesi di Sikasso", "text": "La diocesi di Sikasso (in latino: \"Dioecesis Sikassensis\") \u00e8 una sede della Chiesa cattolica in Mali suffraganea dell'arcidiocesi di Bamako. Nel 2017 contava 33.738 battezzati su 2.054.600 abitanti. La sede \u00e8 vacante.\nTerritorio.\nLa diocesi comprende i circondari di Sikasso, Kadiolo e Koutiala nella regione di Sikasso, e il circondario di Bla nella regione di S\u00e9gou in Mali.\nSede vescovile \u00e8 la citt\u00e0 di Sikasso, dove si trova la cattedrale di Nostra Signora di Lourdes.\nIl territorio \u00e8 suddiviso in 9 parrocchie.\nStoria.\nI primi missionari d'Africa arrivarono a Sikasso da S\u00e9gou nel 1922, ma la missione fu in seguito abbandonata nel 1929. Fu il vicario apostolico di Bobo-Dioulasso (in Burkina Faso) a riprendere l'evangelizzazione della regione, inviando tre missionari dello stesso istituto, i padri Lorentz, Libouban e il fratello Jude, che raggiunsero Sikasso il 5 novembre 1936.\nLa prefettura apostolica fu eretta il 12 giugno 1947 con la bolla \"In dominicis agris\" di papa Pio XII, ricavandone il territorio dal vicariato apostolico di Bobo-Dioulasso (oggi arcidiocesi).\nIl 6 luglio 1963 la prefettura apostolica \u00e8 stata elevata a diocesi con la bolla \"Praefectura apostolica\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.054.600 persone contava 33.738 battezzati, corrispondenti all'1,6% del totale."}
{"id": "522912", "revid": "339392", "url": "https://it.wikipedia.org/wiki?curid=522912", "title": "Principessa di Lamballe", "text": ""}
{"id": "522913", "revid": "339392", "url": "https://it.wikipedia.org/wiki?curid=522913", "title": "Arcidiocesi di Freetown and Bo", "text": ""}
{"id": "522917", "revid": "116310176", "url": "https://it.wikipedia.org/wiki?curid=522917", "title": "Cratere Coriolis", "text": "Coriolis \u00e8 un cratere lunare di 78,56 km situato nella parte nord-occidentale della faccia nascosta della Luna, a cavallo dell'equatore lunare e a nord-ovest del cratere Daedalus.\nIl bordo di Coriolis \u00e8 eroso e numerosi piccoli crateri si trovano lungo il margine. A nord il bordo \u00e8 danneggiato e presenta una zona protrusa verso l'esterno e di altitudine minore. Il pianoro interno presenta piccoli crateri lungo le pendici interne orientali e meridionali. Verso il centro si trovano alcune basse formazioni collinari.\nIl cratere \u00e8 dedicato al fisico e matematico francese Gaspard Gustave de Coriolis.\nCrateri correlati.\nAlcuni crateri minori situati in prossimit\u00e0 di Coriolis sono convenzionalmente identificati, sulle mappe lunari, attraverso una lettera associata al nome."}
{"id": "522918", "revid": "1086375", "url": "https://it.wikipedia.org/wiki?curid=522918", "title": "Arcidiocesi di Conakry", "text": "Larcidiocesi di Conakry (in latino: \"Archidioecesis Konakriensis\") \u00e8 una sede metropolitana della Chiesa cattolica in Guinea. Nel 2019 contava 153.000 battezzati su 5.559.700 abitanti. \u00c8 retta dall'arcivescovo Vincent Coulibaly.\nTerritorio.\nL'arcidiocesi comprende la parte occidentale della Guinea.\nSede arcivescovile \u00e8 la citt\u00e0 di Conakry, dove si trova la cattedrale di Santa Maria.\nIl territorio \u00e8 suddiviso in 36 parrocchie.\nStoria.\nLa prefettura apostolica della Guinea francese fu eretta il 18 ottobre 1897 con il decreto \"Cum huic Sacrae Congregationi\" della Congregazione di Propaganda Fide, ricavandone il territorio dai vicariati apostolici del Senegambia (oggi arcidiocesi di Dakar) e della Sierra Leone (oggi arcidiocesi di Freetown).\nIl 18 aprile 1920 la prefettura apostolica fu elevata a vicariato apostolico in forza del breve \"Supremi apostolatus\" di papa Benedetto XV.\nIl 12 maggio 1949 cedette una porzione del suo territorio a vantaggio dell'erezione della prefettura apostolica di Kankan (oggi diocesi) e contestualmente cambi\u00f2 il proprio nome in vicariato apostolico di Conakry.\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nL'arcivescovo Raymond-Marie Tchidimbo, considerato un prigioniero politico, nel 1970 fu internato nel lager di Camp Boiro dal presidente-dittatore della Guinea Ahmed S\u00e9kou Tour\u00e9. Fu rilasciato nel 1979 ed esiliato in Canada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 5.559.700 persone contava 153.000 battezzati, corrispondenti al 2,8% del totale."}
{"id": "522921", "revid": "123656727", "url": "https://it.wikipedia.org/wiki?curid=522921", "title": "Stefano del Lupo", "text": "Biografia.\nEra nato a Carovilli sotto il pontificato di Pasquale II (1099-1118) e fu fondatore del monastero di San Pietro Apostolo in Vallebona , di cui oggi restano pochi resti, nel territorio di Manoppello, del quale era abate nel 1188 e dove mor\u00ec.\nIl culto.\nSecondo la leggenda agiografica avrebbe ammansito prodigiosamente un feroce lupo nelle campagne di Manoppello.\nFino al 1591 il corpo fu conservato in un sepolcro marmoreo della chiesa abbaziale di San Pietro in Vallebona (dintorni di Manoppello, di cui oggi restano ruderi), recante la scritta \u00abQui giace il corpo di S. Stefano Confessore\u00bb. Nel 1807 i suoi resti furono trasferiti nel paese natale di Carovilli, dove giunsero il 29 settembre, conservati nella parrocchia di Santa Maria Assunta.\nLa sua memoria liturgica cade il 19 luglio, ma a Carovilli \u00e8 festeggiato anche il 29 settembre."}
{"id": "522932", "revid": "110157", "url": "https://it.wikipedia.org/wiki?curid=522932", "title": "Arcidiocesi di Singapore", "text": "Larcidiocesi di Singapore (in latino: \"Archidioecesis Singaporensis\") \u00e8 una sede della Chiesa cattolica a Singapore immediatamente soggetta alla Santa Sede. Nel 2017 contava 157.988 battezzati su 5.607.000 abitanti. \u00c8 retta dall'arcivescovo William Goh Seng Chye.\nTerritorio.\nL'arcidiocesi comprende l'intero territorio della citt\u00e0-stato di Singapore, dove si trova la cattedrale del Buon Pastore (\"Cathedral of the Good Shepherd\").\nIl territorio si estende su 716\u00a0km\u00b2 ed \u00e8 suddiviso in 29 parrocchie.\nStoria.\nLa diocesi di Malacca fu eretta il 4 febbraio 1558 con la bolla \"Pro excellenti praeeminentia\" di papa Paolo IV e posta sotto la giurisdizione del \"padroado\" del re del Portogallo. Sede della diocesi era la citt\u00e0 di Malacca, capitale del sultanato omonimo.\nIl territorio, ricavato dall'arcidiocesi di Goa di cui era suffraganea, era immenso e comprendeva, almeno nominalmente, tutte le terre emerse ad est dell'India. In seguito all'erezione della diocesi di Macao nel 1576, la diocesi di Malacca le cedette la Cina, il Giappone ed il Tonchino. Nel 1712 cedette una porzione del suo territorio a vantaggio dell'erezione della prefettura apostolica delle Isole dell'Oceano Indiano (oggi diocesi di Saint-Denis-de-La R\u00e9union).\nVerso la met\u00e0 del Seicento gli Olandesi strapparono ai Portoghesi il controllo sui territori malesi, attuando una politica di restrizione delle attivit\u00e0 missionarie, di divieto del culto e di repressione delle popolazioni cattoliche, per lo pi\u00f9 composte dai discendenti euroasiatici dei primi coloni portoghesi. Secondo la testimonianza del missionario Laurent Imbert, nel 1821 a Singapore la comunit\u00e0 cattolica era composta da sole dodici persone.\nCon l'arrivo degli Olandesi la diocesi di Malacca era \"de facto\" soppressa e i pochi vescovi riconosciuti dalla Santa Sede dovettero risiedere a Timor o a Flores oppure rimanere in Europa. Un rallentamento della repressione si ebbe in occasione della guerra di successione spagnola all'inizio del Settecento, quando Olandesi e Portoghesi si trovarono alleati, e questo permise una certa libert\u00e0 di culto ai cattolici, che in questa occasione costruirono la chiesa di San Pietro a Malacca (1710). L'ultimo vescovo portoghese fu nominato nel 1804.\nNel frattempo, all'inizio del Seicento, con la nascita di Propaganda Fide, Roma cerc\u00f2 di aggirare gli inconvenienti creatisi con il patronato regio portoghese erigendo i vicariati apostolici che dipendevano direttamente dalla Santa Sede. Nel 1669 sorse il vicariato apostolico del Siam (l'odierna arcidiocesi di Bangkok) con territorio dismembrato dalla diocesi di Malacca. Quando nel 1779 il re del Siam espulse i missionari stranieri, un gruppo di cristiani con il vicario apostolico Arnaud-Antoine Garnault trovarono rifugio dapprima a Kedah e poi a Penang, nel nord della Malesia.\nNel 1819 la Compagnia britannica delle Indie orientali acquist\u00f2 Singapore, e i cattolici dell'isola chiesero a pi\u00f9 riprese al vicario apostolico del Siam, Esprit Florens, di inviare loro un prete residente; Florens scrisse a Roma per sapere se la penisola malese dipendesse dal suo vicariato. Nel frattempo si mossero anche i Portoghesi, che ancora consideravano quelle terre sotto la giurisdizione del \"padroado\" e che si affrettarono ad inviare da Macao un prete portoghese, Francisco da Silva Pinto e Maya. Nel 1827 il papa stabil\u00ec, con un decreto di Propaganda Fide, che la giurisdizione su Singapore dipendeva dal vicariato apostolico del Siam. Il governo portoghese si rifiut\u00f2 di riconoscere il decreto papale e l'arcivescovo di Goa minacci\u00f2 di scomunica chiunque ledesse i suoi diritti metropolitici sulla sede di Malacca.\nLo scontro divenne frontale nel 1838 quando la diocesi fu soppressa con il breve \"Multa praeclare\" di papa Gregorio XVI. e la sua giurisdizione pass\u00f2 al vicariato apostolico di Ava e Peg\u00f9 (oggi arcidiocesi di Yangon), in Birmania. Tuttavia, nel 1840 pass\u00f2 nuovamente sotto la giurisdizione del vicariato apostolico del Siam, confermandosi cos\u00ec il decreto del 1827.\nIl 10 settembre 1841, con il breve \"Universi dominici gregis\", papa Gregorio XVI divise in due parti il vicariato del Siam, dando origine al vicariato apostolico del Siam Orientale (da cui discende l'arcidiocesi di Bangkok) e al vicariato apostolico del Siam occidentale, che successivamente assunse il nome di vicariato apostolico di Malacca-Singapore. La missione nel nuovo vicariato fu affidata ai missionari delle Missioni Estere di Parigi, che gi\u00e0 vi operavano dal 1832, guidata dal vicario Jean-Paul-Hilaire-Michel Courvezy.\nIn seguito al concordato fra Santa Sede e governo portoghese del 1886, fu risolta l'annosa questione di giurisdizione fra patronato regio e Propaganda Fide: con l'articolo 9 del concordato, veniva sancita l'unione delle parrocchie dipendenti dal \"Padroado\" (San Pietro a Malacca e San Giuseppe a Singapore) con la diocesi di Macao, mentre con l'articolo 10 si lasciava libera la Santa Sede \"\u00abdi nominare i Vescovi e di prendere le determinazioni che creder\u00e0 opportune a vantaggio dei fedeli\u00bb\".\nIn forza dell'articolo 10 del concordato suddetto, il 10 agosto 1888 Roma procedette ad elevare il vicariato apostolico a diocesi con la lettera apostolica \"In Indosinensibus\" di papa Leone XIII, assegnandole nuovamente il nome di diocesi di Malacca.\nGi\u00e0 suffraganea dell'arcidiocesi di Pondicherry e Cuddalore, il 19 settembre 1953 fu elevata al rango di arcidiocesi senza suffraganee, immediatamente soggetta alla Santa Sede, con la bolla \"Mutant res\" di papa Pio XII.\nIl 25 febbraio 1955 cedette porzioni del suo territorio a vantaggio dell'erezione delle diocesi di Kuala Lumpur (oggi arcidiocesi) e di Penang; lo stesso giorno, in virt\u00f9 della bolla \"Cum per apostolicas\" dello stesso papa Pio XII, fu elevata al rango di sede metropolitana con la denominazione di \"arcidiocesi di Malacca-Singapore\" e con suffraganee le due diocesi di Kuala Lumpur e di Penang.\nIl 18 dicembre 1972 per effetto della bolla \"Spe certa ducti\" di papa Paolo VI l'arcidiocesi si \u00e8 divisa dando origine alla diocesi di Malacca-Johore (oggi diocesi di Melaka-Johor), mentre la parte restante ha assunto la presente denominazione di arcidiocesi di Singapore, perdendo per\u00f2 la dignit\u00e0 di sede metropolitana e divenendo una sede arcivescovile immediatamente soggetta alla Santa Sede.\nNel 1981 ha avuto termine la giurisdizione dei vescovi di Macao sulla chiesa e la parrocchia di San Giuseppe di Singapore, bench\u00e9, per facilitare il passaggio, la parrocchia abbia continuato ad essere officiata da preti inviati da Macao fino al 1999.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 5.607.000 persone contava 157.988 battezzati, corrispondenti al 2,8% del totale."}
{"id": "522933", "revid": "92723", "url": "https://it.wikipedia.org/wiki?curid=522933", "title": "Vicariato apostolico dell'Arabia settentrionale", "text": "Il vicariato apostolico dell'Arabia settentrionale (in latino: \"Vicariatus Apostolicus Arabiae Septentrionalis\") \u00e8 una sede della Chiesa cattolica immediatamente soggetta alla Santa Sede. Nel 2020 contava 2.752.241 battezzati su 42.956.169 abitanti. La sede \u00e8 vacante.\nTerritorio.\nIl vicariato apostolico estende la sua giurisdizione sui fedeli cattolici dei seguenti Paesi della Penisola arabica: Bahrain, Kuwait, Qatar e Arabia Saudita. Il vicariato comprende solo formalmente il territorio dell'Arabia Saudita, stato in cui i culti non musulmani sono proibiti.\nSede del vicariato \u00e8 la citt\u00e0 di Awali, in Bahrain, dove sorge la cattedrale di Nostra Signora d'Arabia. A Madinat al-Kuwait, in Kuwait, si trova la chiesa della Santa Famiglia nel Deserto, gi\u00e0 cattedrale dal 1961 al 2021.\nIl territorio \u00e8 suddiviso in 11 parrocchie.\nStoria.\nLa prefettura apostolica di Kuwait fu eretta il 29 giugno 1953 con la bolla \"Quemadmodum dispensator\" di papa Pio XII, ricavandone il territorio dal vicariato apostolico di Arabia (oggi vicariato apostolico dell'Arabia meridionale).\nIl 2 dicembre 1954 la prefettura apostolica fu elevata a vicariato apostolico con la bolla \"Quandoquidem Christi\" dello stesso papa Pio XII.\nIl 25 gennaio 1957, con la lettera apostolica \"Regnum Mariae\", papa Pio XII proclam\u00f2 la Beata Maria Vergine, venerata con il titolo di Nostra Signora d'Arabia, patrona del vicariato apostolico.\nIl 27 gennaio 1957 fu posta la prima pietra della cattedrale, che fu consacrata il 16 marzo 1961.\nIl 31 maggio 2011 il vicariato apostolico ha esteso la sua giurisdizione sull'Arabia Saudita, sul Qatar e sul Bahrain, che erano soggetti al vicariato apostolico di Arabia, e ha assunto l'attuale denominazione in forza del decreto \"Bonum animarum\" della Congregazione per l'evangelizzazione dei popoli.\nNell'agosto del 2012 il vicario apostolico ha trasferito la sua residenza dal Kuwait ad Awali, nel centro del Bahrein. Qui il 10 dicembre 2021 \u00e8 stata consacrata la nuova cattedrale di Nostra Signora d'Arabia.\nIl vicario apostolico \u00e8 membro di diritto della Conferenza dei vescovi latini nelle regioni arabe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 42.956.169 persone contava 2.752.241 battezzati, corrispondenti al 6,4% del totale."}
{"id": "522935", "revid": "380654", "url": "https://it.wikipedia.org/wiki?curid=522935", "title": "Rolling Thunder (wrestling)", "text": ""}
{"id": "522936", "revid": "110157", "url": "https://it.wikipedia.org/wiki?curid=522936", "title": "Arcieparchia di Asmara", "text": "Larcieparchia di Asmara (in latino: \"Archieparchia Asmarensis\") \u00e8 una sede metropolitana della Chiesa cattolica eritrea. Nel 2018 contava 35.017 battezzati su 3.539.186 abitanti. \u00c8 retta dall'arcivescovo Menghesteab Tesfamariam, M.C.C.I.\nTerritorio.\nL'arcieparchia comprende le regioni eritree denominate Mar Rosso Settentrionale, Centrale e parte del Sud.\nSede arcieparchiale \u00e8 la citt\u00e0 di Asmara, dove si trovano la cattedrale arcieparchiale di Kidane Mehret e la chiesa della Beata Vergine del Rosario, ex-cattedrale del vicariato apostolico di Asmara.\nL'arcieparchia \u00e8 di rito alessandrino, ma poich\u00e9 in Eritrea non ci sono diocesi latine n\u00e9 di altre Chiese cattoliche particolari, la giurisdizione si estende a tutti i cattolici.\nIl territorio si estende su 23.686\u00a0km\u00b2 ed \u00e8 suddiviso in 60 parrocchie.\nStoria.\nIl 4 luglio 1930 fu eretto l'ordinariato per i fedeli di rito etiope nell'Eritrea, i quali dal 1894 erano soggetti al vicariato apostolico di Eritrea (fino al 1911 una prefettura apostolica) e precedentemente al vicariato apostolico di Abissinia. In questo modo il vicariato apostolico di Eritrea mantenne la sua giurisdizione sugli altri cattolici nella colonia italiana, in particolare sui fedeli latini.\nIl 31 ottobre 1951, con la bolla \"Aethiopica Alexandrini\" di papa Pio XII, al posto dell'ordinariato fu istituito l'esarcato apostolico di Asmara con giurisdizione su tutta l'Eritrea, ed immediatamente soggetto alla Santa Sede.\nIl 20 febbraio 1961 l'esarcato apostolico \u00e8 stato elevato al rango di eparchia, suffraganea dell'arcieparchia di Addis Abeba, in forza della bolla \"Quod Venerabiles\" di papa Giovanni XXIII.\nIl 21 dicembre 1995 ha ceduto porzioni del suo territorio a vantaggio dell'erezione delle eparchie di Barent\u00f9 e di Cheren. Lo stesso giorno, a seguito della soppressione del vicariato apostolico di Asmara, ha esteso la propria giurisdizione anche sui cattolici di rito latino.\nIl 24 febbraio 2012 ha ceduto un'ulteriore porzione di territorio a vantaggio dell'erezione dell'eparchia di Sagan\u00e8iti.\nIl 19 gennaio 2015 \u00e8 stata elevata al rango di arcieparchia con la bolla \"Multum fructum\" di papa Francesco, diventando sede metropolitana della Chiesa cattolica eritrea di nuova erezione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 su una popolazione di 3.539.186 persone contava 35.017 battezzati, corrispondenti all'1,0% del totale."}
{"id": "522937", "revid": "92723", "url": "https://it.wikipedia.org/wiki?curid=522937", "title": "Eparchia di Cheren", "text": "Leparchia di Cheren (in latino: \"Eparchia Kerensis\") \u00e8 una sede della Chiesa cattolica eritrea suffraganea dell'arcieparchia di Asmara. Nel 2019 contava 42.959 battezzati su 498.300 abitanti. \u00c8 retta dall'eparca Kidane Yebio.\nTerritorio.\nL'eparchia comprende le anteriori (prima della riorganizzazione del 1996) province di Sahel e Senhit in Eritrea.\nSede eparchiale \u00e8 la citt\u00e0 di Cheren, dove si trova la cattedrale di San Michele.\nL'eparchia appartiene alla Chiesa cattolica eritrea (che usa nella liturgia la variante ge'ez del rito alessandrino), ma poich\u00e9 nel suo territorio (e in tutta Eritrea) non ci sono diocesi latine n\u00e9 di altre Chiese autonome, la giurisdizione dell'eparchia si estende a tutti i cattolici presenti.\nIl territorio \u00e8 suddiviso in 43 parrocchie.\nStoria.\nL'eparchia \u00e8 stata eretta il 21 dicembre 1995 con la bolla \"Communitates in orbe\" di papa Giovanni Paolo II, ricavandone il territorio dall'eparchia di Asmara (oggi arcieparchia).\nInizialmente suffraganea dell'arcieparchia di Addis Abeba, nel 2015 \u00e8 entrata a far parte della Chiesa cattolica eritrea, della quale \u00e8 sede metropolitana l'arcieparchia di Asmara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 498.300 persone contava 42.959 battezzati, corrispondenti all'8,6% del totale."}
{"id": "522939", "revid": "62748", "url": "https://it.wikipedia.org/wiki?curid=522939", "title": "Carlos", "text": ""}
{"id": "522941", "revid": "110157", "url": "https://it.wikipedia.org/wiki?curid=522941", "title": "Diocesi di Stoccolma (cattolica)", "text": "La diocesi di Stoccolma (in latino: \"Dioecesis Holmiensis\") \u00e8 una sede della Chiesa cattolica in Svezia immediatamente soggetta alla Santa Sede. Nel 2017 contava 116.031 battezzati su 9.981.799 abitanti. \u00c8 retta dal vescovo cardinale Anders Arborelius, O.C.D.\nTerritorio.\nLa diocesi comprende tutta la Svezia.\nSede vescovile \u00e8 la citt\u00e0 di Stoccolma, dove si trova la cattedrale di Sant'Erik.\nIl territorio \u00e8 suddiviso in 44 parrocchie.\nStoria.\nIl vicariato apostolico di Svezia fu eretto il 23 settembre 1783, ricavandone il territorio dal vicariato apostolico delle Missioni Settentrionali.\nIl 7 agosto 1868 cedette una porzione del suo territorio a vantaggio dell'erezione della missione sui iuris di Norvegia (oggi diocesi di Oslo).\nIl 29 giugno 1953 in forza della bolla \"Profecit valde\" di papa Pio XII il vicariato apostolico \u00e8 stato elevato a diocesi e ha assunto il nome attuale.\nNel 2017, per la prima volta nella storia, il vescovo di Stoccolma Anders Arborelius \u00e8 stato creato cardinale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 9.981.799 persone contava 116.031 battezzati, corrispondenti all'1,2% del totale."}
{"id": "522945", "revid": "881153", "url": "https://it.wikipedia.org/wiki?curid=522945", "title": "Lallazione", "text": "Per lallazione (dal lat. \"lallatio\", l'atto del lallare, cio\u00e8 del canterellare la-la per addormentare il bimbo) si intende la produzione pre-linguistica dei lattanti a partire dal settimo mese caratterizzata da coppie di vocali e consonanti ben definite e toni diversi (richiesta, comando...).\nL'inizio dell'attivit\u00e0 espressiva con suoni varia molto da individuo a individuo e non deve preoccupare se inizia con ritardo o si prolunga per qualche mese pi\u00f9 del dovuto. I disturbi della pronuncia richiedono la valutazione da parte di un medico specialista in audiologia e foniatria che provveder\u00e0 ad impostare il protocollo riabilitativo eseguito dal logopedista."}
{"id": "522949", "revid": "1123126", "url": "https://it.wikipedia.org/wiki?curid=522949", "title": "Arcidiocesi di Corf\u00f9, Zante e Cefalonia", "text": "Larcidiocesi di Corf\u00f9, Zante e Cefalonia (in latino: \"Archidioecesis Corcyrensis, Zacynthiensis et Cephaloniensis\") \u00e8 una sede metropolitana senza suffraganee della Chiesa cattolica in Grecia. Nel 2019 contava 3.500 battezzati su 120.000 abitanti. \u00c8 retta dall'arcivescovo Georgios Altouvas.\nTerritorio.\nL'arcidiocesi estende la sua giurisdizione sui fedeli cattolici di rito latino delle Isole Ionie, ed in particolare di Corf\u00f9, Zante, Cefalonia, Leucade, Itaca e della regione dell'Epiro in Grecia.\nSede arcivescovile \u00e8 la citt\u00e0 di Corf\u00f9, dove si trova la cattedrale dei Santi Giacomo e Cristoforo.\nIl territorio \u00e8 suddiviso in 3 parrocchie.\nStoria.\nL'arcidiocesi di rito latino di Corf\u00f9 e le diocesi di Zante e Cefalonia furono erette nel XIII secolo, quando entrarono in possesso degli Angioini (Corf\u00f9 e Cefalonia) e di Venezia (Zante). Le date di erezione sono abbastanza incerte e quelle citate dalle fonti sono posteriori all'elezione del primo vescovo.\nZante e Cefalonia, originariamente suffraganee dell'arcidiocesi di Corinto, furono unite nel 1222. Divennero poi immediatamente soggette alla Santa Sede, ma in un anno imprecisato fra il 1625 e il 1695 entrarono a far parte della provincia ecclesiastica dell'arcidiocesi di Corf\u00f9. Secondo altre fonti le diocesi erano gi\u00e0 suffraganee di Corf\u00f9 dal 1386.\nIl 3 luglio 1919 in forza del breve \"Cum ex Apostolico\" di papa Benedetto XV le tre sedi furono unite. Da allora la sede metropolitana \u00e8 priva di suffraganee.\nIl 10 marzo 1926 in forza del breve \"Quae rei sacrae\" di papa Pio XI ha acquisito dall'arcidiocesi di Durazzo il territorio corrispondente all'attuale regione greca dell'Epiro.\nDal 1992 l'arcivescovo \u00e8 anche amministratore apostolico \"sede vacante\" del vicariato apostolico di Salonicco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 120.000 persone contava 3.500 battezzati, corrispondenti al 2,9% del totale."}
{"id": "522950", "revid": "267975", "url": "https://it.wikipedia.org/wiki?curid=522950", "title": "Esarcato apostolico di Grecia", "text": "Lesarcato apostolico di Grecia (in latino: \"Exarchatus Apostolicus Graeciae\") \u00e8 una sede della Chiesa cattolica greca di rito bizantino, immediatamente soggetta alla Santa Sede. Nel 2019 contava 6.000 battezzati. \u00c8 retto dal vescovo Manuel Nin, O.S.B.\nTerritorio.\nL'esarcato apostolico estende la sua giurisdizione su tutti i fedeli cattolici di rito bizantino di Grecia.\nSede dell'esarcato \u00e8 la citt\u00e0 di Atene, dove sorge la cattedrale della Santissima Trinit\u00e0.\nIl territorio comprende 4 parrocchie.\nStoria.\nL'esarcato apostolico \u00e8 stato eretto l'11 giugno 1932, ricavandone il territorio dall'esarcato apostolico della Turchia d'Europa (oggi esarcato apostolico di Costantinopoli).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 6.000 battezzati."}
{"id": "522951", "revid": "1123126", "url": "https://it.wikipedia.org/wiki?curid=522951", "title": "Diocesi di Sira e Milo", "text": "La diocesi di Sira e Milo (in latino: \"Dioecesis Syrensis et Milensis\") \u00e8 una sede della Chiesa cattolica in Grecia suffraganea dell'arcidiocesi di Nasso. Nel 2017 contava 6.345 battezzati su 31.300 abitanti. \u00c8 retta dal vescovo Petros Stefanou.\nTerritorio.\nLa diocesi estende la sua giurisdizione sui fedeli cattolici di rito latino delle seguenti isole greche delle Cicladi occidentali: Sira, Milo, Ceo, Citno, Argentiera, Serfanto, Sifanto e Gyaros (disabitata).\nSede vescovile \u00e8 la citt\u00e0 di Ermopoli (comune di Siro-Ermopoli), sull'isola di Sira, dove si trova la cattedrale di San Giorgio.\nIl territorio \u00e8 suddiviso in 15 parrocchie.\nStoria.\nL'attuale diocesi risulta essere il frutto di accorpamenti succedutisi nel tempo di territori di diverse circoscrizioni ecclesiastiche, sorte in epoca veneziana. Agli inizi del XIII secolo fu eretta la diocesi di Sira, che comprendeva solo le isole di Sira e Giura. Nello stesso secolo \u00e8 eretta la diocesi di Milo, che includeva l'isola di Argentiera. Entrambe fin dall'erezione sono sempre state suffraganee dell'arcidiocesi di Nasso.\nDopo il 1330 fu eretta la diocesi di Ceo, che comprendeva anche le isole di Citno e di Sifanto, suffraganea dell'arcidiocesi di Atene.\nNel 1625 erano censite nell'isola di Sira 67 chiese latine; la popolazione isolana raggiunge la cifra di circa 4.000 abitanti, tutti cattolici; sono censiti solo una settantina di uomini di rito bizantino. Nel 1701 la situazione si presentava leggermente cambiata: le chiese latine sono 4 compresa la cattedrale di San Giorgio, i preti censiti 30 e le famiglie cattoliche quasi 800. Nel 1746 erano segnalati circa 2.000 cattolici, e l'isola apparteneva oramai all'impero ottomano.\nNel corso del Seicento e Settecento le diocesi di Milo e Ceo divennero sedi vacanti, e per esse furono nominati dei vicari apostolici.\nLa diocesi di Milo nel 1610 era sotto il governo ottomano, la maggior parte dei fedeli era passata alla Chiesa ortodossa; \u00e8 segnalata la cattedrale dei Santi Cosma e Damiano, occupata dagli ortodossi. L'ultimo vescovo di Milo \u00e8 Dionisio Modin\u00f2, il cui nome, senza altre indicazioni, \u00e8 riportato negli annuari pontifici dal 1736 al 1746. Nel 1798 la sede di Ceo fu unita a quella di Milo. Nell'Ottocento la diocesi di Milo e Ceo venne di fatto soppressa e Milo divenne una sede titolare. Nel 1933 venne istituita la sede titolare di Ceo con il nome di Cea.\nDopo l'indipendenza della Grecia dall'impero ottomano, dal 19 agosto 1834 ai vescovi di Sira, in qualit\u00e0 di delegati apostolici, fu affidata la cura pastorale dei pochi cattolici latini della nuova nazione, il cui territorio, dal punto di vista ecclesiastico, fu ricavato dal vicariato apostolico di Costantinopoli (oggi vicariato apostolico di Istanbul). Il medesimo vescovo provvedeva anche ai cattolici di Creta, le cui diverse sedi episcopali erano vacanti dalla met\u00e0 del XVII secolo.\nNel 1887 sono censiti nella diocesi di Sira 7.000 cattolici su 40.000 abitanti, con 6 parrocchie e 11 fra chiese e oratori; i preti sono in tutto 25. La diocesi gestisce inoltre 6 scuole per un totale di 500 alunni e un seminario con 14 seminaristi.\nAlla fine dell'Ottocento la diocesi di Milo fu data in amministrazione perpetua ai vescovi di Sira; tuttavia la sede titolare fu soppressa solo dopo il 1923.\nDal 22 febbraio 1947 Sira \u00e8 unita \"in persona episcopi\" alla diocesi di Santorino, e dal 1952 il vescovo \u00e8 anche amministratore apostolico \"sede vacante\" della diocesi di Creta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 31.300 persone contava 6.345 battezzati, corrispondenti al 20,3% del totale."}
{"id": "522952", "revid": "110157", "url": "https://it.wikipedia.org/wiki?curid=522952", "title": "Vicariato apostolico di Salonicco", "text": "Il vicariato apostolico di Salonicco (in latino: \"Vicariatus Apostolicus Thessalonicensis\") \u00e8 una sede della Chiesa cattolica in Grecia immediatamente soggetta alla Santa Sede. Nel 2017 contava 6.600 battezzati su 3.592.021 abitanti. La sede \u00e8 vacante.\nTerritorio.\nIl vicariato apostolico estende la sua giurisdizione sui fedeli cattolici di rito latino delle regioni greche della Macedonia Occidentale, della Macedonia Centrale, della Macedonia Orientale e Tracia e della Tessaglia.\nSede del vicariato \u00e8 la citt\u00e0 di Salonicco, dove si trova la cattedrale dell'Immacolata Concezione.\nIl territorio \u00e8 suddiviso in 4 parrocchie: l'Immacolata Concezione a Salonicco, l'Immacolata Concezione a Volo, San Paolo a Kavala e San Giuseppe ad Alessandropoli. Vi sono inoltre alcune chiese dette \"succursali\": due a Salonicco (Sacro Cuore e San Vincenzo de Paoli), una a Larissa (Sacro Cuore) e una a Xanthi (San Giuseppe).\nStoria.\nIl vicariato apostolico \u00e8 stato eretto il 18 marzo 1926 con il breve \"In sublimi Principis\" di papa Pio XI: la Macedonia e la Tracia greche furono ricavate dal vicariato apostolico di Costantinopoli (oggi vicariato apostolico di Istanbul), mentre la Tessaglia era amministrata dalla delegazione apostolica della Grecia, cui era stata affidata nel 1882.\nDal 1929 la sede \u00e8 governata da un amministratore apostolico, che dal 1992 \u00e8 l'arcivescovo di Corf\u00f9, Zante e Cefalonia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 3.592.021 persone contava 6.600 battezzati, corrispondenti allo 0,2% del totale."}
{"id": "522958", "revid": "599013", "url": "https://it.wikipedia.org/wiki?curid=522958", "title": "Malattia genetica", "text": "In medicina una malattia genetica \u00e8 sottotipo di malattia rara causata da una o pi\u00f9 anomalie del genotipo, quali mutazioni dei geni o alterazioni dei cromosomi le quali sono in grado di dare origine ad una o pi\u00f9 patologie. Sebbene ad ogni generazione i processi di variabilit\u00e0 genetica compresi i fenomeni di Crossing-over e di regolazione epigenetica, rimaneggino costantemente l'informazione presente nel nucleo delle cellule, solo poche varianti si traducono in uno stato definito di malattia, esse quindi risultano le maggiormente studiate e conosciute proprio per l'interesse che esse suscitano in campo sanitario e clinico, ma rappresentano solo una minima parte delle alterazioni totali.\nStoria.\nTra i fondatori della genetica clinica sono considerati i medici britannici Joseph Adams, che descrisse la trasmissione genetica della polidattilia, William Bateson e Archibald Edward Garrod, che descrissero la trasmissione recessiva dell'alcaptonuria, lo statunitense Victor McKusick che pubblic\u00f2, nel 1966, il primo indice dei geni conosciuti e delle malattie a essi correlate, e il francese J\u00e9r\u00f4me Lejeune, che nel 1959 per primo mise in relazione una malattia, la sindrome di Down, con un'anomalia cromosomica, la trisomia 21, e nel 1963 individu\u00f2 in un'anomalia sulla quinta coppia cromosomica la causa della sindrome del grido di gatto .\nLe alterazioni del patrimonio genetico possono colpire indifferentemente la linea delle cellule somatiche, che costituiscono il corpo, o la linea delle cellule germinali, coinvolte nella produzione dell'ovulo o degli spermatozoi. Nei casi in cui sia coinvolta la linea delle cellule germinali tali malattie genetiche divengono anche ereditarie, cio\u00e8 si trasmettono da uno o entrambi i genitori a una parte o alla totalit\u00e0 della prole .\nNon tutte le malattie hanno una causa genetica, per esempio le malattie infettive. Per altre malattie pu\u00f2 esservi una predisposizione genetica detta anche familiarit\u00e0; in questi casi si tratta di una anomalia del genoma che non si sviluppa automaticamente nella patologia se non in compresenza di altri fattori scatenanti, come accade ad esempio per la celiachia o il lupus eritematoso sistemico che infatti non sono considerate malattie genetiche.\nManifestazioni cliniche e fenotipo.\nAlcune malattie genetiche sono predestinate a manifestarsi fin da prima del concepimento, altre in periodi successivi, altre ancora in et\u00e0 avanzata. Le malattie genetiche meglio caratterizzate sono quelle relative ad un solo locus genico e a penetranza completa. Gli studi hanno permesso di catalogare tali malattie come dominanti o recessive. Questa suddivisione si deve alle propriet\u00e0 della sequenza genica interessata. Nel caso in cui la sequenza genica contenga un allele dominante, la patologia si svilupper\u00e0 fin dal concepimento e l'individuo risulter\u00e0 malato fin dalla nascita; avr\u00e0 inoltre il 50% di probabilit\u00e0 di trasmettere la malattia ai discendenti. Nel caso in cui la sequenza genica contenga un allele recessivo, gli eterozigoti risulteranno portatori sani della patologia, non si ammaleranno n\u00e9 presenteranno segnali clinici, tuttavia nel caso in cui essi si riproducano con un altro eterozigote portatore sano avranno il 25% di possibilit\u00e0 di generare un figlio malato . Alcune malattie genetiche che riguardano l'emoglobina (Talassemia, Anemia falciforme...) si trovano in alcune popolazioni in situazione di equilibrio bilanciato, dovuto alla minore suscettibilit\u00e0 dei portatori sani ad infezioni presenti in quell'ambiente."}
{"id": "522959", "revid": "62748", "url": "https://it.wikipedia.org/wiki?curid=522959", "title": "Ortoplastia", "text": "L'ortoplastia \u00e8 la scienza che studia la correzione funzionale di segmenti osteo-articolari apportata per mezzo di ortesi di silicone. La sua funzione \u00e8 quella di modificare i rapporti articolari per il miglioramento della funzionalit\u00e0 d'organo.\nSi distingue in ortoplastia di tipo \"correttivo\", \"palliativo\" e \"di scarico\".\nL'ortoplastia adopera materiali a memoria di forma opportunamente lavorati per ottenere le correzioni volute; si utilizzano in particolare siliconi di \"shore\" variabile a seconda della deformit\u00e0 e della gravit\u00e0.\nLe fasi della costruzione di un'ortesi digitale sono:\nI campi di utilizzo sono la podologia (ortopodologia) per patologie delle dita (alluce valgo, dita a griffe, dita a martello, dita a collo di cigno), ortopedia della mano e delle piccole articolazioni.\nOrtonixie.\nUna particolare tecnica di ortesizzazione di tipo ortoplastico \u00e8 l'ortonixia, che consiste nell'applicazione di forze tangenziali alla lamina ungueale per correggere e modificare la crescita delle unghie soggette ad involuzione che causano lesioni del letto ungueale con granulomi piogeni. Le ortonixie possono essere in materiali a memoria di forma e materiali metallici al nichel."}
{"id": "522960", "revid": "363629", "url": "https://it.wikipedia.org/wiki?curid=522960", "title": "Sistema elettorale in Germania", "text": "Il sistema elettorale tedesco \u00e8 il meccanismo adottato in Germania per determinare, in base ai voti espressi dagli elettori, l'assegnazione dei seggi del Bundestag, cio\u00e8 la camera dei deputati. I componenti del Bundesrat, cio\u00e8 la rappresentanza dei \"Bundesl\u00e4nder\", non sono eletti direttamente ma vengono designati dai singoli governi federati.\nI sistemi elettorali per le elezioni regionali o comunali variano significativamente da Land a Land e non verranno trattati in questa voce.\nIn sintesi, il sistema elettorale in vigore \u00e8 un sistema elettorale proporzionale personalizzato con meccanismi di correzione:\nL'Articolo 38 della costituzione tedesca fissa i principi fondamentali che devono essere soddisfatti dalla legge elettorale, la cadenza quadriennale delle elezioni e i requisiti di et\u00e0 per l'elettorato attivo e passivo. I meccanismi concreti del sistema elettorale non sono invece ancorati nella legge fondamentale dello Stato.\nNella sentenza del 3 luglio 2008 la corte costituzionale ha dichiarato incostituzionale la suddivisione dei seggi prevista dalla legge elettorale vigente. Anche le correzioni entrate in vigore il 3 dicembre 2011 non hanno soddisfatto i giudici della corte costituzionale, pronunciatasi il 25 luglio 2012. Le nuove modifiche sono state approvate a larghissima maggioranza il 9 maggio 2013. Il punto centrale di quest'ultima riforma \u00e8 costituito dall'introduzione dei cosiddetti mandati di compensazione (Ausgleichsmandate).\nBasi giuridiche costituzionali.\nPrincipi della legge elettorale.\nL'articolo 38 della costituzione tedesca stabilisce che:\nI sei principi fissati in questo articolo, pur non essendo fissati nella prima parte della costituzione, sono da considerarsi giuridicamente equivalenti ai principi fondamentali ivi contenuti e pertanto sul loro rispetto pu\u00f2 essere chiamata a pronunciarsi la corte costituzionale.\nDelle elezioni sono generali se in linea di principio ogni cittadino vi pu\u00f2 partecipare, nei limiti di et\u00e0 specificati nel secondo comma dell'articolo 38 della costituzione federale. Un'esclusione di ristretti gruppi di persone dal diritto di voto attivo non \u00e8 necessariamente in contrasto con la legge fondamentale. L'esclusione dal diritto di voto passivo \u00e8 vincolata in maniera meno restrittiva.\nIl diritto di voto \u00e8 riservato ai cittadini tedeschi e ai \"rifugiati o espulsi di nazionalit\u00e0 tedesca\" (articolo 116 della costituzione) se residenti in Germania. Infatti il popolo, che in base all'articolo 20 detiene il potere e lo esercita tramite le elezioni e gli organi legislativi, esecutivi e giudiziari, \u00e8 in base alla sentenza del 31 ottobre 1990 della corte costituzionale soltanto il popolo tedesco.\nUn'elezione \u00e8 diretta se la volont\u00e0 dell'elettore ne determina direttamente l'esito. Un'intermediazione da parte di grandi elettori come avviene per l'elezione del presidente degli Stati Uniti non \u00e8 pertanto consentita. La scelta di una lista di candidati da parte dei partiti non \u00e8 invece anticostituzionale.\nUn'elezione \u00e8 libera se lo Stato non obbliga il cittadino ad una specifica scelta; anche il diritto a candidarsi (diritto di voto passivo) rientra nella libert\u00e0 di voto. In base ad un pronunciamento della corte costituzionale, la libert\u00e0 di voto non sarebbe invece violata da un obbligo di voto, se esso venisse introdotto nella legge elettorale. Sarebbero invece incostituzionali spot elettorali fatti a spese dello Stato; il governo federale pu\u00f2 per\u00f2 svolgere attivit\u00e0 di informazione per l'elettorato, a patto di mantenere un punto di vista strettamente neutrale.\nUn'elezione \u00e8 segreta, se il voto da parte di ogni elettore non pu\u00f2 essere conosciuto a nessun altro. La legge elettorale vieta addirittura all'elettore di esprimere pubblicamente la sua scelta al seggio. Da questo punto di vista \u00e8 problematico il voto per posta, che dovrebbe rappresentare un'eccezione, poich\u00e9 non garantisce la segretezza. Tuttavia il voto per posta non \u00e8 anticostituzionale, poich\u00e9 una sua eliminazione limiterebbe la generalit\u00e0 del voto, considerata un principio di rango superiore.\nIl principio di uguaglianza prevede che ogni elettore abbia lo stesso peso sull'esito delle elezioni. La corte costituzionale ha fissato differenti vincoli per il sistema proporzionale e per quello maggioritario, entrambi ritenuti costituzionali. In un sistema maggioritario deve essere mantenuta l'uguaglianza di peso, cio\u00e8 ogni voto deve avere approssimativamente lo stesso peso; tale principio sarebbe ad esempio violato se due collegi uninominali avessero una popolazione significativamente diversa. In un sistema proporzionale \u00e8 anche richiesta l'uguaglianza delle possibilit\u00e0 di successo, cio\u00e8 che ogni voto deve avere lo stesso influsso sulla distribuzione dei seggi. Sono per\u00f2 consentite limitazioni, come la soglia di sbarramento per i partiti che abbiano meno del 5% delle preferenze di lista o meno di tre mandati diretti Una clausola di sbarramento con una percentuale pi\u00f9 alta del 5% sarebbe invece incostituzionale, a meno che non ci siano motivi particolari e stringenti che la giustifichino.\nDiritto di voto.\nElettorato attivo.\nIl diritto di voto attivo \u00e8 riservato ai cittadini tedeschi che alla data delle elezioni\nPossono votare anche i cittadini tedeschi residenti all'estero se soddisfano le altre due condizioni di cui sopra e inoltre\nSe un cittadino tedesco con diritto di voto si trasferisce in Germania da un altro paese, non deve soddisfare il requisito dei tre mesi di residenza in territorio tedesco.\nSono esclusi dal diritto di voto i cittadini\nElettorato passivo.\nPer essere eleggibili nel Bundestag \u00e8 necessario essere in possesso della cittadinanza tedesca e avere raggiunto la maggiore et\u00e0.\nTuttavia sono esclusi dall'elettorato passivo i cittadini che non siano in possesso dell'elettorato attivo e coloro che sono stati condannati da un tribunale all'interdizione dai pubblici uffici. In base al \u00a7 45 del codice penale, i cittadini condannati in via definitiva ad una pena di almeno un anno di reclusione sono ineleggibili per cinque anni. L'eleggibilit\u00e0 pu\u00f2 essere sospesa da due a cinque anni anche per condanne pi\u00f9 lievi, se la legge prevede esplicitamente questa pena accessoria per il reato commesso.\nI cittadini tedeschi residenti all'estero possono essere eleggibili anche se non in possesso del diritto di voto attivo.\nOrganismi elettorali.\nIl principale organismo elettorale \u00e8 il Bundeswahlleiter (ufficiale elettorale federale), che vigila sulla correttezza dello svolgimento delle elezioni, presiede il Bundeswahlausschuss (ufficio elettorale) ed \u00e8 nominato dal ministero dell'interno. Generalmente tale ruolo \u00e8 assegnato al presidente dell'ufficio federale di statistica. Al suo fianco ci sono un Landeswahlleiter e un Landeswahlausschuss per ogni Land, un Kreiswahlleiter e un Kreiswahlausschuss per ogni circoscrizione elettorale e un Wahlvorsteher e un Wahlvorstand per ogni distretto elettorale. Questi sono nominati direttamente o indirettamente dal governo del Land. Gli altri membri degli uffici elettorali vengono nominati dagli ufficiali elettorali competenti.\nIl ministero dell'interno non pu\u00f2 interferire direttamente con l'attivit\u00e0 degli uffici elettorali, pur avendo tra i propri compiti quello di fornire le direttive per il corretto svolgimento delle elezioni federali, tramite la Bundeswahlordnung e la Bundeswahlger\u00e4teverordnung, che riguarda l'eventuale utilizzo di strumentazioni elettroniche.\nScelta dei candidati.\nDiritto di presentazione dei candidati.\nI candidati per i mandati diretti possono essere proposti da un partito politico o anche da singoli elettori, mentre le liste regionali possono essere presentate soltanto da partiti. I partiti che non siano rappresentati nel Bundestag o nel parlamento di un Land da almeno cinque deputati in maniera continuativa per l'intera durata dell'ultima legislatura devono preventivamente fare domanda di riconoscimento all'ufficio elettorale entro il 97\u00ba giorno precedente la data delle elezioni. Le candidature devono essere presentate entro il 69\u00ba giorno precedente le elezioni. In caso di scioglimento anticipato del Bundestag tali scadenze possono essere accorciate con un provvedimento del ministero dell'interno.\nI partiti che necessitano di un riconoscimento da parte dell'ufficio elettorale devono anche raccogliere firme per le loro candidature: ogni candidato diretto deve essere sostenuto da almeno 200 elettori della sua circoscrizione, ogni lista regionale da almeno l'uno per mille degli elettori del Land oppure da almeno 2000 aventi diritto al voto. Anche la candidatura diretta di una persona non sostenuta da alcun partito necessita di almeno 200 firme. I partiti che rappresentano una minoranza linguistica non sono invece tenuti a raccogliere firme. Ogni elettore pu\u00f2 firmare per sostenere la candidatura di un solo candidato diretto e di una sola lista regionale. Il mancato rispetto di questa norma comporta l'invalidamento delle firme fatte dall'elettore e un procedimento penale a suo carico.\nCandidature per un mandato diretto.\nIl candidato di un partito \u00e8 votato democraticamente con scrutinio segreto da tutti gli elettori della circoscrizione iscritti al partito. In alternativa la candidatura pu\u00f2 essere scelta da delegati, votati a scrutinio segreto dagli iscritti al partito. Le candidature possono essere proposte da qualunque elettore iscritto al partito; i candidati possono non essere loro stessi iscritti al partito. A partire dalle elezioni del 2009 non \u00e8 pi\u00f9 consentito presentare un candidato iscritto (anche) ad un altro partito. La procedura della scelta del candidato deve essere verbalizzata e il verbale deve essere consegnato all'ufficio elettorale competente. Quest'ultimo verifica la candidatura e comunica eventuali vizi di forma ad una di due persone di fiducia nominate dal candidato, affinch\u00e9 tutto sia in regola nei tempi previsti.\nUna candidatura pu\u00f2 essere ritirata mediante una dichiarazione congiunta delle due persone di fiducia oppure tramite un comunicato sottoscritto dalla maggioranza di coloro che avevano firmato per la candidatura. Con una dichiarazione congiunta delle due persone di fiducia \u00e8 anche possibile sostituire il candidato, se questi perde la sua eleggibilit\u00e0 oppure muore. Se per\u00f2 la candidatura \u00e8 gi\u00e0 stata accettata dall'ufficio elettorale, allora non pu\u00f2 pi\u00f9 essere ritirata o cambiata.\nIn caso di morte di un candidato, il voto in una circoscrizione pu\u00f2 essere rinviato di al pi\u00f9 sei settimane, per consentire la scelta di un nuovo candidato. Le modalit\u00e0 delle elezioni non vengono alterate da un eventuale rinvio ed eventuali neomaggiorenni non possono essere aggiunti alle liste elettorali.\nListe regionali.\nLe modalit\u00e0 di nomina della lista regionale sono analoghe a quelle delle candidature dirette. L'ordine delle candidature nella lista \u00e8 a sua volta determinato da un voto segreto degli elettori iscritti al partito.\nAnche la nomina delle persone di fiducia e l'eventuale modifica delle liste \u00e8 regolata in maniera analoga a quanto avviene per i candidati diretti.\nFunzionamento del sistema elettorale.\nL'elettore dispone di due voti, denominati rispettivamente \"primo voto\" (Erststimme) e \"secondo voto\" (Zweitstimme). Va precisato che l'uso di questa terminologia non sottintende un ordine di importanza o una relazione logica tra i due voti. Secondo alcuni sondaggi una percentuale di elettori che va dal 63% (2005) al 70% (2002) \u00e8 erroneamente convinta che il primo voto sia quello pi\u00f9 importante, mentre in realt\u00e0 entrambi i voti hanno una funzione specifica e, semmai, \u00e8 il secondo voto ad essere pi\u00f9 importante poich\u00e9 determina i rapporti di forza tra i vari partiti.\nPrimo voto.\nTramite il primo voto l'elettore esprime una preferenza per uno dei candidati diretti della sua circoscrizione; il candidato pi\u00f9 votato di ciascuna circoscrizione risulta eletto. In caso di parit\u00e0 l'ufficio elettorale effettua un sorteggio. Scopo del primo voto \u00e8 di creare un rapporto pi\u00f9 diretto tra eletti ed elettori. Al momento il territorio federale \u00e8 suddiviso in 299 circoscrizioni e ciascuna di esse \u00e8 rappresentata esattamente da un deputato eletto direttamente. Il primo voto invece non determina la distribuzione dei seggi tra i partiti, dato che il numero di deputati di un partito eletti direttamente viene scalato dal numero dei seggi previsto tramite il voto di lista.\nLa suddivisione in circoscrizioni del territorio nazionale \u00e8 fissata da un allegato alla legge elettorale. Nessuna circoscrizione pu\u00f2 intersecare pi\u00f9 di un Land e il numero dei cittadini tedeschi residenti non deve discostarsi di pi\u00f9 del 25% dalla media nazionale per ogni circoscrizione.\nSecondo voto.\nIl secondo voto serve a determinare la suddivisione dei seggi tra i vari partiti e pertanto \u00e8 determinante per la formazione di possibili maggioranze di governo. Con il secondo voto l'elettore \u00e8 chiamato a scegliere un partito politico, i cui candidati sono fissati su una lista per ciascun Land. Tutti i 598 seggi del Bundestag sono suddivisi tra i partiti in base alla percentuale in ciascun \"Bundesland\", escludendo i partiti che abbiano ottenuto meno del 5% dei secondi voti (a livello nazionale) e meno di tre deputati eletti direttamente tramite i primi voti. A partire dalle elezioni del 1987 la suddivisione dei seggi \u00e8 avvenuta con il metodo Hare-Niemeyer, fino alla riforma del 17 marzo 2008, quando \u00e8 stato introdotto il metodo Sainte-Lagu\u00eb-Schepers.\nLa proporzione dei seggi di ciascun partito corrisponde sostanzialmente alla percentuale dei secondi voti; la principale distorsione \u00e8 dovuta alla soglia di sbarramento. In base all'articolo 6, comma 1 della legge elettorale vengono ignorate nel conteggio dei secondi voti le preferenze degli elettori che con il loro primo voto hanno contribuito a far eleggere un candidato indipendente, di un partito che non abbia presentato una lista nel Land oppure (dal 2011) un candidato diretto di un partito che non abbia superato la soglia di sbarramento. Questa norma ha la funzione di evitare che il voto di questi elettori abbia un influsso doppio sulla composizione del Bundestag.\nIl Partito del Socialismo Democratico, erede del Partito Socialista Unificato di Germania al potere nella Repubblica Democratica Tedesca, ottenne nel 2002 due mandati diretti in circoscrizioni berlinesi ma non super\u00f2 la soglia di sbarramento, raggiungendo a livello nazionale il 4,0% dei secondi voti. I secondi voti degli elettori di questi due parlamentari sono stati conteggiati poich\u00e9 i candidati erano presentati da un partito che aveva anche presentato una lista per il Land. La Corte Costituzionale Federale tedesca nel suo pronunciamento del 23 novembre 1988 aveva gi\u00e0 fatto notare al legislatore questa lacuna normativa, corretta da una riforma nel 2011, che prevede di ignorare il secondo voto degli elettori che abbiano fatto eleggere un candidato diretto appoggiato da un partito che non abbia superato la soglia di sbarramento.\nAstensione e voti nulli.\nLa legge elettorale non prevede la possibilit\u00e0 di un'astensione; la mancanza di una croce sulla scheda viene conteggiata come voto nullo, separatamente per il primo e il secondo voto.\nIl voto \u00e8 nullo se la volont\u00e0 dell'elettore non pu\u00f2 essere univocamente determinata, se la scheda presenta segni aggiuntivi non previsti oppure se la scheda \u00e8 falsificata. Nel caso di schede valide per altre circoscrizioni dello stesso Land, a partire dalle elezioni federali del 2009 \u00e8 invalidato soltanto il primo voto.\nNella legge elettorale non sono invece previste norme per l'annullamento dei voti che presentino dei potenziali segni di riconoscimento come una croce ruotata di 45\u00b0 o tracciata con una penna di colore insolito. Tali voti sono dunque validi.\nNel caso del voto per posta vi sono alcuni ulteriori motivi di annullamento: se la busta \u00e8 vuota, contiene pi\u00f9 di una scheda oppure ha un formato anomalo. In base all'articolo 39 comma 5 restano invece validi i voti degli elettori deceduti prima del giorno fissato per le elezioni oppure degli elettori che abbiano nel frattempo perso il diritto di voto.\nL'effetto dell'astensione equivale a quello del voto nullo anche per il finanziamento pubblico ai partiti, che dipende soltanto dai voti validi. Dopo l'introduzione di massimali per tali finanziamenti, l'effetto dell'astensionismo sulle casse dei partiti in pratica \u00e8 molto ridotto.\nSoglia di sbarramento.\nIn base all'articolo 6 comma 3 della legge elettorale, i seggi del Bundestag sono suddivisi in maniera proporzionale soltanto ai partiti che abbiano ottenuto almeno il 5% dei secondi voti su scala nazionale. In alternativa per ottenere un numero di seggi proporzionale ai secondi voti \u00e8 sufficiente che un partito ottenga tre mandati diretti. I voti dei partiti che non abbiano superato una delle due soglie di sbarramento non vengono in alcun modo conteggiati nella distribuzione dei seggi tra gli altri partiti. La regola dei tre mandati diretti ha l'effetto di favorire tra i partiti minori quelli che hanno un elettorato fortemente concentrato in alcune specifiche circoscrizioni, come \u00e8 stato il caso del Partito del Socialismo Democratico (PDS) alle elezioni del 1994, che ottenne il 4,39% dei secondi voti, ma ben 4 mandati diretti a Berlino, conquistando cos\u00ec ben 30 seggi al Bundestag, o quello di Die Linke (erede del PDS) alle elezioni del 2021, che ottenne il 4,9% dei secondi voti, ma elesse 3 mandati diretti (2 a Berlino e 1 a Lipsia), e quindi guadagn\u00f2 ben 36 seggi proporzionali pi\u00f9 i 3 maggioritari.\nSono invece esentati dalla soglia di sbarramento i partiti che rappresentano le minoranze linguistiche, come il partito danese S\u00fcdschleswigscher W\u00e4hlerverband dello Schleswig-Holstein, che si present\u00f2 per l'ultima volta con una sua lista alle elezioni del 1961. Questa eccezione comunque vale solo per le minoranze storiche, come i danesi e i sorbi, non per gli immigrati.\nDistribuzione dei seggi dal 1956 al 2011.\nInnanzitutto dai 598 seggi disponibili (dal 1957 al 1961 erano 494, dalle elezioni del 1965 fino al 1987 erano 496, alle elezioni del 1990, del 1994 e del 1998 erano 656) viene sottratto il numero degli eletti tramite il primo voto che siano indipendenti o il cui partito non abbia superato la soglia di sbarramento. Alle elezioni federali del 2002 \u00e8 stato il caso di due seggi del PDS, mentre l'unica volta in cui sono stati eletti dei candidati indipendenti si \u00e8 verificata in occasione delle elezioni federali del 1949.\nI restanti seggi vengono suddivisi proporzionalmente ai secondi voti tra i partiti che abbiano superato la soglia di sbarramento, tramite il metodo Sainte-Lagu\u00eb (fino al 1985 tramite il metodo D'Hondt e poi fino al 2008 con il metodo Hare-Niemeyer). Lo stesso algoritmo \u00e8 quindi utilizzato per suddividere proporzionalmente i seggi attribuiti a ciascun partito a seconda del numero di preferenze ottenute nei vari Land.\nViene cos\u00ec determinato il numero di seggi attribuiti ai singoli partiti in ogni Land. A questo punto \u00e8 possibile determinare quali candidati vengono effettivamente eletti nel Bundestag.\nInnanzitutto i candidati dei vari partiti eletti direttamente tramite i primi voti ottengono ciascuno un seggio. Nei Land in cui il numero dei deputati di un partito eletti direttamente \u00e8 inferiore al numero dei seggi attribuiti al partito, si colma tale differenza tramite i candidati presentati dal partito nella propria lista del Land, seguendo l'ordine in cui questi figurano sulla lista stessa. Eventuali candidati sulla lista del Land che siano anche stati eletti direttamente vengono saltati in questa fase.\nSe in un Land il numero dei deputati di un partito eletti direttamente \u00e8 superiore al numero dei seggi attribuiti al partito, tutti i candidati eletti direttamente entrano comunque a far parte del Bundestag. I seggi in soprannumero attribuiti in questo modo sono denominati mandati in eccedenza (in tedesco: \u00dcberhangmandat); il numero dei deputati del Bundestag risulta aumentato del loro numero. Non sono previsti mandati di compensazione (in tedesco: \"Ausgleichsmandat\"). Nel 1998 i mandati in eccedenza sono stati 13, nel 2002 ce ne sono stati 5 e nel 2005 sono stati 16. Teoricamente sono possibili fino a 299 mandati in eccedenza, nel caso in cui tutti i mandati diretti vengano conquistati da partiti che abbiano una percentuale di secondi voti cos\u00ec bassa da non ottenere nessun seggio tramite il meccanismo proporzionale.\nRiforma del 2011.\nLa legge in vigore dal 1956 non escludeva il fenomeno del peso di voto negativo (in tedesco: negatives Stimmgewicht). Il problema \u00e8 legato ai mandati in eccedenza e alla suddivisione dei seggi spettanti ad un dato partito tra le liste di candidati presentate nei vari Land. Se in un Land un partito ottiene dei mandati in eccedenza grazie ai primi voti, pu\u00f2 infatti accadere che un piccolo aumento dei secondi voti non aumenti il numero di seggi assegnati al partito a livello nazionale, ma ne alteri la distribuzione tra i vari Land a favore del Land con il mandato in eccedenza, che in questo modo smette di essere tale (ma il candidato sarebbe comunque stato eletto), mentre contemporaneamente il partito perde un seggio in un altro Land.\nNella sua sentenza del 3 luglio 2008 la corte costituzionale ha dichiarato incostituzionale il peso di voto negativo, ordinando al legislatore di modificare la norma entro il 30 giugno 2011.\nLa riforma approvata da CDU/CSU ed FDP entr\u00f2 in vigore soltanto il 3 dicembre 2011. La legge riformata prevede che i seggi nel Bundestag siano prima suddivisi tra i vari Land e solo dopo, su scala regionale, tra i partiti, invertendo cos\u00ec l'ordine dei due procedimenti. La suddivisione dei seggi tra i vari Land \u00e8 calcolata in base al numero degli elettori. I mandati in eccedenza in questo modo non sono stati aboliti. I partiti possono inoltre ottenere ulteriori seggi tramite la cosiddetta \"Reststimmenverwertung\", il cui numero \u00e8 calcolato nel seguente modo: i secondi voti, che in un Land non abbiano contribuito a far eleggere alcun candidato, vengono sommati su scala nazionale, dopo essere stati divisi per il numero di voti necessari nel Land per ottenere un seggio in pi\u00f9, arrotondando il risultato per eccesso. Tali seggi aggiuntivi vanno alle liste regionali con i maggiori resti, ma con precedenza assoluta ai Land con mandati in eccesso. Dato che nella legge non \u00e8 chiaramente spiegato come debba essere calcolato esattamente il numero di voti necessari nel Land per ottenere un seggio in pi\u00f9, n\u00e9 come debbano essere calcolati i resti, la normativa risulta poco chiara.\nI 214 deputati della SPD e di Alleanza 90/I Verdi hanno richiesto una verifica della costituzionalit\u00e0 della nuova legge elettorale, 3063 cittadini rappresentati dal Prof. Matthias Rossi hanno presentato un loro ricorso e il partito dei verdi ha iniziato un procedimento di conflitto organico (tedesco: \"Organstreit\").\nNel suo pronunciamento del 25 luglio 2012 la corte costituzionale ha dichiarato incostituzionali alcune norme centrali della legge elettorale riformata. Nello specifico i punti sollevati sono stati i seguenti:\nContrariamente al suo pronunciamento del 2008, in questa sentenza la corte costituzionale non specifica un termine entro cui approvare una nuova riforma, rendendo immediatamente inapplicabile la legge elettorale.\nRiforma del 2013.\nNell'ottobre del 2012 la CDU/CSU, la SPD, la FDP e Alleanza 90/I Verdi trovarono un accordo per una nuova riforma della legge elettorale, che fu approvata dal Bundestag il 21 febbraio 2013 ed \u00e8 entrata in vigore il 9 maggio 2013. La principale modifica riguarda i mandati in eccedenza, che dovranno essere riequilibrati in modo da garantire il rispetto della proporzionalit\u00e0 su scala federale. In dettaglio i seggi vengono ora assegnati nel modo seguente:\nIn alcune situazioni particolari sono tuttora possibili delle variazioni rispetto alla regola generale nella distribuzione dei seggi:\nIl nuovo algoritmo di assegnazione dei seggi pu\u00f2 portare ad un significativo aumento del numero dei deputati eletti. Alle elezioni federali del 2009 sarebbero stati eletti 671 invece di 622 deputati. Il peso di voto negativo con la nuova legge \u00e8 molto pi\u00f9 infrequente, ma non del tutto escluso. Se questa legge fosse stata applicata nel 2009, allora 8000 voti in pi\u00f9 per Die Linke ad Amburgo avrebbero ad esempio avuto come conseguenza un seggio in meno per il partito. Il meccanismo \u00e8 il seguente: se un piccolo partito guadagna in un Land un seggio ai danni di un partito con molti mandati in eccedenza, allora il numero dei mandati di compensazione nazionali diminuisce e questo pu\u00f2 portare alla perdita di seggi per tutti i partiti, compreso quello piccolo che abbiamo considerato. Si tratta dunque essenzialmente di un peso di voto negativo in termini assoluti (numero di seggi), ma in parte anche in termini relativi, a causa degli arrotondamenti.\nRiforma del 2020.\nNell'ottobre del 2020, il Bundestag ha approvato una riforma elettorale con l'obiettivo di ridurre il numero dei parlamentari. Questa riforma prevede due fasi di entrata in vigore: la disposizione che prevede in prima battuta un metodo diverso di calcolo del numero minimo di seggi a livello nazionale di cui al \"passo 3\", cio\u00e8 viene presa in considerazione la cifra pi\u00f9 alta tra quella dei mandati diretti ottenuti dai partiti nei singoli L\u00e4nder e quella, arrotondata per eccesso, che costituisce la media tra il numero dei mandati diretti e il numero dei seggi assegnati ai partiti nei singoli L\u00e4nder, \u00e8 entrata in vigore subito ed \u00e8 stata gi\u00e0 applicata in occasione delle elezioni federali del 2021, cos\u00ec come la disposizione che stabilisce che, nell'effettuare la ripartizione dei seggi a livello nazionale di cui al \"passo 4\", fino a 3 mandati in eccedenza possano non essere compensati. La disposizione che prevede la riduzione dei collegi uninominali da 299 a 280, invece, entrer\u00e0 in vigore a partire dal 1\u00b0 gennaio 2024. Va osservato il fatto che, poich\u00e9 la CSU nelle elezioni del 2021 ha ottenuto 11 mandati in eccedenza vincendo in 45 dei 46 collegi uninominali della Baviera, la disposizione che ha modificato il metodo di calcolo del numero minimo dei seggi a livello nazionale non ha avuto alcun effetto; di contro, se il meccanismo di compensazione non fosse stato modificato il Bundestag avrebbe avuto 787 deputati, cio\u00e8 51 membri in pi\u00f9 (non sono stati compensati 3 degli 11 seggi eccedenti ottenuti dalla CSU).\nPossibilit\u00e0 di ricorsi.\nEntro due mesi dallo svolgimento delle elezioni, qualunque elettore pu\u00f2 chiedere una verifica della correttezza delle procedure. In base alla normativa vigente e a pronunciamenti della corte costituzionale, la giunta per le elezioni del Bundestag \u00e8 tenuta a respingere i ricorsi, la cui eventuale fondatezza non altererebbe la composizione del Bundestag. La giunta per le elezioni \u00e8 chiamata a pronunciarsi esclusivamente sul rispetto della legge elettorale, non sulla sua eventuale incostituzionalit\u00e0.\nSe un ricorso \u00e8 respinto dal Bundestag, entro ulteriori due mesi di tempo \u00e8 possibile rivolgersi alla corte costituzionale.\nSe il ricorso \u00e8 accolto, il deputato interessato decade dalla carica di deputato, ma pu\u00f2 a sua volta presentare un ricorso.\nFino ad oggi la corte costituzionale non ha mai ribaltato una decisione del Bundestag su un ricorso riguardante un'elezione federale, ma \u00e8 capitato che i giudici dessero sostanzialmente ragione ad un ricorrente.\nDiscussioni sull'introduzione di una quota maggioritaria.\nCome abbiamo visto, la legge elettorale vigente \u00e8 essenzialmente di tipo proporzionale, dato che vari meccanismi correttivi annullano le alterazioni dovute alla presenza dei collegi uninominali.\nAlla fine del 1955 la CDU/CSU assieme al partito tedesco (\"Deutsche Partei\") present\u00f2 una proposta per introdurre una componente maggioritaria del 60% nella legge elettorale, dopo che nel 1953 c'era gi\u00e0 stata una proposta simile. Tuttavia questo tentativo di Adenauer, volto ad indebolire FDP e SPD, non fu approvato.\nAll'inizio della prima grande coalizione (1966\u20131969) tra CDU/CSU e SPD, una forte corrente interna ai due partiti di governo era favorevole all'introduzione di una quota maggioritaria, tanto che la proposta fu addirittura scritta negli accordi di coalizione. La FDP, la cui stessa esistenza era minacciata dall'eventuale introduzione di una quota maggioritaria, protest\u00f2 duramente. Alla fine la proposta non fu approvata per l'opposizione della SPD, che non vi riconobbe potenziali di crescita per la sua rappresentanza al Bundestag. In seguito a questa bocciatura il ministro dell'interno Paul L\u00fccke (CDU) rassegn\u00f2 le dimissioni il 2 aprile 1968. Negli anni seguenti non ci sono pi\u00f9 state proposte di modifica della legge elettorale in senso maggioritario.\nQuadro storico.\nLa costituzione tedesca, chiamata Legge fondamentale della Repubblica Federale di Germania (in tedesco \"Grundgesetz\") fu approvata nel 1949. Essa fissa alcuni principi fondamentali del sistema elettorale tedesco, ma il Parlamentarischer Rat non riusc\u00ec a trovare un accordo per fissare nella costituzione la legge elettorale.\nElezioni del 1949.\nNon essendoci un parlamento eletto, la legge elettorale per le elezioni federali del 1949 fu promulgata dai presidenti dei Land. Il diritto di voto attivo era previsto per i cittadini di et\u00e0 maggiore o uguale a 21 anni, mentre il diritto di voto passivo era concesso dopo il compimento del 25\u00ba anno.\nIl numero di seggi del Bundestag fu fissato a quota 400, a cui vanno aggiunti eventuali mandati in eccedenza e 19 deputati per Berlino. Il territorio federale fu suddiviso in 242 circoscrizioni, in ciascuna delle quali veniva eletto il candidato diretto con il maggior numero di primi voti, come avviene anche oggi. Alle elezioni del 1949 vi furono due mandati in eccesso.\nOgni Land gestiva le elezioni in maniera del tutto indipendente; a meno dei mandati in eccedenza, il numero dei deputati di ciascun Land era dunque fissato a priori. Anche la soglia di sbarramento veniva valutata su scala regionale: per superarla bisognava ottenere pi\u00f9 del 5% delle preferenze nel Land oppure almeno un mandato diretto.\nOgni elettore aveva a disposizione un solo voto, che andava sia alla lista del Land del partito sia al candidato diretto dello stesso partito. Non era pertanto prevista la possibilit\u00e0 di un voto disgiunto e chi votava per un candidato indipendente non aveva la possibilit\u00e0 di appoggiare contemporaneamente un partito.\nNel caso un candidato di un collegio uninominale risultasse decaduto dalla sua carica, nella sua circoscrizione doveva essere indetta una nuova elezione per sostituirlo. Ci\u00f2 accadde 14 volte.\nLa suddivisione dei seggi proporzionali avveniva tramite il metodo D'Hondt, che ha la caratteristica di essere penalizzante per i partiti piccoli. Tale penalizzazione era particolarmente accentuata poich\u00e9 la ripartizione dei seggi avveniva su scala regionale.\nRiforma del 1953.\nAlle elezioni federali del 1953 si vot\u00f2 per la prima volta con una legge elettorale promulgata dal Bundestag stesso. Rispetto alla legge del 1949 ci furono alcune significative novit\u00e0:\nRiforma del 1956.\nMentre le leggi elettorali del 1949 e del 1953 avevano validit\u00e0 limitata alle elezioni immediatamente successive, la legge del 1956 \u00e8 stata concepita come normativa permanente. Le principali novit\u00e0 rispetto alla legge del 1953 furono l'introduzione del voto per lettera, l'innalzamento della soglia di sbarramento al 5% oppure a tre mandati diretti (in precedenza ne era richiesto uno solo) e l'assegnazione dei seggi ai partiti secondo la proporzione dei voti su scala federale. I seggi conquistati da un partito su scala nazionale dovevano quindi essere spartiti tra le liste dei Land, sempre in proporzione ai voti ottenuti. Conseguenza indesiderata fu la possibilit\u00e0 del peso di voto negativo, discussa nelle sezioni precedenti. Il numero dei seggi (esclusi i deputati berlinesi, senza diritto di voto) rimase inalterato a 484 fino all'integrazione del Saarland il 1\u00ba gennaio 1957, quando il numero dei seggi pass\u00f2 a 494.\nRiforma successive al 1957.\nLa legge elettorale \u00e8 stata modificata numerose volte, anche se nella gran parte dei casi si trattava essenzialmente di dettagli tecnici, come la modifica di scadenze o l'armonizzazione con altre leggi vigenti. A parte le riforme ordinate dalla corte costituzionale per evitare il peso di voto negativo e gi\u00e0 discusse in precedenza, le principali modifiche sono state le seguenti:\nRequisiti di et\u00e0.\nIn origine la costituzione prevedeva come requisiti di et\u00e0 il raggiungimento dei 21 anni per il voto attivo e quello dei 25 anni per il voto passivo. Tramite una riforma costituzionale, nel 1970 l'et\u00e0 minima per l'elettorato attivo \u00e8 stata abbassata a 18 anni e quella per l'elettorato passivo \u00e8 stata vincolata alla maggiore et\u00e0, che all'epoca veniva raggiunta a 21 anni. Il 1\u00ba gennaio 1975, con l'abbassamento della maggiore et\u00e0 da 21 a 18 anni, risultarono infine equiparati i requisiti di et\u00e0 per il voto attivo e passivo.\nTedeschi all'estero.\nLe normative per il voto attivo dei tedeschi residenti all'estero sono state ripetutamente modificate, mentre a partire dal 1956 essi hanno sempre e indistintamente goduto del diritto di voto passivo. Inizialmente il diritto di voto attivo per i tedeschi all'estero era riservato ai dipendenti pubblici che si trovavano fuori dalla Germania per motivi di lavoro e alle rispettive famiglie. Nel 1985 ottennero il diritto di voto i tedeschi residenti all'estero che dopo il 23 maggio 1949 (entrata in vigore della costituzione) fossero stati residenti o domiciliati per almeno tre mesi consecutivi nel territorio della Repubblica Federale Tedesca, a condizione che vivessero in uno Stato del Consiglio d'Europa oppure che avessero lasciato la Germania da meno di 10 anni. Nel 1998 tale intervallo fu allungato a 25 anni. Nel 2008 ottennero il diritto di voto tutti i cittadini tedeschi che dopo il 23 maggio 1949 siano stati residenti o domiciliati per almeno tre mesi nella Repubblica Federale Tedesca nei suoi confini attuali. La norma riformata fu bocciata dalla corte costituzionale il 4 luglio 2012, togliendo di fatto il diritto di voto a qualunque cittadino tedesco residente all'estero. Tutti i partiti rappresentati nel Bundestag si accordarono su una nuova regolamentazione, entrata in vigore il 3 maggio 2013. Accogliendo le osservazioni della corte costituzionale, la nuova normativa prevede che abbiano diritto di voto attivo i tedeschi residenti all'estero, che dopo il compimento del 14\u00ba anno di et\u00e0 e non pi\u00f9 di 25 anni fa siano stati residenti o domiciliati in Germania per almeno tre mesi consecutivi oppure che personalmente e direttamente abbiano acquisito informazioni sulla situazione politica tedesca e ne siano toccati nei loro interessi.\nNumero di seggi al Bundestag.\nNel 1964 il numero dei deputati fu innalzato a 496. Con la riunificazione della Germania nel 1990 il numero dei seggi in parlamento sal\u00ec a 656 (senza contare i mandati in eccedenza). Nel 1996 il numero dei seggi fu ridotto a 598, ma dato che la riforma entr\u00f2 in vigore soltanto alla fine del 1998, la riduzione fu effettiva soltanto con le elezioni federali del 2002. Il numero delle circoscrizioni fu sempre esattamente la met\u00e0 del numero totale dei seggi.\nAssegnazione dei seggi.\nI meccanismi di distribuzione dei seggi rimasero praticamente inalterati tra il 1956 e il 2011, a parte la sostituzione del metodo D'Hondt con il metodo Hare-Niemeyer, considerato pi\u00f9 neutrale nel senso che non favorisce i partiti grossi. Nel 2008 questo fu a sua volta sostituito dal metodo Sainte-Lagu\u00eb.\nAlle elezioni federali del 1990 si consider\u00f2 una soglia di sbarramento modificata, per rendere esecutiva la sentenza della corte costituzionale del 28 settembre 1990. In essa si afferma che la situazione contingente dell'appena avvenuta riunificazione tedesca rende incostituzionale una soglia di sbarramento applicata su scala nazionale. La soglia di sbarramento per entrare nel Bundestag andava dunque superata separatamente nei Land gi\u00e0 appartenenti in precedenza alla Repubblica Federale Tedesca, inclusa Berlino Ovest, e ai \"nuovi Land\", cio\u00e8 a quelli della ex Repubblica Democratica Tedesca. Questa eccezione fu applicata soltanto alle elezioni del 1990.\nPer le riforme del 2011, del 2013 e del 2020, si vedano le sezioni corrispondenti.\nSostituzione dei deputati decaduti.\nFondamentalmente, a partire dal 1953, un candidato decaduto veniva sostituito dal primo dei non eletti nella lista del Land del suo partito. In seguito ad una sentenza della corte costituzionale del 1997 si \u00e8 creata un'eccezione, nel caso la decadenza riguardi un candidato diretto, il cui partito abbia dei mandati in eccedenza nel suo Land. In questo caso il deputato decaduto non deve essere sostituito. Nella sedicesima legislatura (2005-2009) \u00e8 dunque capitato che col passare del tempo il numero dei deputati sia sceso da 614 a 611. Questa eccezione non \u00e8 pi\u00f9 giustificata con la riforma del 2013 e pertanto non verr\u00e0 pi\u00f9 applicata.\nDiritto di candidatura.\nDal 1964 i partiti minori che necessitano di una raccolta di firme per presentare una propria lista devono preventivamente richiedere all'ufficio elettorale federale il riconoscimento come partiti. Fino alle elezioni federali del 2009 non era possibile fare ricorso contro un'esclusione prima delle elezioni, ma soltanto dopo il voto. In base ad una modifica della legge elettorale e della costituzione entrate in vigore nel 2012, i partiti non riconosciuti dall'ufficio elettorale possono fare ricorso alla corte costituzionale gi\u00e0 prima delle elezioni.\nCandidati di altri partiti.\nA partire dal 21 marzo 2008 ai partiti non \u00e8 pi\u00f9 consentito presentare nelle proprie liste persone iscritte ad un altro partito; in particolare cittadini iscritti contemporaneamente a pi\u00f9 partiti non possono pi\u00f9 essere candidati da nessuno di essi. La ragione di questa modifica fu la candidatura di numerosi membri del partito WASG nelle liste del PDS alle elezioni federali del 2005."}
{"id": "522962", "revid": "767487", "url": "https://it.wikipedia.org/wiki?curid=522962", "title": "National Health", "text": "I National Health sono stati un gruppo inglese di rock progressivo associato alla scena di Canterbury; i suoi membri provenivano da altre band del Canterbury rock, tra cui gli Hatfield and the North, gli Henry Cow, i Gilgamesh e i Caravan.\nStoria.\nEsordi.\nNel 1973, gli Hatfield and the North e i Gilgamesh suonarono assieme in due concerti. Il successo ottenuto fu alla base della formazione dei National Health, che in origine avrebbe dovuto essere un'orchestra con due chitarre e due tastiere. Il gruppo fu fondato nel 1975 dai tastieristi Dave Stewart, proveniente dagli Hatfield and the North, e Alan Gowen (ex Gilgamesh). Nella prima formazione vi erano il chitarrista degli Hatfield and the North Phil Miller e quello dei Gilgamesh Phil Lee, il bassista Mont Campbell (gi\u00e0 negli Egg con Stewart), il batterista Bill Bruford (ex Yes e King Crimson) e la cantante Amanda Parsons (ex Hatfield).\nCampbell compose buona parte dei brani che il gruppo suon\u00f2 nel primo anno di vita, durante il quale furono registrati dei demo ed effettuati diversi concerti, ma non fu possibile pubblicare alcun album. Nella \"tourn\u00e9e\" britannica di inizio 1976, Lee fu sostituito da Steve Hillage, che avrebbe lasciato la band poco dopo. Da quel momento i National Health proseguirono con il solo Phil Miller alla chitarra. In quel periodo usc\u00ec anche Bruford, impegnato per alcuni mesi con i Genesis e sostituito dal percussionista John Mitchell. Campbell usc\u00ec dai National Health nel giugno del 1976, dopo la disastrosa \"tourn\u00e9e\" della band in Francia, e le sue composizioni furono messe in disparte. Sarebbero state pubblicate insieme ad altri brani del gruppo nel 1996, diversi anni dopo lo scioglimento, nella \"compilation\" \"Missing Pieces\". Al suo posto venne ingaggiato Neil Murray, che aveva suonato con i Gilgamesh, e poco dopo rientr\u00f2 Bruford.\nRipresero ad esibirsi dal vivo con un nuovo repertorio, ma gli ingaggi erano pochi e nel gennaio del 1977 Bill Bruford lasci\u00f2 definitivamente il gruppo per seguire altri progetti. Nel nuovo \"tour\" in Francia e in Olanda la batteria fu affidata a Pip Pyle, che dopo l'esperienza con gli Hatfield aveva intrapreso la carriera di jazzista \"freelance\". Nel marzo del 1977 furono Gowen e la Parsons a lasciare il gruppo.\nIl primo album.\nCon l'irresistibile ascesa del fenomeno punk, erano sempre meno le case discografiche disposte ad investire nel rock progressivo; giunse quindi a sorpresa l'annuncio che la Affinity Records avrebbe prodotto l'album di esordio del gruppo, l'eponimo \"National Health\", che fu registrato a Londra tra il marzo e l'aprile del 1977. La formazione composta da Stewart, Miller, Murray e Pyle fu integrata con il rientro come ospiti di Gowen, Parsons e Mitchell, e con l'apporto del flautista Jimmy Hastings dei Caravan.\nIl disco, caratterizzato da composizioni prevalentemente strumentali, strutturate e complesse, \u00e8 frutto principalmente del lavoro di Stewart, al quale sono attribuiti cinque dei sei brani. Il contributo di Gowen, che collabor\u00f2 nella stesura di uno di questi brani e compose il sesto, lascia un'impronta jazz nel \"sound\", fortemente influenzato dalla musica degli Hatfield and the North. Secondo la tradizione del rock progressivo e di Stewart in particolare, \"National Health\" presenta tre lunghe \"suite\" nelle quali il ritmo cambia frequentemente. Nei concerti che seguirono, il gruppo si esib\u00ec come quartetto; di rilievo in questo periodo, il concerto del 31 luglio 1977 alla Queen Elizabeth Hall con Richard Sinclair alla voce ed un quintetto di legni.\nNel gennaio del 1978, Murray lasci\u00f2 i National Health per cominciare una luminosa carriera nell'heavy metal, unendosi agli emergenti Whitesnake, e fu sostituito da John Greaves, che da qualche mese aveva lasciato gli Henry Cow. Il nuovo quartetto inizi\u00f2 un \"tour\" europeo in concomitanza con l'uscita del primo album che, malgrado sia tuttora considerato dai critici un ottimo lavoro, si rivel\u00f2 un disastro dal punto di vista commerciale.\nIl secondo album.\nNonostante l'insuccesso, nel luglio del 1978 il gruppo incise il secondo album, \"Of Queues and Cures\", che vide la partecipazione - fra gli altri - di Peter Blegvad, ex chitarrista degli Slapp Happy, della violoncellista Georgie Born e di quattro fiati, tra cui nuovamente Jimmy Hastings. Maggiormente votata alla sperimentazione, l'opera ottenne una migliore accoglienza da parte della critica musicale rispetto all'album di debutto. Dopo le registrazioni ebbe inizio una serie di concerti e in settembre la Born e Lindsay Cooper, entrambe reduci dall'esperienza negli Henry Cow, si unirono alla band.\nPochi giorni dopo, Stewart annunci\u00f2 la sua fuoriuscita; contrariato per la cancellazione di una \"tourn\u00e9e\" in Italia e Spagna e per l'eccessiva sperimentazione nella musica dei National Health, entr\u00f2 nel gruppo di Bill Bruford. Questa decisione improvvisa condizion\u00f2 le attivit\u00e0 della band, che furono ridotte al minimo. Nel dicembre del 1978, la Charly Records pubblic\u00f2 \"Of Queues and Cures\" ed il mese successivo Gowen annunci\u00f2 il ritorno nel gruppo.\nLo scioglimento.\nNel periodo successivo non vi furono altre registrazioni in studio. Dopo una lunga \"tourn\u00e9e\" europea in primavera ed una negli Stati Uniti in novembre, Gowen, Pyle e Greaves si unirono ai Soft Heap di Elton Dean e Hugh Hopper. Il gruppo si riform\u00f2 per una breve tourn\u00e9e in Scandinavia nel febbraio del 1980, al termine della quale Gowen se ne and\u00f2 ed i National Health si sciolsero definitivamente.\nEventi successivi legati al gruppo.\nNel settembre del 1980, Stewart e Pyle formarono con Jakko Jakszyk (chitarra) e Rick Biddulph (basso) i Rapid Eye Movement. Pyle continu\u00f2 anche la carriera con i Soft Heap, mentre Stewart ebbe un grande successo dalla collaborazione musicale con la compagna Barbara Gaskin. Dopo che ad Alan Gowen fu diagnosticata una leucemia, nell'aprile del 1981 Phil Miller, Richard Sinclair, Trevor Tomkins e lo stesso Gowen registrarono l'album \"Before A Word Is Said\". In maggio Gowen mor\u00ec, e nell'ottobre successivo gli ex-compagni registrarono l'album di tributo \"D.S. al Coda\", contenente brani inediti firmati dall'amico scomparso. Alle sessioni parteciparono anche altri musicisti di valore come Elton Dean e Annie Whitehead.\nNell'agosto del 1983, i National Health si riunirono occasionalmente per partecipare al Festival di Edimburgo con alcuni brani scritti da Gowen. Nel 1996, la Voiceprint Records pubblic\u00f2 \" Missing Pieces\", che contiene brani inediti del gruppo, la maggior parte dei quali erano stati registrati prima del debutto discografico. Nel 2001 fu pubblicato il CD \"Playtime\", tratto da una registrazione dal vivo del 1979."}
{"id": "522971", "revid": "1272592", "url": "https://it.wikipedia.org/wiki?curid=522971", "title": "Campo di Chinguetti", "text": "Il campo di Chinguetti \u00e8 un giacimento di petrolio al largo della Mauritania scoperto dall'azienda Australiana Woodside nel 2001. Prende il suo nome dalla omonima citt\u00e0 storica della Mauritania.\nRelativamente modesto in grandezza (poco pi\u00f9 di 100 milioni di barili), questo giacimento, di cui la produzione al ritmo di 75 000 barili/giorno deve cominciare all'inizio del 2006, \u00e8 importante perch\u00e9 \u00e8 la prima scoperta di un giacimento sfruttabile commercialmente nel paese. aprendo una nuova stagione di esplorazione petrolifera offshore in profondit\u00e0.\nUn giacimento pi\u00f9 piccolo, Tevet, \u00e8 stato scoperto nelle vicinanze e sar\u00e0 sfruttato dalla stessa piattaforma."}
{"id": "522972", "revid": "12222", "url": "https://it.wikipedia.org/wiki?curid=522972", "title": "Centiare", "text": ""}
{"id": "522974", "revid": "767487", "url": "https://it.wikipedia.org/wiki?curid=522974", "title": "\u049e", "text": "La \u049e, minuscolo \u049f, \u00e8 una lettera dell'alfabeto cirillico. Viene usata oggi nella versione abkaza del cirillico. Rappresenta la consonante uvulare eiettiva sorda ().\nLa \u049e \u00e8 la 26\u00aa lettera dell'alfabeto cirillico abkazo, posta tra i diagrafi \"\u049a\u044c\" e \"\u049e\u044c\"."}
{"id": "522979", "revid": "767487", "url": "https://it.wikipedia.org/wiki?curid=522979", "title": "Abqayq", "text": "Abqayq (o Buqayq) \u00e8 uno dei principali giacimenti di petrolio in Arabia Saudita. Si situa sul prolungamento diretto di Ghawar, al nord di quest'ultimo, e offre un petrolio di qualit\u00e0 ancora superiore, classificato come \"extra-leggero\".\nLa sua storia \u00e8 tipica dei grandi giacimenti del Vicino Oriente: scoperto nel 1940, il giacimento ha prodotto sempre di pi\u00f9 fino al 1973, data in cui la sua produzione raggiunse il suo picco di circa 1100 kb/giorno (kb = migliaia di barili). La produzione fu volutamente limitata, poi continu\u00f2 a diminuire, a causa dell'esaurimento del giacimento. Rende oggi circa 600 kb/g.\n\u00c8 interessante notare che, se fino al 1985 i giacimenti in grado di estrarre pi\u00f9 di 1 milione di barili/giorno erano 15, oggi (2006) sono ridotti a solo 4 (Great Burgan in Kuwait dal 1927; Kirkuk in Iraq dal 1938; Ghawar, in Arabia Saudita, dal 1948 e Cantarell in Messico dal 1976).\nAbqayb sembra tra i giacimenti sauditi quello pi\u00f9 fortemente sfruttato: secondo la stessa Aramco (ARab-AMerican COmpany), il 73% delle riserve \u00e8 stato sfruttato e il fatto che il giacimento abbia gi\u00e0 prodotto 8.5 Gb (miliardi di barili), significa che rimangono 3 Gb di riserve. Questa cifra \u00e8 per\u00f2 completamente incoerente rispetto ai dati relativi alle \"riserve comprovate\" (che si suppone restino) che vengono indicate a 19 Gb per l'organizzazione IHS e a 16 per la WM (due fonti \"di riferimento\"). Tali differenze tuttavia non sono rare quando si parla di riserve petrolifere del Vicino Oriente.\nUna grande raffineria si trova nei pressi del giacimento. Circa i tre quarti del petrolio saudita vi transita, cosa che ne fa un obiettivo assai interessante per i terroristi: vi sono stati vari tentativi di danneggiarlo, con un'evidente grave conseguenza sui prezzi mondiali del petrolio. Nel marzo del 2006, i terroristi legati ad al-Q\u0101'ida hanno tentato di lanciargli contro un veicolo imbottito di esplosivo ma il nutrito servizio di sorveglianza predisposto dalle forze armate saudite \u00e8 riuscito ad evitare quella che sarebbe stata una catastrofe ambientale ed economica, dagli evidenti esiti politici, non solo per il regime saudita.\nTale impianto \u00e8 nel suo genere il pi\u00f9 grande del mondo ed \u00e8 evidente quindi la sua enorme valenza strategica."}
{"id": "522981", "revid": "112060837", "url": "https://it.wikipedia.org/wiki?curid=522981", "title": "Messaggero dei Ragazzi", "text": "Messaggero dei Ragazzi \u00e8 una rivista antologica mensile a fumetti per bambini con rubriche di attualit\u00e0 e narrativa pubblicato dal 1963 dall'editrice Messaggero di Sant'Antonio con fini pedagogico-confessionali e in particolare di propagandare la devozione del santo tra i giovanissimi. Viene pubblicato da oltre cinquanta anni per oltre mille numeri proseguendo nella numerazione quella della precedente testata \"S. Antonio e i fanciulli\", esordita nel 1922. Le serie a fumetti presentate sono originali o provenienti da produzione franco-belga per ragazzi realizzate da autori come Dino Battaglia, Sergio Toppi, Lino Landolfi e Jacovitti o il belga Roger Leloup con la serie di avventure fantascientifiche di Yoko Tsuno molto apprezzate negli anni settanta.\nStoria editoriale.\nLa rivista \u00e8 una testata antologica indirizzata ai ragazzi distribuita in Italia solo per abbonamento e attraverso il circuito delle parrocchie nata nel 1958 come edizione rinnovata della precedente rivista \"S. Antonio e i fanciulli\", inizialmente edita come supplemento del \"Messaggero di Sant'Antonio\" e che, nel 1958, divenne \"Messaggero dei Ragazzi\" divenendo una pubblicazione autonoma mantenendo l'impostazione precedente.\nPubblica racconti, in genere a contenuto agiografico con qualche rubrica di vari argomenti e giochi enigmistici oltre che serie a fumetti di produzione italiana di genere umoristico o anche riduzioni a fumetti di classici della letteratura affiancate da serie franco-belga. Sempre negli anni Sessanta compare la serie dei \"Racconti di Bruno\" dello scrittore feltrino Luigi Tatto.\nDagli anni settanta vengono pubblicate anche serie a fumetti di genere avventuroso di autori come Dino Battaglia, oltre a riduzioni a fumetti di capolavori della letteratura come \u201cMoby Dick\u201d (1972) sia storie ispirate alla vita dei santi come \u201cFrate Francesco\u201d (1974) o \u201cS. Giorgio\u201d (1976) o personaggi storici; molti autori italiani come Jacovitti, che ripubblica le strisce della serie Giuseppe (1975) o Giorgio Cavazzano e Giorgio Pezzin con le gag di Oscar e Tango e Silas Finn di Tiziano Sclavi; alla fine degli anni settanta seguono altre riduzioni a fumetti di romanzi come \u201cL\u2019isola del tesoro\u201d (1977) e \u201cIl ragazzo rapito\u201d (1978) realizzate da Hugo Pratt e le storie a sfondo biografico e religioso realizzate da Attilio Micheluzzi in parallelo alla pubblicazione di materiale straniero, in genere franco-belga ma anche opere di autori spagnoli come Alberto Salinas e la striscia americana \u201cTiger\u201d, qui ribattezzata Geronimo &amp; C., di Bud Blake. Negli anni ottanta mantiene la stessa impostazione e continua a pubblicare serie avventurose come Tiki di Berardi e Milazzo e Ric Hochet di Tibet e Duchateu, e l\u2019umoristico Umpa-P\u00e0 di Uderzo e Goscinny ma poi le pagine dedicate ai fumetti si riducono notevolmente a vantaggio delle rubriche di attualit\u00e0, musica e sport. Negli anni novanta, accanto a rubriche di varia natura, ritornano molte serie a fumetti di genere umoristico."}
{"id": "522984", "revid": "767487", "url": "https://it.wikipedia.org/wiki?curid=522984", "title": "\u0496", "text": "La ', minuscolo ', chiamata \u017ee discendente, \u00e8 una lettera dell'alfabeto cirillico. Viene usata oggi nella versione tatara, calmucca e dungan del cirillico. Veniva usata anche in turkmeno, prima che questa lingua adottasse l'alfabeto latino. In calmucco rappresenta la consonante //.\nIl nome Unicode \u00e8: CYRILLIC CAPITAL LETTER ZHE WITH DESCENDER e CYRILLIC SMALL LETTER ZHE WITH DESCENDER."}
{"id": "522991", "revid": "2074236", "url": "https://it.wikipedia.org/wiki?curid=522991", "title": "Prefettura di Kyoto", "text": "Kyoto \u00e8 una prefettura giapponese di abitanti (2020), con capoluogo a l'omonima citt\u00e0. Si trova nella regione di Kinki, sull'isola di Honsh\u016b.\nGeografia fisica.\nCitt\u00e0.\nNella prefettura di Kyoto si trovano 15 citt\u00e0:\nAyabe, Fukuchiyama, J\u014dy\u014d, Kameoka, Kizugawa, Ky\u014dtanabe, Ky\u014dtango, Kyoto (capoluogo), Maizuru, Miyazu, Muk\u014d, Nagaokaky\u014d, Nantan, Uji e Yawata.\nEconomia.\nLa citt\u00e0 di Kyoto dipende in larga misura dal turismo. A nord, nella penisola di Tago, hanno una buona importanza la pesca e il trasporto marittimo, mentre nella parte centrale della prefettura prevalgono l'agricoltura e la selvicoltura. La Nintendo Company Ltd ha la sua sede principale nella citt\u00e0 di Kyoto.\nCultura.\nBiblioteche.\nA Kyoto sorge la seconda sede principale, accanto a quella di Tokyo, della Biblioteca della Dieta nazionale del Giappone, la biblioteca nazionale giapponese."}
{"id": "523000", "revid": "26891", "url": "https://it.wikipedia.org/wiki?curid=523000", "title": "Bisonico", "text": ""}
{"id": "523001", "revid": "2075278", "url": "https://it.wikipedia.org/wiki?curid=523001", "title": "Burger King", "text": "Burger King Corporation \u00e8 una celebre catena internazionale di ristorazione fast food. \u00c8 presente con oltre 200 ristoranti in Australia sotto il nome Hungry Jack's.\nStoria.\nBurger King (o BK), originariamente chiamato Insta Burger King nasce il 4 dicembre 1954 a Miami, in Florida, per iniziativa di James McLamore e David Edgerton, entrambi studenti della Cornell University School of Hotel Administration. McLamore visita il negozio di Dick e Mac McDonald a San Bernardino in California e capisce il potenziale della loro innovativa catena di produzione, creandone una propria versione.\nPer coincidenza, Ray Kroc vende la prima macchina per \"milkshake\" (frapp\u00e9 americano) a loro. Successivamente Kroc acquista la catena di ristoranti McDonald's dai suoi fondatori, espandendola a livello mondiale.\nNel 1975 la catena sbarca in Europa con un primo ristorante a Madrid. Del 1980, il suo primo ristorante in Francia a Parigi su l'avenue des Champs-\u00c9lys\u00e9es;\nNell'agosto del 1992, il quartier generale Burger King a Miami viene gravemente danneggiato dall'uragano Andrew. Alla fine degli anni novanta, il logo dei \"bun halves\" (letteralmente \"conchiglie di pane dolce\") viene leggermente rinnovato (con l'aggiunta di una \"blue swirl\", il cerchietto blu attorno al logo).\nNel 1997, Burger King lascia la Francia per scarsi ricavi, chiudendo i suoi 39 ristoranti di cui 23 in franchising; i ristoranti vengono rilevati dalla belga Quick ritornandoci a partire dal 2017 a seguito dell'acquisizione di quest'ultima.\nNel 1999 Burger King approda in Italia con un primo ristorante a Milano, fra piazza Duomo e via Ugo Foscolo, in notevole ritardo in quell'area rispetto sia al suo emulo italiano Burghy, nato nel 1979 nella vicina piazza S. Babila ad opera dei fondatori del marchio (i supermercati GS), sia al rivale di sempre McDonald's che nel 1995 ha assorbito tutta la catena Burghy. Probabilmente \u00e8 questa ulteriore espansione di McDonald's nello Stivale a spingere BK ad insediarvisi, partendo proprio dalle storiche strade della cultura Paninara milanese, e lo fa grazie a un accordo con Autogrill, che acquista anche la Host Marriott Services, azienda che gestisce in licenza BK negli aeroporti e nelle strade.\nNel dicembre 2002, l'azienda inglese di bevande Diageo cede Burger King ad un gruppo di investitori guidati dalla Texas Pacific Group (TPG) per 1,5 miliardi di dollari. Nel febbraio 2006 la compagnia \u00e8 collocata in borsa tramite una IPO. Dall'aprile 2006, il CEO di Burger King \u00e8 John Chidsey, top manager di Pepsi, esperto di marketing che ha gi\u00e0 lavorato anche presso eBay. Da maggio 2006 Burger King \u00e8 presente nel listino NYSE con il simbolo BKC.\nA inizio 2007, l'azienda annuncia il ritorno in Giappone; ed investimenti in Europa e Asia, e l'intenzione di aprire il primo ristorante in Africa (Egitto).\nDal 2007 la catena decide di potenziare gli investimenti nello Stivale con l'apertura di nuovi ristoranti, che nel 2013 diventeranno 100, in 15 regioni, e a marzo 2015 ben 122.\nIl 2 settembre 2010 Burger King viene acquisita dalla 3G Capital of Brazil dei miliardari brasiliani Jorge Paulo Lemann e Marcel Herrmann Telles. Nel 2014 gli stessi proprietari acquistano anche la catena canadese Tim Hortons, riunendo i due brands nella Restaurant Brands International.\nIl 22 dicembre 2012, torna in Francia aprendo un ristorante all'aeroporto di Marsiglia Provenza, e un secondo l'anno successivo alla gare Saint-Lazare a Parigi, entrambi in collaborazione con Autogrill.\nIl 28 settembre 2015, Qualium Investissement, azionista unico di Quick annuncia di essere in trattative col Groupe BERTRAND, azionista maggioritario della joint-venture \"Burger King France\", per rilevare il gruppo Quick e i suoi 509 ristoranti; i ristoranti francesi cambieranno insegna e diventeranno \"Burger King\", il marchio Quick sar\u00e0 invece mantenuto in Belgio, Lussemburgo e fuori dall'Europa.\nDiffusione.\nStoricamente Burger King \u00e8 sempre stata la seconda catena di Fast Food USA in ordine di grandezza, direttamente dietro McDonald's. Nell'anno fiscale 2002, la compagnia ha ottenuto vendite per un totale di 11.3 miliardi di dollari USA. Il primo ristorante Burger King apr\u00ec a Miami il 4 dicembre 1954, ora esistono pi\u00f9 di 11.000 negozi in 65 diversi Paesi; il 66% dei ristoranti si trova negli Stati Uniti. La compagnia offre lavoro a pi\u00f9 di 340.000 persone, le quali servono circa 11.4 milioni di clienti ogni giorno.\nSi trova a Budapest il pi\u00f9 grande ristorante Burger King. Burger King ha una storica presenza nelle basi dell'esercito statunitense e nelle sue installazioni sparse per il mondo, grazie ad un accordo siglato nel 1980. Al giorno d'oggi, nonostante altre catene abbiano punti vendita nelle basi USA, c'\u00e8 un ristorante BK in ogni base all'estero; all'interno degli Stati Uniti, invece, la Marina ed i Marines hanno un contratto con la rivale McDonald's, tagliando di fatto fuori dagli affari Burger King.\nPaesi con ristoranti Burger King.\nIn passato:\nPubblicit\u00e0.\nNei primi anni settanta, Burger King lanci\u00f2 una campagna pubblicitaria dove impiegati dell'azienda cantavano le parole \"Hold the pickles, hold the lettuce. Special orders don't upset us. All we ask is that you let us have it your way!\" (\"Togli i sottaceti, togli la lattuga. Gli ordini speciali non ci fanno arrabbiare. Tutto quello che chiediamo \u00e8 di fartelo avere come tu lo vuoi!\"). Le ultime quattro parole, con alcune varianti, sono usate per pubblicizzare il Whopper e da questa deriver\u00e0 lo slogan.\nVerso la fine degli anni settanta, durante la programmazione per bambini, Burger King usava una mascotte con lo stesso nome per pubblicizzare i propri prodotti. Il \"Burger King\" era un monarca che regnava nel regno di Burger King, insieme con il \"Duca del Dubbio\", suo acerrimo nemico, \"Burger Thing\" (un grosso pupazzo a forma di hamburger), \"Sir Shakes-A-Lot\" (un cavaliere molto goloso dei milkshake Burger King) e \"Wizard of Fries\" (\"Il mago delle patatine\", un robot alimentato a patatine fritte). Questo era, fondamentalmente, un parallelo con gli spot di McDonald's, i quali contenevano \"Ronald McDonald\", \"The Hamburgler\", \"Mayor McCheese\" e altri pupazzi e mascotte.\nCaratteristiche le \"guerre\" a colpi di pubblicit\u00e0 comparativa diretta tra Burger King e Mc Donalds, sempre comunque ironiche, note negli USA come burger wars.\nNel 2007, Burger King lancia il suo primo spot televisivo in Italia che riguarda le \"Chicken Fries\", trasmessa da MTV e All Music; molto usati invece gli spot via radio, e tramite la stampa. Nello stesso anno i Simpson hanno contribuito a pubblicizzare Burger King grazie al loro film e al fatto di aver pi\u00f9 volte ospitato nella serie la mascotte.\nTra le molte sponsorizzazioni sportive ci sono state ad esempio U.S. Citt\u00e0 di Palermo, Stevenage Football Club, Alajuelense, il cui calciatore Jonathan McDonald nel 2020 \u00e8 sceso in campo proprio con la scritta \"Burger King\" sulla maglia al posto del cognome. In Formula 1, nel 2010 il logo compare sulla Sauber-BMW motorizzata dagli otto cilindri della Ferrari di Pedro de la Rosa e Kamui Kobayashi nei Gran Premi di Spagna e Europa in Comunit\u00e0 valenciana.\nGli advergame di Burger King includono \"Whopper Chase\" (Spagna, 1987); \"Die V\u00f6lker: Online-Edition\" (Germania, 2000), che \u00e8 una versione di \"Alien Nations\" dotata della sola modalit\u00e0 multigiocatore semplificata; e tre giochi del 2006 per Xbox e Xbox 360, \"Sneak King\", \"Big Bumpin\"' e \"PocketBike Racer\", che ebbero un successo sorprendente, con 3,2 milioni di unit\u00e0 vendute in totale.\nHungry Jack's.\nQuando Burger King decise di espandere le proprie operazioni in Australia, esisteva un'altra piccola attivit\u00e0 commerciale con lo stesso nome. Di conseguenza il primo negozio in franchising australiano (aperto a Perth) nel 1971 fu chiamato Hungry Jack's, prendendo spunto dal nome del fondatore del franchising, Jack Cowin. Hungry Jack vende l'usuale variet\u00e0 di panini, compreso lo speciale Aussie Burger, che contiene un uovo fritto, pancetta, cipolla, e barbabietola, oltre alla carne, la lattuga e al pomodoro.\nQuando il marchio Burger King fu libero da copyright, la compagnia volle cambiare il nome da Hungry Jack's a Burger King, ma Cowin intent\u00f2 una causa che poi vinse, ottenendo 75 milioni di dollari come risarcimento per violazione dell'accordo di franchising.\nSuccessivamente furono aperti molti negozi con il nome Burger King in svariate parti dell'Australia. I ristoranti Hungry Jack's sono obbligati a seguire le periodiche variazioni dei men\u00f9 standard di Burger King.\nNegli ultimi tempi, Hungry Jack's aveva 210 punti vendita, contro gli 81 di Burger King.\nIdentit\u00e0 aziendale.\nLogo.\nIl famoso logo di Burger King apparve per la prima volta nel 1968. Fu rivisitato nel 1994, mentre nel 1999 ne fu introdotta una nuova versione. Ciononostante, molti ristoranti adottarono le insegne col nuovo logo solo a partire dal 2002. Il logo, che ricorda un hamburger, \u00e8 caratterizzato dal nome del ristorante scritto in rosso e disposto su due linee, schiacciato tra le due met\u00e0 di un panino (Bun Halves) a simulare un sandwich e per questo il logo fu soprannominato 'Bun Halves'.\nIl 7 gennaio 2021 \u00e8 stato adottato un nuovo logo nato da una rivisitazione di quello in uso fino al 1994.\nSlogan.\nEcco un elenco di vari slogan utilizzati nelle pubblicit\u00e0 statunitensi nel corso degli anni:"}
{"id": "523002", "revid": "486946", "url": "https://it.wikipedia.org/wiki?curid=523002", "title": "J-RPG", "text": ""}
{"id": "523008", "revid": "11959", "url": "https://it.wikipedia.org/wiki?curid=523008", "title": "Abqaiq", "text": ""}
{"id": "523014", "revid": "4175", "url": "https://it.wikipedia.org/wiki?curid=523014", "title": "Supercoppa Europea (calcio)", "text": ""}
{"id": "523019", "revid": "4175", "url": "https://it.wikipedia.org/wiki?curid=523019", "title": "Supercoppa europea di calcio", "text": ""}
{"id": "523021", "revid": "77332", "url": "https://it.wikipedia.org/wiki?curid=523021", "title": "Padre Dolindo Ruotolo", "text": ""}
{"id": "523038", "revid": "339392", "url": "https://it.wikipedia.org/wiki?curid=523038", "title": "Cyberraga", "text": ""}
{"id": "523039", "revid": "599013", "url": "https://it.wikipedia.org/wiki?curid=523039", "title": "Fernando Baiano", "text": "Carriera.\nJo\u00e3o Fernando Nelo inizi\u00f2 la sua carriera calcistica nelle giovanili del Corinthians. Il soprannome \"Fernando Baiano\" (divenuto poi suo nome d'arte, con il quale \u00e8 noto al grande pubblico) deriva da un aneddoto, secondo il quale uno degli allenatori che ebbe nelle giovanili, non ricordandosi il nome, lo chiam\u00f2 esclamando \"Ehi, tu Baiano\", convinto che il ragazzo provenisse dallo Stato di Bahia (in realt\u00e0 il calciatore \u00e8 originario dello Stato di San Paolo).\nFernando Baiano debutt\u00f2 nel 1999 nella prima squadra del Corinthians, con cui vinse la primissima edizione sperimentale del Mondiale per club FIFA. Sempre nello stesso anno partecip\u00f2 al Mondiale Under 20 FIFA in Nigeria con la Nazionale di calcio brasiliana, ma dopo quel torneo non \u00e8 mai pi\u00f9 stato convocato.\nNel 2002 l'attaccante si trasfer\u00ec all'Internacional di Porto Alegre; l'anno successivo passa al Flamengo. Nella stagione 2003-2004 Fernando Baiano venne acquistato dai tedeschi del , con cui disput\u00f2 un buon campionato, segnando in Bundesliga 11 gol in 22 presenze.\nA fine stagione ritorna in Brasile nelle file del S\u00e3o Caetano, ma a gennaio 2005 venne ceduto agli spagnoli del Malaga, dove con 9 gol in 17 partite contribu\u00ec alla salvezza in Liga della squadra, in lotta per non retrocedere. Nella stagione 2005-2006 si trasfer\u00ec al Celta Vigo, dopo una lunga ed estenuante trattativa mai portata a termine con il Deportivo La Coru\u00f1a. Nell'ultima stagione ha segnato 13 gol in campionato su 32 partite ed 1 in Coppa del Re su 2 partite.\nNell'agosto 2007 firma un contratto per tre anni con il Real Murcia, nel 2008 passa poi in prestito all'Al-Jazira Club, dove rimane per una stagione mettendo a segno 25 gol in 22 partite.\nPer la stagione successiva, il brasiliano rimane negli Emirati Arabi Uniti andando a giocare nel Al-Wahda."}
{"id": "523040", "revid": "1498232", "url": "https://it.wikipedia.org/wiki?curid=523040", "title": "Blogger (piattaforma)", "text": "Blogger \u00e8 un servizio di blogging attualmente gestito da Google a cui \u00e8 possibile accedere gratuitamente. Si tratta di una piattaforma di blogging che, a differenza di altre concorrenti, non presenta significative aperture verso la rete sociale. Blogger permette di postare, oltre al solo testo, anche immagini e video: questo ne fa una soluzione ideale per webmaster alle prime armi.\nStoria.\nBlogger nasce il 23 agosto 1999 in una piccola societ\u00e0 di San Francisco, la Pyra Labs. \u00c8 proprio da questo progetto che partir\u00e0 il fenomeno della blogosfera. Inizialmente Blogger rimane un progetto quasi amatoriale portato avanti dai fondatori della societ\u00e0 pi\u00f9 per passione che per fini commerciali. Tuttavia la celebrit\u00e0 del sito cresce rapidamente al pari del numero degli iscritti. Vengono progressivamente introdotte nuove funzionalit\u00e0 che facilitano la gestione, l'amministrazione e l'aggiornamento dei blog. Il successo d'immagine non \u00e8 per\u00f2 sufficiente a coprire i costi di sviluppo della piattaforma che vive a cavallo del 2001 una preoccupante crisi finanziaria associata anche alla generale flessione della cosiddetta \"New economy\". La situazione ha una svolta nel 2003 quando la societ\u00e0 viene acquistata da Google. Sotto la nuova gestione Blogger \u00e8 stato integrato all'interno degli altri servizi offerti da Google, inoltre \u00e8 stata rimossa ogni forma di pubblicit\u00e0 forzata. Nel corso del 2006 la piattaforma \u00e8 stata profondamente rinnovata aggiungendo funzioni per la personalizzazione delle pagine, l'uso dei tag e annullando i tempi di aggiornamento dei database.\nSi stima che Blogger ospiti tra i 15 ed i 20 milioni di blog.\nCreazione di un blog.\nLa gestione del blog avviene tramite una interfaccia web denominata pannello di controllo, dal quale si pu\u00f2 accedere a tutte le funzioni relative al posting (postare) degli articoli e alla modifica del template del blog (ovvero all'aspetto grafico gestito tramite fogli di stile CSS).\nTra le altre caratteristiche da segnalare vi \u00e8 la possibilit\u00e0 di moderare i commenti ai post, inviare i nuovi post attraverso la posta elettronica tramite un indirizzo elettronico dedicato e la possibilit\u00e0 di ricevere un avviso via posta elettronica quando un commento viene aggiunto in coda ad un post. Blogger supporta anche la modalit\u00e0 ad autori multipli che consente a pi\u00f9 persone di postare sullo stesso blog con identit\u00e0 distinte.\nSviluppo della piattaforma.\nNel 2009, in occasione dei dieci anni di vita (precedentemente si chiamava \"Blogspot\"), sono state introdotte numerose novit\u00e0 che riguardano, tra l'altro: \nNel 2011 \u00e8 stata introdotta la funzione \"Visualizzazioni dinamiche\", che permette di usufruire di vari tipi di interfacce completamente animate per l'esplorazione di un blog.\nNel 2017 sono stati rilasciati nuovi e pi\u00f9 moderni temi grafici di tipo \"responsive\", adatti alla lettura dei contenuti sia su pc desktop, telefoni e tablet.\nNel 2018 a fronte dell'introduzione di una migliore gestione dell'assegnazione automatica del ccTLD, vengono rimossi alcuni widget e funzionalit\u00e0 poco utilizzate: Sondaggi, Gadgets di terze parti.\nNel 2019 con la chiusura di Google+ tutte le integrazioni con il social network, introdotte 6 anni prima, sono definitivamente rimosse."}
{"id": "523042", "revid": "124972202", "url": "https://it.wikipedia.org/wiki?curid=523042", "title": "Papa Don't Preach", "text": "Papa Don't Preach \u00e8 un brano della cantautrice statunitense Madonna, secondo singolo estratto dal suo terzo album in studio \"True Blue\" (1986). La canzone fu scritta da Brian Elliot e co-prodotta da Madonna, che partecip\u00f2 alla stesura del testo e alla produzione della canzone, insieme a Stephen Bray. La canzone \u00e8 stata inserita in una versione leggermente modificata nella compilation \"The Immaculate Collection\" (1990) e, nella sua forma originale, nella compilation \"Celebration\" (2009). Lo stile musicale della canzone combina musica pop ad uno stile pi\u00f9 classico, e il suo testo riguarda il tema della gravidanza adolescenziale e dell'aborto.\nIl singolo, pubblicato il 28 giugno 1986 negli Stati Uniti, raggiunse gi\u00e0 nella prima settimana di uscita il primo posto in classifica nella Billboard Hot 100, diventando il singolo pi\u00f9 venduto dell'anno. Anche in Italia il singolo ha ottenuto il record di vendite, diventando il singolo pi\u00f9 venduto del 1986. La canzone ha ricevuto pareri favorevoli dalla critica, che la consideravano il piatto forte dell'intero album. Il video della canzone, diretto da James Foley, mostra il nuovo look di Madonna: i capelli sono corti e ossigenati, il suo fisico pi\u00f9 tonico e curato. Nel video Madonna interpreta una ragazza che cerca di dire al padre di essere rimasta incinta del suo ragazzo. Le immagini sono giustapposte con dei pezzi in cui Madonna canta e balla in un piccolo studio scuro, o con delle scene romantiche in cui Madonna trascorre una serata con il suo ragazzo.\nSubito dopo la sua uscita, la canzone caus\u00f2 delle critiche, principalmente per il contenuto del testo. Alcune organizzazioni femminili e alcuni gruppi di famiglie criticarono Madonna, accusandola di incoraggiare la gravidanza adolescenziale. Altri gruppi contrari all'aborto, invece, sostenevano Madonna, vantando la sua posizione a difesa della vita. La canzone provoc\u00f2 il primo conflitto tra Madonna e il Vaticano. Madonna, alla fine, dedic\u00f2 la canzone a Papa Giovanni Paolo II, che aveva invitato i fan italiani della cantante a boicottare le date italiane del \"Who's That Girl Tour\".\nDescrizione.\nDurante l'autunno del 1985, Madonna inizi\u00f2 a scrivere e registrare canzoni per il suo terzo album in studio, \"True Blue\". Collabor\u00f2 nuovamente con Steve Bray e ingaggi\u00f2 un nuovo collaboratore, Patrick Leonard, che la aiuter\u00e0 a scrivere otto delle nove canzoni dell'album. \"Papa Don't Preach\" fu composta da Brian Elliot con l'aggiunta di alcune strofe da parte di Madonna. \"Papa Don't Preach\" \u00e8 una canzone dance-pop scritta in prima persona, che racconta la storia di una ragazza che confessa al padre di essere incinta, e gli dichiara di voler tenere e crescere il bambino (\u00abI'm gonna keep my baby\"\u00bb\" recita Madonna), rifiutando di abortire, o di dare il bambino in adozione, a dispetto di ci\u00f2 che le dicono le amiche di fare. All'inizio, si rivolge direttamente al padre, pregandolo di parlare con lei come ad una adulta, \u00abYou should know by now I 'm not a baby\u00bb (\u00abDovresti sapere oramai che non sono pi\u00f9 una bambina\u00bb). La voce di Madonna assume una maggiore estensione man mano che ci si avvicina al ritornello, diventando quasi un pianto quando canta la parola \u00abPlease\u00bb (\u00abPer favore\u00bb). Durante il bridge la canzone presenta un ritmo spagnoleggiante, uno dei primissimi esempi dell'influenza che la musica spagnola ha avuto nello stile musicale di Madonna.\nL'uscita del singolo e del video ha causato le critiche dell'associazione abortista statunitense \"Planned Parenthood,\" che riteneva controproducente l'esaltare la gravidanza in et\u00e0 adolescenziale. Madonna ha sempre respinto tali critiche, dichiarando che la canzone mira a raccontare l'esperienza di tante ragazze innamorate.\nAccoglienza.\n\"Papa Don't Preach\" fu elogiata dai critici di musica pop. Davitt Sigerson della rivista \"Rolling Stone\", in una recensione dell'album \"True Blue\", ha affermato che il problema del disco \u00e8 che \u00abmanca di canzoni eccezionali\u00bb, aggiungendo che \u00absolo la magnifica \"Papa Don't Preach\" possiede quel ritornello accattivante che le permette di tener testa a \"Like a Virgin\", \"Material Girl\" e \"Dress You Up\"\u00bb. Nella recensione del disco, Stephen Thomas Erlewine di AllMusic afferm\u00f2 che \u00abMadonna sta usando la musica per coinvolgere i critici, allo stesso modo in cui sta intrappolando il pubblico di massa, con colpi maestri quali \"Papa Don't Preach\"\u00bb. Sal Cinquemani di \"Slant Magazine\" disse che \u00abcon canzoni quali \"Papa Don't Preach\", Madonna si \u00e8 unita a icone degli anni '80 come Michael Jackson e Prince\u00bb.\nIl video.\nPer il video musicale, Madonna mostra un completo cambio di stile. Madonna abbandona il trucco pesante e i gioielli e adotta un look da gamine, che \u00e8 notoriamente usato per descrivere lo stile usato da Shirley MacLaine o Audrey Hepburn negli anni '50. Nel video, si alternano tre immagini di Madonna: nella prima Madonna ripresa insieme a delle coetanee indossa un paio di jeans, una giacca di pelle nera e una maglietta con la scritta: \u00abItalians do it better\u00bb (\u00abgli italiani lo fanno meglio\u00bb); in altre sequenza (specialmente nei ritornelli) Madonna, con capelli ossigenata e ricci in stile \"Marilyn\", indossa un corsetto nero aderente in stile anni '60 e un paio di pinocchietti neri; in varie altre scene del video Madonna \u00e8 ritratta mentre cammina per la citt\u00e0 con jeans e una maglia a righe orizzontali morbidamente appoggiata sulle forme.\nNel video, diretto dal regista James Foley, Madonna interpreta un'adolescente che vive da sola con il padre e che, rimasta incinta dell'uomo che ama, decide di dirlo al padre (interpretato dall'attore italo-americano Danny Aiello) cercando di ottenere la sua approvazione. Il video \u00e8 stato girato a Staten Island, New York e a Manhattan. Staten Island \u00e8 stato scelto sotto suggerimento di Foley, dato che era il luogo dove lui era cresciuto: \u00abNoi avevamo parlato di voler girare il video in un ambiente della classe operaia, perch\u00e9 fino a quel momento lei aveva girato \"Material Girl\" e \"Like a Virgin\" con un'atmosfera di stile. Madonna voleva fare qualcosa un poco pi\u00f9 terreno e drammatico\u00bb.\nGeorges-Claude Guilbert, autore del libro \"Madonna as Postmodern Myth\", ha comparato l'aspetto di Madonna nel video come una \u00abcombinazione di Marilyn Monroe, Jean Seberg e Kim Novak\u00bb. Inoltre, lo studioso ha aggiunto che ha trovato difficile credere che \u00abMadonna non fosse consapevole della polemica che una tale canzone e un tale video avrebbero causato. Con una canzone e un video di questo genere, ha sbattuto in faccia all'America l'immagine di un paese devastato dal dibattito sull'aborto, che era lontano dall'essere risolto\u00bb.\nIl video \u00e8 stato premiato ai \"World Music Video Awards\" del 1987 come video pi\u00f9 popolare d'America e miglior video del mondo, agli \"American Music Awards \" dello stesso anno come miglior video e migliore performance femminile. Agli \"MTV Video Music Awards\" \u00e8 stato premiato come miglior video di un'artista femminile ed \u00e8 stato nominato nelle categorie \"Best Overall Performance\" e \"Best Cinematography\".\nTracce.\nVersioni ufficiali.\nNel 2002 \u00e8 uscita una cover in versione hard rock della canzone cantata da Kelly Osbourne e dagli Incubus che segna il debutto della figlia di Ozzy Osbourne sulla scena musicale."}
{"id": "523043", "revid": "46931", "url": "https://it.wikipedia.org/wiki?curid=523043", "title": "SpA", "text": ""}
{"id": "523047", "revid": "125676726", "url": "https://it.wikipedia.org/wiki?curid=523047", "title": "Poirot (serie televisiva)", "text": "Poirot (\"Agatha Christie's Poirot\") \u00e8 una serie televisiva britannica incentrata sull'omonimo personaggio, Hercule Poirot, ideato da Agatha Christie, e prodotta originariamente da London Weekend Television e poi da ITV Studios, trasmessa in Inghilterra a partire dall'8 gennaio 1989 e terminata il 13 novembre 2013 dopo 13 stagioni, per un totale di 70 episodi divisi fra 36 episodi della durata di 52 minuti, ispirati ai racconti brevi di Agatha Christie pubblicati nel corso degli anni venti, e 34 episodi della durata di 103 minuti, ispirati ai romanzi.\nInterpreti.\nIl protagonista, Hercule Poirot, \u00e8 sempre stato interpretato da David Suchet mentre fino alla ottava stagione, Hugh Fraser \u00e8 nel ruolo del Capitano Arthur Hastings, Philip Jackson nel ruolo dell'Ispettore Capo Japp, e Pauline Moran nel ruolo della segretaria Miss Felicity Lemon. Tutti hanno ripreso il proprio ruolo nella stagione conclusiva della serie. Dalla decima stagione esordiscono Zo\u00eb Wanamaker nel ruolo di Ariadne Oliver e David Yelland nel ruolo del maggiordomo George (quest'ultimo era gi\u00e0 comparso nell'episodio \"Delitto nei Mews\", il secondo della prima stagione, nel ruolo di Laverton West).\nOspiti d'onore\nEpisodi.\nLa serie \u00e8 stata trasmessa la prima volta in Inghilterra dall'8 gennaio 1989 ed \u00e8 terminata il 13 novembre 2013 dopo 23 stagioni, per un totale di 70 episodi divisi fra 36 episodi della durata di 52 minuti, ispirati ai racconti brevi di Agatha Christie pubblicati nel corso degli anni venti, e 34 episodi della durata di 103 minuti, ispirati ai romanzi.\nIn Italia \u00e8 stato trasmessa in prima TV da Rete 4, Fox Crime (stagioni 9 e 10) e infine da DIVA Universal (stagioni 11 e 12), per poi proseguire in replica su Top Crime e Sky Investigation. Tutte le stagioni sono state pubblicate in DVD con doppio audio da Malavasi Editore, che ne ha curato l'edizione italiana. Rete 4, a inizio 2014, ha trasmesso quattro degli ultimi cinque episodi della tredicesima e ultima stagione; l'ultimo capitolo che chiude l'intero ciclo, \u00e8 stato posticipato al 24 maggio 2014 in quanto, dato i buoni riscontri di pubblico, si \u00e8 optato per la riproposizione di alcuni vecchi episodi e di posticipare il capitolo finale per una questione di continuit\u00e0 narrativa. L'ultimo episodio della tredicesima stagione, \"Sipario\", \u00e8 stato candidato agli Emmy Awards 2015 per la categoria \"Miglior film per la televisione\".\nColonna sonora.\nLe musiche della serie sono state composte dal compositore britannico Christopher Gunning e sono state pubblicate nei due cd:\nDocumentari.\nIl 4 e il 5 novembre del 2006, come anticipazione del ventesimo anniversario della serie, la rete televisiva inglese ITV3 ha ritrasmesso i principali episodi della serie televisiva, affiancando loro i due documentari \"Io, Poirot (Poirot &amp; Me)\", in cui David Suchet racconta la storia e gli aneddoti della lavorazione della serie, e \"Super Sleuth: Poirot\", in cui gli si affiancano gli attori Hugh Fraser, Philip Jackson e Pauline Moran, gli sceneggiatori Clive Exton ed Anthony Horowitz, il produttore Brian Eastman e il nipote di Agatha Christie Matthew Prichard.\nLibri.\nNel 2013, in occasione del venticinquesimo anniversario della serie e della messa in onda della sua ultima stagione in Gran Bretagna, David Suchet ha pubblicato il libro \"Poirot and Me\" assieme al giornalista britannico Geoffrey Wansell."}
{"id": "523051", "revid": "211095", "url": "https://it.wikipedia.org/wiki?curid=523051", "title": "Giuseppe Viani", "text": "In sua memoria \u00e8 intitolato lo Stadio Comunale di Nervesa della Battaglia.\nTrasferitosi a Nervesa della Battaglia il 1\u00ba agosto 1956. \nNel 2018 ottiene un riconoscimento alla memoria nella \"Hall of Fame del calcio italiano\".\nCaratteristiche tecniche.\nAllenatore.\nAlcune fonti lo indicano come il primo allenatore ad introdurre il ruolo del libero, altri, come il giornalista Gianni Brera, hanno attribuito invece questo merito a Ottavio Barbieri.\nCi\u00f2 che \u00e8 certo, \u00e8 che sfrutt\u00f2 al meglio l'invenzione del Vianema sorta da un'idea di un suo giocatore, Antonio Valese ai tempi della : in tal senso fu uno dei primi -se non il primo- allenatore ad introdurre il ruolo del libero in modo sistematico. Il Vianema si configur\u00f2 come una revisione del sistema da cui ebbe in seguito origine il catenaccio all'italiana. L'utilizzo del Vianema consent\u00ec alla Salernitana di non sfigurare contro squadre di Serie A ritenute molto pi\u00f9 forti, riuscendo ad ottenere preziosi pareggi e vittorie, e soltanto per un punto non ottenne una salvezza che mostr\u00f2 di meritare, in quanto l'arbitro fiorentino Vittorio Pera si rese protagonista di un pessimo arbitraggio nella sfida salvezza dei \"granata del Sud\" contro la , come fonti autorevoli testimoniano (fra cui Antonio Ghirelli, nella sua \"Storia del calcio\").\nCarriera.\nGiocatore.\nCresce calcisticamente nelle file dell'Olimpia di Treviso in Terza Divisione e del in Prima Divisione.\nNel 1929 viene ceduto, assieme a Umberto Visentin, all'Ambrosiana. Esordisce in Serie A il 6 ottobre 1929 in Ambrosiana-Livorno (2-1). Nella stagione 1929-30 vince lo scudetto con la squadra milanese. Dopo sei stagioni in maglia nerazzurra, gioca con Lazio, Livorno e . Termina la sua carriera calcistica tra il 1940 e il 1943 nel Siracusa e nella .\nAllenatore.\nPer tutta la sua carriera fu accompagnato dal soprannome \"Lo sceriffo\", tanto per i suoi metodi risoluti quanto per una notevole somiglianza con John Wayne.\nClub.\nSiracusa e Salernitana.\nNei suoi ultimi 3 anni da calciatore cominci\u00f2 anche ad allenare, diventando allo stesso tempo \"Allenatore-Giocatore\" del Siracusa e poi della Salernitana: con i siciliani rest\u00f2 un anno (dal 1940 al 1941) e port\u00f2 il club al primo posto nella classifica finale del girone H della Serie C 1940-1941; in quanto detentore del girone venne ammesso ai gironi finali per la promozione diretta in Serie B, poi sfumata: partecip\u00f2 al girone A finale, ma arriv\u00f2 in terza posizione, non raggiungendo i primi due posti validi per un solo punto; con i granata, invece, rest\u00f2 due anni (dal 1941 al 1943) e, alla prima stagione arriv\u00f2 di nuovo capolista, ma la squadra non venne ammessa ai gironi finali per illecito sportivo, mentre l'annata successiva rimase sulla panchina campana, arriv\u00f2 per la seconda volta consecutiva in prima posizione in classifica e arriv\u00f2 in seconda posizione nel girone A della fase finale, ottenendo dunque la promozione in Serie B.\nLa cadetteria, per\u00f2, stenter\u00e0 ad arrivare, in seguito agli attacchi bellici della Seconda guerra mondiale che hanno costretto l'interruzione dei campionati.\nBenevento e Colleferro.\nDopo due anni di inattivit\u00e0 allen\u00f2 il Benevento, con cui vinse il campionato di C (anche se il club per motivi economici non formalizzer\u00e0 l'iscrizione alla B), e dopo, sino al 1946, pass\u00f2 al B.P.D. Colleferro.\nSeconda avventura alla Salernitana.\nSuccessivamente, Viani ritorn\u00f2 alla , in Serie B. Con i campani conquist\u00f2 la promozione in Serie A adottando un modulo tattico originale. Il sistema, detto \"Vianema\" in onore dell'allenatore, prevedeva l'assenza dell'attaccante centrale, impiegato come un libero, e una manovra offensiva molto efficace avviata sulle fasce laterali.\nLucchese e Palermo.\nDopo la positiva esperienza in Campania, divent\u00f2 tecnico della Lucchese, per l'anno 1948-1949, dove concluse all ottavo posto finale in campionato, e, per un biennio (dal 1949 al 1951), divenne tecnico del Palermo, chiudendo con un tredicesimo posto e poi decimo posto finale.\nRoma.\nIn seguito alla prima e unica retrocessione della Roma in Serie B, avvenuta nella stagione 1950-1951, venne scelto come allenatore dei giallorossi, con il quale conquist\u00f2 immediatamente la massima serie, dopo aver tenuto il comando della classifica e aver domato il con un punto di vantaggio.\nNonostante la promozione, decise di dimettersi da tecnico dei capitolini.\nBologna.\nPer un quadriennio, dal 1952 sino al 1956, fu chiamato alla guida del Bologna, con cui ottenne dei risultati di alta classifica, concludendo in modo positivo le stagioni con gli emiliani.\nMilan.\nNel 1956 fu ingaggiato dal Milan, che condusse da allenatore fino al 1958 e in qualit\u00e0 di direttore tecnico dal 1958 al 1965. In questi nove anni vinse 3 scudetti (1956-1957, 1958-1959 e 1961-1962) e la Coppa dei Campioni 1962-1963 dopo aver perso la finale del 1958 con il . Come direttore tecnico perde la quarta edizione della Coppa Intercontinentale 1963, dove si affrontarono il Milan e il Santos.\nSempre in questo periodo Viani concluse un affare di calciomercato assai vantaggioso con la Roma: V\u00edctor Ben\u00edtez pass\u00f2 in giallorosso in cambio del trasferimento al Milan di Sormani e Schnellinger.\nNazionale Italiana.\nTra il 1958 e il 1960 fu nominato commissario tecnico della Nazionale italiana e ricopri il ruolo di D.T. della Nazionale Olimpica italiana.\nGenoa, di nuovo Bologna e infine Udinese.\nDopo l'avventura nel Milan diresse il Genoa, poi ancora il Bologna (per la seconda met\u00e0 della stagione 1967-1968, subentrando a gennaio a Luis Carniglia) e infine l'Udinese."}
{"id": "523052", "revid": "119858964", "url": "https://it.wikipedia.org/wiki?curid=523052", "title": "Vincenzo Rossitto", "text": "\u00c8 stato 4 volte campione italiano dei pesi massimi e ha detenuto per un totale di 4 volte altre cinture in periodi di tempo differenti. Nel 1999 \u00e8 arrivato ad occupare il 20\u00ba posto nelle graduatorie mondiali della sua categoria diffuse dalla World Boxing Council. \nBiografia.\nIl pi\u00f9 giovane di tre figli, si avvicina al pugilato all'et\u00e0 di 8 anni per volont\u00e0 sua\nCarriera professionistica.\n\u00c8 stato campione intercontinentale IBF nel 2005. Il 13 aprile 2012, dopo aver sconfitto lo sfidante, il Georgiano Levan Jomardashvili, diventa campione intercontinentale WBC dei pesi massimi leggeri. Il 15 giugno 2013 affronta e viene sconfitto per il vacante titolo dell'Unione Europea da Mirko Larghetti, per KOT all'ottava ripresa. Il giorno seguente annuncia il suo ritiro definitivo dal mondo del pugilato."}
{"id": "523053", "revid": "287204", "url": "https://it.wikipedia.org/wiki?curid=523053", "title": "Cratere Couder", "text": "Couder \u00e8 un cratere lunare da impatto intitolato all'ottico e astronomo francese Andr\u00e9 Couder, situato appena oltre il margine occidentale dell'emisfero lunare rivolto verso la Terra. A causa della librazione lunare, questo cratere pu\u00f2 essere visibile da terra, in condizioni favorevoli. Couder si trova presso le pendici interne dei Montes Cordillera, una catena montuosa circolare che circonda il Mare Orientale.\nLa regione circostante \u00e8 relativamente povera di crateri, ed i pi\u00f9 vicini sono il cratere Schl\u00fcter pi\u00f9 a est ed il cratere Maunder a sud. Couder era denominato Maunder Z, prima di essere cos\u00ec rinominato dall'Unione Astronomica Internazionale.\nQuesto cratere ha la caratteristica forma a tazza di molti crateri lunari, ed il pianoro interno \u00e8 circa la met\u00e0 del diametro esterno. La forma complessiva \u00e8 leggermente allungata in direzione nord-ovest, dove il bordo \u00e8 anche pi\u00f9 spesso. Couder \u00e8 privo di altre caratteristiche di rilievo."}
{"id": "523056", "revid": "33751", "url": "https://it.wikipedia.org/wiki?curid=523056", "title": "Gipo Viani", "text": ""}
{"id": "523061", "revid": "599013", "url": "https://it.wikipedia.org/wiki?curid=523061", "title": "Nicola Asuni", "text": "Biografia.\nNel 1997 Asuni ha vinto la medaglia d'oro nella staffetta 4\u00d7100 metri ai Giochi del Mediterraneo di Bari e nella Coppa Europa di Monaco di Baviera.\nNel 1998 ha vinto i Campionati italiani assoluti nella staffetta 4\u00d7100\u00a0m. Nel 1999 e nel 2000 ha vinto il Campionato italiano universitario nei 200\u00a0m.\nHa un personale di 10\"36 nei 100 metri piani e di 20\"99 nei 200 metri piani, entrambi record sardi. Detiene tuttora i record regionali sardi anche sulla staffetta 4\u00d7100\u00a0m (41\"08 - Oristano, 1994 - Atletica Oristano: Crobu, Dore, Idda, Asuni), sugli 80\u00a0m (8\"82 - Nuoro, 23 aprile 1994), e sui 150\u00a0m (15\"48 - Nuoro, 13 aprile 1997).\nAllenato da Francesco Marcello, ha vinto diversi titoli di livello nazionale ed internazionale stabilendo diversi record. Nel 2003 ha ricevuto dal CONI la \"Medaglia di Bronzo al Valore Sportivo\" per i risultati ottenuti in carriera."}
{"id": "523063", "revid": "242434", "url": "https://it.wikipedia.org/wiki?curid=523063", "title": "Estudiantes La Plata", "text": ""}
{"id": "523067", "revid": "2056951", "url": "https://it.wikipedia.org/wiki?curid=523067", "title": "Genovese", "text": ""}
{"id": "523069", "revid": "466539", "url": "https://it.wikipedia.org/wiki?curid=523069", "title": "Giacimento di gas naturale di Urengoj", "text": "Il giacimento di gas naturale di Urengoj \u00e8 un enorme giacimento di gas naturale situato nella Russia siberiana nordoccidentale\nStoria.\n. Il giacimento appartiene alla societ\u00e0 Gazprom. \u00c8 entrato in funzione nel 1984. Il gas naturale qui prodotto viene trasportato attraverso il gasdotto russo-ucraino, lungo 4500 chilometri, all'Alta Siberia fino all'Ucraina e poi in Europa. Nei dintorni del giacimento si trova la citt\u00e0 di \"Novyj Urengoj\", fondata negli anni settanta nei pressi di una prigione; ospita circa 100.000 abitanti, che sono essenzialmente dei salariati della societ\u00e0 Gazprom e la cui popolazione aumenta di 1.000 persone all'anno."}
{"id": "523076", "revid": "123378913", "url": "https://it.wikipedia.org/wiki?curid=523076", "title": "Arnaut Daniel", "text": "Biografia.\nLe poche notizie che abbiamo su questo trovatore si ricavano principalmente dall'antica \"vida\": da essa, infatti, sappiamo che proveniva da Rib\u00e9rac, in Dordogna (nella regione dell'Aquitania, vescovado di P\u00e9rigord), che nacque da una famiglia della piccola nobilt\u00e0 (\"fo gentils hom\"), che studi\u00f2 il latino e fu dunque uomo \"litteratus\", probabilmente destinato alla carriera ecclesiastica, che si dedic\u00f2, in principio solo in maniera amatoriale, al \"trobar\" e che questa inclinazione lo spinse a lasciare le lettere e farsi giullare professionista, che si compiacque di comporre rime molto ricercate, difficili da comprendere e da imparare.\nIn una delle sue canzoni (\"Doutz brais e critz\") Arnaut ricorda di aver assistito alla incoronazione di Filippo Augusto, avvenuta il 21 maggio del 1180 (\u201c\"al coronar fui del bon rei d'Estampa\"\u201d). Si tratta dell'unico riferimento di carattere autobiografico presente nei suoi scritti.\nFu in rapporti poetici col nobile trovatore Bertran de Born e a lui fu legato da amicizia cos\u00ec profonda che i due giunsero a chiamarsi l'un l'altro col senhal Dezirat. Come Bertran, anche Arnaut ebbe la protezione di Riccardo Cuor di leone. La \"razo\" della canzone \"Anc ieu non l'aic\" racconta che una volta Riccardo lo avrebbe messo in competizione con un altro poeta di corte per chi fosse riuscito a comporre la canzone pi\u00f9 bella nell'arco di tempo di dieci giorni. Arnaut, forse perch\u00e9 incapace di comporre \u201ca comando\u201d (cos\u00ec ipotizza Ezra Pound), si sarebbe limitato a spiare l'avversario e a impararne di nascosto i versi. Offertosi di recitare per primo, avrebbe eseguito la composizione del rivale che, non avendo altro da presentare, risult\u00f2 perdente nella sfida. Da un altro testo attribuito a Raimon de Durfort, contemporaneo di Arnaut, sappiamo che il nostro trovatore si ridusse in povert\u00e0 a causa del gioco dei dadi. Arnaut Daniel \u00e8 ritenuto l'inventore della sestina lirica, una forma che, secondo Paolo Canettieri, sarebbe legata alla sua attivit\u00e0 di giocatore. Secondo Benvenuto da Imola, da anziano si fece monaco.\nDi Arnaut si conservano 18 composizioni, due delle quali provviste di notazione musicale; tutte, tranne una, sono di argomento amoroso e sono caratterizzate da rime complesse e lessico raro e oscuro (\"trobar clus\").\nNon si possono considerare autobiografici, se non in senso molto lato, i versi famosissimi posti in coda a una sua celebre canzone (\"En cest sonet coind'e leri\") nei quali Arnaut Daniel descrive il proprio stato d'animo e la condizione di povert\u00e0 morale e materiale in cui si trovava:\n(Io sono Arnaut che ammassa l'aria /\ne va a caccia della lepre col bue /\ne nuota contro corrente).\nFortuna di Arnaut Daniel.\n\u00c8 noto che Dante Alighieri tenne in grande considerazione i suoi versi, tanto da chiamarlo \"padre della Lirica\", e a lui si ispir\u00f2 in alcune composizioni e lo cit\u00f2, fra l'altro, nel Purgatorio. Dante ricorda infatti Arnaut Daniel in un sonetto giovanile in cui appare per la prima volta alle prese con rime rare e difficili e col linguaggio metaforico che poi evolver\u00e0 nelle \"Rime petrose\", in una di queste (\"Al poco giorno e al gran cerchio d'ombra\") viene ripreso lo schema della sestina arnaldiana di \"Lo ferm voler qu'el cor m'intra\", con sei parole-rima e il raffinato gioco d'intarsi che ne deriva. Nel \"De vulgari eloquentia\" sono citate alcune sue liriche.\nNotissima \u00e8 la menzione presente nella \u201cDivina Commedia\u201d: qui Arnaut Daniel \u00e8 collocato tra i lussuriosi, nel Canto XXVI del Purgatorio, insieme con Guido Guinizzelli che nel poema lo indica a Dante riferendosi a lui come al migliore dei poeti che hanno scritto in volgare:\nQuesti versi che Dante fa pronunciare a Guinizzelli sono stati oggetto di vari studi e contrastanti interpretazioni. Sulla base dell'espressione \u201cversi d'amore e prose di romanzi\u201d alcuni ritennero che Arnaut fosse stato autore anche di scritti in prosa, scritti che sarebbero poi andati perduti (gli fu attribuito persino un Lancillotto). Questa tesi, che pure trov\u00f2 sostenitori di prestigio, come Luigi Pulci, nel \"Morgante\" e Torquato Tasso, \"Discorsi del poema eroico\", \u00e8 stata oggi decisamente abbandonata.\nNei versi successivi, attraverso le parole di Guinizzelli, Dante sostiene la superiorit\u00e0 di Arnaut su Guiraut de Bornelh (\u201cquel di Lemos\u00ec\u201d, cosiddetto con riferimento alla regione francese del Limosino della quale Guiraut era originario) che altri consideravano il migliore dei Trovatori.\nL'incontro tra Dante e Arnaut inizia coi seguenti versi:\nNei versi successivi Dante fa parlare Arnaut nella materna lingua provenzale:\n(\u201cTanto mi piace la vostra cortese domanda/ che io non posso n\u00e9 voglio a voi celarmi./ Io sono Arnaldo, che piango e vado cantando;/ afflitto vedo la passata follia,/ e lieto vedo, davanti (a me), la gioia che spero./ Ora vi prego, in nome di quel valore che vi guida alla sommit\u00e0 della scala,/ al tempo opportuno vi sovvenga del mio dolore\u201d).\nIl nome di Arnaut ricorre pi\u00f9 volte nel \"De Vulgari Eloquentia\" dove si fa spesso riferimento alla sua tecnica compositiva (\"ad indicem\").\nAnche Petrarca nel Trionfo d'amore (IV, 40 ss) lod\u00f2 le sue composizioni e di lui scrisse:\nImportante \u00e8 la sua influenza su poeti catalani come Jordi de Sant Jordi, Andreu Febrer e Cerver\u00ed de Girona.\nVa ricordato che alcuni studiosi, tra primo e secondo Ottocento, (Friedrich Diez, Giovanni Galvani, Alfred Jeanroy, tra gli altri) si mostrarono estremamente critici verso l\u2018opera di Daniel che da questi fu accusato di \u201cfreddo virtuosismo\u201d e bollato con aggettivi quali banale, frivolo, puerile e bizzarro.\nNel XX secolo, invece, fu particolarmente apprezzato da Ezra Pound che lo consider\u00f2 il pi\u00f9 grande poeta mai vissuto e tradusse in inglese i suoi versi. Particolare \u00e8 l'approccio di Pound che studi\u00f2 Daniel coll'occhio \u201cdel poeta\u201d pi\u00f9 che del filologo, interessato quindi soprattutto allo studio di \u201calcune forze, alcuni elementi, o qualit\u00e0 - come egli stesso dichiar\u00f2 - che erano operanti nelle letterature medievali [...] e che sono ancora certamente operanti nelle nostre\u201d.\nLa cosiddetta \u201csestina di Arnaldo\u201d, diffusa da Dante e Petrarca, infatti, fu usata in tempi pi\u00f9 recenti da Giosu\u00e8 Carducci, Gabriele d'Annunzio, Giuseppe Ungaretti e Franco Fortini.\nEdizioni.\nSi riportano di seguito le principali edizioni delle canzoni di Arnaut Daniel.\nCollegamenti esterni.\nGruber's Blog"}
{"id": "523078", "revid": "3933761", "url": "https://it.wikipedia.org/wiki?curid=523078", "title": "Sacavene", "text": ""}
{"id": "523079", "revid": "409435", "url": "https://it.wikipedia.org/wiki?curid=523079", "title": "Casane astigiane", "text": "Le casane astigiane erano banchi che svolgevano ad Asti, in epoca medioevale, attivit\u00e0 di cambia-valuta e di prestito su pegno.\nAnna Maria Patrone, nel suo studio sulle Casane astigiane in Savoia, azzarda la possibilit\u00e0 che il termine possa derivare dal turco \"Hazna\", che in antico indicava il luogo del tesoro pubblico. Le antiche \"casane\" erano attive anche nella medioevale Repubblica di Genova.\nCon ogni probabilit\u00e0 il termine deriva probabilmente dal sostantivo \"casa\", modificato probabilmente in senso dispregiativo, poich\u00e9 nel Medioevo ogni attivit\u00e0 bancaria era considerata speculativa, e quindi infame o in ogni caso poco degna.\nL'inizio del commercio.\nIn quanto situata al centro delle principali vie di comunicazione fra Genova ed i mercati settentrionali d'oltralpe, Asti svilupp\u00f2 subito la vocazione commerciale, e di conseguenza la figura dell'intermediario di commercio tra i suoi abitanti. Ma soffr\u00ec, nei primi decenni del XII secolo, le conseguenza della pesante e progressiva svalutazione della moneta del Regno italico, battuta dalla zecca di Pavia e comunemente usata.\nPer avere uno strumento di scambio pi\u00f9 stabile, chiese ed ottiene dall'imperatore Corrado II il diritto di \"battere\" una propria moneta. Questo avviene nel 1141, seguendo la concessione fatta nella Repubblica di Genova nel 1138.\nNel 1143, compare gi\u00e0 in un documento per un pagamento effettuato, la descrizione di \"denari buoni di moneta astese\", segno che la Zecca di Asti cominci\u00f2 subito a funzionare.\nLa nascita dei banchi.\nIl commercio si svilupp\u00f2 in breve tempo, favorito anche da alcuni contratti degli Astigiani con il duca Ugo di Borgogna, per poter avere libero accesso sulla strada di Chalon-sur-Sa\u00f4ne, fino a Digione e da l\u00ec alle famose sei fiere di Champagne.\nI \"Lombardi\" (cos\u00ec erano definiti anche i mercanti astigiani), tra il XII secolo ed il XIII secolo, conclusero pi\u00f9 di venti contratti di investimento e finanziamento relativi a tutte e sei le fiere. Infatti, gli astigiani si resero presto conto che la vera attivit\u00e0 redditizia era quella del prestito di denaro su pegno, vista la scarsit\u00e0 di argento in tutta Europa.\nMa, per poter compiere questa attivit\u00e0 e aggirare l'appellativo di usurai, cercarono un'investitura istituzionale. Questo avvenne grazie al privilegio accordato nel 1225 dal re Luigi VIII di Francia.\nNella \"Cronaca\" di Ogerio Alfieri si legge che a partire dal 1226, gli astigiani cominciarono a prestare tenendo 'casane' in Francia e nelle regioni d'oltremare.\nLa clientela appariva molto variegata, dallo stesso re, al nobile, al borghese, fino al contadino.\nNel Trecento i tassi praticati dai Lombardi si assestarono intorno al 43%, ed i guadagni ingentissimi, nonostante sempre il rischio dell'accusa canonica di usura, provocarono uno sviluppo economico notevole sulla citt\u00e0 di Asti.\nI profitti vennero investiti in beni fondiari, per la disponibilit\u00e0 di terre e castelli lasciati vacanti dall'antica nobilt\u00e0 esautorata dal potere comunale, e successivamente vennero utilizzati per l'acquisto dei diritti signorili.\nI conflitti.\nBen presto le grandi famiglie mercatali astigiane cominciarono ad investire anche all'estero, creando inevitabilmente un conflitto d'interesse tra il comune, di cui facevano parte nei quadri dirigenziali, e le terre di cui erano i proprietari.\nIl fenomeno assunse proporzioni vistose alla fine del Duecento, accompagnandosi allo scatenamento di conflitti tra il partito guelfo e quello ghibellino. Questo gett\u00f2 la citt\u00e0 in un clima di perenne guerriglia, con notevoli danni per l'economia astigiana.\nLe insanabili divisioni tra guelfi e ghibellini astigiani, costringeranno infine il Comune a chiedere aiuto ed intervento ai Signori stranieri. Solamente alla fine del Quattrocento le lotte intestine tra le famiglie si esaurirono, ma ormai la citt\u00e0 aveva perso la propria libert\u00e0 e la sua floridezza economica.\nSicuramente, nel periodo di massima espansione politico-economica della citt\u00e0, il non essere riusciti a produrre una classe dirigente locale, illuminata e lungimirante, che sarebbe potuta sfociare in una Signoria locale (come gli Sforza per Milano, i Medici a Firenze o gli Scaligeri a Verona) \u00e8 stato notevolmente penalizzante nel prosieguo delle vicende storiche della citt\u00e0, e probabilmente nel destino storico-politico del Piemonte, permettendo a Torino, e di conseguenza ai Savoia di diventare il polo politico-economico pi\u00f9 influente dal Cinquecento in poi.\nFamiglie guelfe.\nI Solaro.\nEra la famiglia astigiana guelfa pi\u00f9 potente e senza dubbio la pi\u00f9 importante.\nNel periodo di massimo splendore, erano proprietari di 24 castelli nel solo territorio comunale.\nI Solaro/Solari erano presenti a Genova gi\u00e0 nel XII secolo, con beni ed immobili a Sestri Levante.\nLe attivit\u00e0 commerciali erano principalmente tra le fiere di Provins, Troyes, nella Francia del Nord e nelle Fiandre. Nel Trecento il grosso dell'attivit\u00e0 si concentra in Borgogna e Franca Contea.\nTra i loro clienti i Savoia, specialmente all'inizio del Trecento, e \"Leonardo Solaro\" ebbe il monopolio della casana di Torino per concessione degli Acaja.\nLe loro case pi\u00f9 antiche erano nella zona denominata \"Caneto dei Solaro\", area delimitata a sud dall'attuale corso Alfieri, a Nord da via Carducci fino in Piazza Medici. Il nome \"Caneto\", deriverebbe in antichit\u00e0, forse da una zona incolta, bonificata e poi urbanizzata dai Solari.\nDice il Bera, che questa era una contrada fortificata, delimitata ai suoi confini dalle facciate delle abitazioni e da cortine in muratura che le collegavano tra loro. Nel 1303, la vittoria dei ghibellini porter\u00e0 alla completa distruzione del Caneto, ma un anno dopo, riuscendo a ribaltare la situazione, i de Solari rientrarono in citt\u00e0 e ricostruirono le case compresa la torre (oggi ancora presente, seppur abbassata), che ancora nel settecento, secondo l'Incisa, \"era la pi\u00f9 formidabile della citt\u00e0\".\nLe altre abitazioni prospicienti il Caneto sorgevano tra il Rione San Secondo e Rione San Silvestro, ed un buon numero di abitazioni erano nei pressi della Chiesa di San Martino.\nNel 1276, il loro intervento fu decisivo per concludere la pace tra Asti e Carlo D'Angi\u00f2. Nel 1296 \"Sinibaldo Solaro\" fu nominato podest\u00e0 di Alba. Negli stessi anni, altri membri della famiglia, ricoprirono cariche di potere a Mondov\u00ec, Chieri, Fossano e Bra.\nGrazie ad un accordo con la Societ\u00e0 del Popolo, seppero mantenere il dominio sulla citt\u00e0 per tutto il Periodo Angioino. \"Bonifacio Solaro\", fu pi\u00f9 volte credendario, sapiente, ambasciatore, sindaco del comune di Asti. Fu egli il fautore degli scontri con la fazione ghibellina dei \"De Castello\".\nPer la sua dedizione a Roberto D'Angi\u00f2, divenne luogotenente del vicario regio di Asti (1317).\nDopo il rientro dei ghibellini, coinciso con la signoria viscontea, l'influenza politica dei Solaro/Solari sulla citt\u00e0 diminu\u00ec drasticamente, spostando il loro raggio di azione sulle propriet\u00e0 del contado.\nI Falletti.\nI Falletti furono una famiglia attivissima in campo finanziario gi\u00e0 dal 1110.\nSono gi\u00e0 presenti a Genova dal 1184 e nel corso del XIII secolo l'attivit\u00e0 di prestito diventer\u00e0 l'occupazione principale della famiglia, soprattutto in Piemonte in societ\u00e0 con la famiglia Troja.\nIn seguito estesero il loro raggio d'azione anche ad Avignone.\nFurono investiti del feudo di Barolo da Carlo D'Angi\u00f2 nel 1307; nel 1372 ebbero in pegno dal marchese di Saluzzo Federico II i feudi di Racconigi e Migliabruna.\nLe case dei Falletti erano situate ad Asti tra via \"al Teatro\", via Palazzo di Citt\u00e0 e corso Alfieri, nel Rione San Secondo.\nI Ramelli di Celle.\nI Ramelli sono una famiglia oriunda da Moncalieri passata in Asti. Le prime tracce dei Ramelli si ritrovano nel 906 con la coinfeudazione assieme ai Ricci della signoria di Cellarengo a seguito della rinuncia dei Garretti (cartarii del 906-7 d'Asti, libro verde di Giuovanni d'Alessandria, diplomi di Ludovico II S.R.I). Tra l\u2018anno 1000 i Ramelli vengono insigniti di vari feudi tra cui Graglia, Olle (SV), Vaglierano e nel 1422 vengono investiti di Solbrito assieme ai Ricci di S. Paolo (Calendari dei Regi Stati, rogito del 1228 del notaio Pocapaglia). Sempre assieme alle famiglie Ricci, Mestiatis, Berlingeri e Malabayla i Ramelli vengono subinfeudati a Menab\u00f3, Corveglia, Dusino, Ferrere, San Michele d'Asti, Serralunga e Stoerda. (Sulle famiglie nobili della monarchia di Savoja). Infine nel 1688 i Ramelli vengono infeudati del contado di Celle conservato fino alla fine del 1700 con l'arrivo delle prime truppe napoleoniche.\nI Troja.\nFurono principalmente attivi in Germania e nel nord Europa con banchi a Metz e in Lorena (XIII secolo), Colonia, Bonn e Lucerna (XIV secolo). Nel 1387 furono anche presenti con un banco nella ricchissima Gand nelle Fiandre. In Italia furono principalmente attivi a Chieri.\nNella seconda met\u00e0 del Trecento si installano nel palazzo di Piazza Medici, attiguo alla Torre dell'Orologio, palazzo che prima era stato la residenza del Podest\u00e0.\n\u00c8 probabile che le case dei Troja fossero attigue al \"Caneto dei Solari\", con i quali del resto avevano una solida alleanza politica.\nI Malabaila.\nL'attivit\u00e0 era principalmente in Savoia, spingendosi sino a Chalon-sur-Sa\u00f4ne: i fratelli \"Giacomo\", \"Antonio\" e \"Guidetto\", del ramo di Castellinaldo, divennero nel 1342, banchieri Papali ad Avignone.\nProbabilmente di provenienza da Revigliasco d'Asti, si sistemarono in contrada \"San Giuliano\", nel Rione Cattedrale, al tal punto che nel 1388, la contrada \u00e8 citata come \"de Malabailis\". All'interno della contrada, i Malabaila realizzeranno il pi\u00f9 bel palazzo rinascimentale della citt\u00e0. Sono Malabaila poi le linee di Antignano e di Cantarana e Valgorrera anch'essi, fin dal 1300, banchieri in Francia e precisamente a Bourg-en-Bresse.\nI Ricci di San Paolo.\nTitolo: conti di San Paolo, consignori di Solbrito e di Cellarengo, Menab\u00f2 e Graglia.\nAntica famiglia nobile della Bressa discendente forse dai Risse le cui prime tracce si ritrovano nel 906 con la coinfeudazione assieme ai Ramelli della signoria di Cellarengo a seguito della rinuncia dei Garetti o Garretti (cartarii del 906-7 d'Asti, libro verde di Giuovanni d'Alessandria, diplomi di Ludovico II S.R.I). Di questa famiglia si trovano indizi sparsi e poco chiari riferiti ad una impresa da loro avviata nel nord Europa. Nel 1422 vengono investiti del titolo comitale di Solbrito in condominio coi Ramelli e i Mestiatis. Da questi ultimi compreranno poi parte di Solbrito nel 1653. Tra il 1400 e il 1770 circa assieme alle famiglie Mestiatis, Berlingeri e Malabayla eRamelli vengono investiti della signoria su Menab\u00f2 e Graglia.\nLo stemma della linea dei conti di San Paolo \u00e8 D'argento, a tre ricci di castagna, fogliati di due pezzi, di verde mentre la linea di Solbrito e cos\u00ec rappresentata: D'argento, a tre ricci di castagna, fogliati di due pezzi, di verde, con il capo d'oro, carico di un'aquila di nero.\nFamiglie ghibelline.\nI Guttuari.\nLa potente famiglia, corrispettivo ghibellino dei Solaro, si affaccia sulla vita politica astigiana nel duecento, per avere nel 1270 con la figura di Emanuele Guttuari, la maggior influenza sul governo della citt\u00e0.\nGi\u00e0 dal 1200 sono attivi come mercanti di stoffe a Genova, nel 1235 aprono un banco di pegno a Provins, poi a Besan\u00e7on, Bruxelles e Berna. Stringono alleanze con il marchese del Monferrato e con le principali realt\u00e0 ghibelline del patriziato subalpino.\nAnche se probabilmente erano anticamente situate nel Rione San Silvestro, le abitazioni dei Guttuari si attestano principalmente sulla piazza del mercato del Santo (Rione San Secondo). La grande torre Guttuari, di cui oggi, secondo il Bera, rimane solamente il basamento inferiore, sopra le case di via Gobetti dominava con l'omonimo palazzo la piazza del mercato.\nCon i Turco e gli Isnardi costituir\u00e0 il potente consorzio dei De Castello.\nGli Isnardi.\nPotentissima e ricchissima casana astigiana, aveva i principali commerci nella zona dello Champagne, ma la loro agiatezza, le permise di essere il banchiere di \"fiducia\" di moltissimi grandi personaggi medievali. Prestarono denaro, all'arcivescovo di Lione, ad Amedeo V di Savoia ed Ugo di Vienne.\nL'ascesa politica avvenne con l'appoggio della \"Societ\u00e0 del Popolo\", di cui Giacomo Isnardi divenne rettore tra il 1271 ed il 1279.\nI Turco.\nI Turco erano l'ala pi\u00f9 modesta dei De Castello; non vi sono grandi personaggi di spicco nella loro famiglia, se non per la figura di Giovanni Turco, che nel 1278 compare come luogotenente al seguito del Podest\u00e0 Mellano Solaro. Le loro attivit\u00e0 casaniere si svilupparono principalmente sul mercato fiammingo, e su quello della Savoia, con prestiti ai Conti di Hainault e Namur. Ad un membro della famiglia Turco, esattamente Guglielmo, descritto come crudele e vendicativo, va imputata la causa della ripresa dei feroci scontri tra le opposte fazioni politiche in Asti. Uccise per strada Emanuele Solaro nel 1300.\nGli Scarampi.\nDa Genova, si svilupparono nelle fiere di Champagne, e quindi nel Trecento a Parigi, Meux ed Auxerre, fino a raggiungere i mercati belgi di Malines. Erano in societ\u00e0 con gli Alfieri. Gli Scarampi avevano il castello di Masio Nel 1337, Antonio Scarampi, in cambio di 115.000 fiorini, diventava tenutario di Bubbio, Monastero Bormida, Roccaverano, Cortemilia, Perletto, Cairo, Altare ed altri luoghi delle Langhe.\nIl pi\u00f9 antico nucleo abitativo cittadino risale alla met\u00e0 del Duecento ed \u00e8 situato nelle immediate vicinanze della Cattedrale (Rione Cattedrale), queste case furono presto abbandonate per essere cedute ai Pelletta, spostandosi nella zona di Piazza Catena e Piazza delle Erbe (l'attuale piazza Statuto).\nGli Alfieri.\nLa loro attivit\u00e0 commerciale si svolse principalmente in Savoia e a Friburgo, dal Trecento l'attivit\u00e0 sembra concentrarsi nei Paesi Bassi (Bruxelles, Lovanio). Martino Alfieri fu nominato tesoriere del conte Amedeo V di Savoia, nel 1300.\nNel 1342 si parla in un documento di un'estesa contrada \"Alferiorum\", situata tra Via Bruno e Via Balbo che ha come costruzione di maggior spicco il Palazzo dei Leoni, in seguito di propriet\u00e0 dei Bolla. Alcuni paesi dell'astigiano mantengono ancora il suffisso \"Alfieri\", sicuramente a testimonianza dell'antico dominio della famiglia, (Castell'Alfero, Magliano Alfieri, San Martino Alfieri).\nFin dal 1176, un Alfieri \u00e8 stato sempre presente nella vita pubblica astigiana. Ricordiamo anche il cronista Ogerio Alfieri, credendario e sapiente della citt\u00e0 nel 1274, il poeta Vittorio Alfieri e l'architetto di casa Savoia nel XVIII secolo, Benedetto Alfieri.\nAd Asti, la casa natale del poeta (Palazzo Alfieri) \u00e8 la sede del Centro Nazionale Studi Alfieriani.\nFamiglie importanti non schierate.\nI Roero.\nSeppero destreggiarsi tra le due fazioni traendone grandi profitti sia sotto l'aspetto economico, che politico. Ancora nel Cinquecento si contano pi\u00f9 di venti linee parentali.\nI Pelletta.\nLa famiglia fu in parte ghibellina e in parte guelfa. Furono rettori della Societ\u00e0 di San Secondo nella figura di Girbaudo Pelletta nel 1279, con Manfredino nel 1281 e con Giorgio nel 1282. Grenone fu ambasciatore d'Asti presso Luchino Visconti nel 1342.\nL'attivit\u00e0 si spinse fino in Piccardia, per continuare in Savoia e nelle Fiandre. Le case dei Pelletta erano nel Rione Cattedrale; alla famiglia \u00e8 attribuita la committenza del Portale sul lato meridionale della Cattedrale di Santa Maria Assunta.\nGli Asinari.\nFu una delle famiglie pi\u00f9 antiche, a prevalenza ghibellina. Gi\u00e0 nel 1197 Ranzone Asinari \u00e8 citato quale console di Asti. Raimondo Asinari fu Podest\u00e0 di Chieri nel 1273, Folco lo fu a Mondov\u00ec (1284) e a Genova (1296).\nTolomeo Asinari, coinvolto nelle lotte civili, venne esiliato con la famiglia e si dedic\u00f2 al commento del \"De consolatione philosophie\" manoscritto nel 1309 e miniato da Filippo di Altavilla (\u00e8 conservato a Vienna).\nSeppero creare una fitta rete di banchi e commerci in tutta Europa, dalle Fiandre alla Germania (Siegburg, Oberswesel, St. Goar), alla Svizzera, alla Borgogna, con interessi sulle raffinerie di sale di Salins. I prestiti all'arcivescovo di Colonia, portarono benefici sui mercati di Colonia, Bonn, Adernach.\nI Lucii.\nI Lucii furono un'antica famiglia astigiana che secondo la tradizione trassero l'origine dall'antica Roma. Secondo quanto riporta il notaio Giacomo Borcanino non si stabilirono ad Asti quando divenne colonia romana, ma quando vi pass\u00f2 Giulio Cesare con le sue truppe. La famiglia Lucii fior\u00ec ad Asti fino a tutto il XIII secolo, allorquando Cesare de' Lucii, unico membro maschile rimasto della famiglia segui in oriente il crocesegnato Ludovico di Savoia durante le crociate.\nI Natta.\nLa famiglia Natta \u00e8 una delle pi\u00f9 importanti famiglie astigiane per il numero di soldati, letterati, religiosi e giuristi che ha prodotto nei secoli. In seguito al commercio ed all'attivit\u00e0 feneratizia in tutta l'Europa occidentale, si arricchirono notevolmente, contribuendo di conseguenza all'espansione del comune astigiano nel periodo medievale."}
{"id": "523083", "revid": "958063", "url": "https://it.wikipedia.org/wiki?curid=523083", "title": "WWE WrestleMania 21", "text": "WWE WrestleMania 21 \u00e8 un videogioco di wrestling del 2005, sviluppato da Studio Gigante e pubblicato da THQ in esclusiva per Xbox su licenza World Wrestling Entertainment.\n\u00c8 il terzo videogioco della WWE ad essere pubblicato in esclusiva per Xbox dopo \"Raw\" (2002) e \"Raw 2\" (2003).\nCaratteristiche.\nNel videogioco sono presenti tutti (o quasi) i lottatori della WWE pi\u00f9 alcune leggende del passato come Andr\u00e9 the Giant, \"Superfly\" Jimmy Snuka, The Rock e Bret \"The Hitman\" Hart. Inoltre \u00e8 possibile creare un proprio lottatore (con tanto di mosse e abbigliamento personalizzati) ed un proprio titolo. Si pu\u00f2 condurre una carriera con il lottatore creato ed affrontare tutte le superstars pi\u00f9 importanti della federazione.\nModalit\u00e0 di gioco.\nPer quanto riguarda i match, oltre ai classici 1 contro1 e 2 contro 2, ci sono quasi tutti i match a stipulazione speciale pi\u00f9 famosi come l'Hell In a Cell o il TLC match. Inoltre sono presenti la Battle Royal (con un massimo di 4 giocatori contemporaneamente) e la Royal Rumble. In pi\u00f9 se si crea un profilo, con le vittorie ottenute si accumulano punti che servono a \"sbloccare\" contenuti extra, come le arene pi\u00f9 importanti, le leggende, le fotografie dei lottatori e delle Divas della WWE, accessori da poter utilizzare nella modalit\u00e0 \"crea una superstar\" e molto altro ancora."}
{"id": "523088", "revid": "125206912", "url": "https://it.wikipedia.org/wiki?curid=523088", "title": "Club Estudiantes de La Plata", "text": "Il Club Estudiantes de La Plata (spagnolo per \"Club Studenti di La Plata\"), noto come Estudiantes La Plata o semplicemente Estudiantes, \u00e8 una societ\u00e0 sportiva di La Plata, in provincia di Buenos Aires, in Argentina, nota per i successi ottenuti in ambito calcistico.\nL'Estudiantes \u00e8 fra le squadre pi\u00f9 vincenti del calcio argentino. Nel 1967 l'Estudiantes fu la prima squadra a vincere il campionato argentino professionistico al di fuori delle \"cinque sorelle\" (Boca Juniors, River Plate, Racing, Independiente e San Lorenzo): dopo questa data vinse altre quattro volte il titolo nazionale, portando il suo totale di vittorie a cinque (sei se si conta anche la vittoria del campionato amatoriale del 1913). Anche in campo internazionale l'Estudiantes ha ottenuto grandi risultati: quattro Copa Libertadores (di cui tre consecutive, dal 1968 al 1970), una Coppa Intercontinentale e una Coppa Interamericana.\nSullo stemma della squadra sono raffigurate 11 stelle, riconoscimento alla vittoria di 6 trofei internazionali e di 5 campionati argentini. L'ultima di queste stelle \u00e8 stata aggiunta il 15 luglio 2009, quando l'Estudiantes ha vinto la Coppa Libertadores.\nL'Estudiantes venne fondato nel 1905, quando un gruppo di giocatori e tifosi decisero di separarsi dalla pi\u00f9 antica compagine del Gimnasia de La Plata, la quale aveva la tendenza a favorire sport al chiuso rispetto al calcio. Le partite fra le squadre dell'Estudiantes e del Gimnasia prendono il nome di \"Cl\u00e1sico Platense\". Lo stadio dell'Estudiantes (\"Estadio Jorge Luis Hirschi\") al momento \u00e8 in ristrutturazione, quindi i \"biancorossi\" giocano i loro incontri casalinghi nello Stadio Citt\u00e0 di La Plata, noto come Stadio Unico (sp. \"Estadio \u00danico\").\nCome molte altre squadre argentine, l'Estudiantes \u00e8 una istituzione polisportiva: fra gli sporti in cui \u00e8 impegnato ricordiamo il basket, la pallamano, l'hockey su prato, il golf, il nuoto, il judo e la pallavolo.\nStoria.\nOrigini e \"Los Profesores\".\nIl club venne fondato il 4 agosto 1905 da studenti sia universitari sia delle superiori (avevano frequentato lo stesso istituto dei fratelli Schoedden fondatori dell'Alumni prima squadra a vincere tutto in Argentina) che si sentivano esclusi dai dirigenti del Gimnasia y Esgrima, societ\u00e0 che preferiva gli sport indoor (come la scherma e la ginnastica) rispetto al calcio. Dopo aver fatto una squadra per partecipare al campionato si erano ritirati perch\u00e9 essendo loro dell'alta societ\u00e0 consideravano il calcio come uno sport per i poveri. Il primo stadio fu nell'incrocio dei viali 19 e 51 per poi trasferirsi al viale 1 tra le strade 55 e 57 il 25 dicembre 1907. Prima dell'avvento del professionismo, l'Estudiantes aveva vinto il campionato 1913 e disput\u00f2 vincendola, la Copa Rio de La Plata con i campioni dell'Uruguay (l'antenata dell'attuale Libertadores).\nQuando giunse il professionismo in Argentina, nel 1931, l'Estudiantes aveva una famosa linea offensiva (all'interno del 2-3-5): Lauri-Scopelli-Zozaya-Ferreyra-Guaita, noti come \"Los Profesores\" (i Professori), ancora oggi ritenuto in Argentina uno dei migliori attacchi di tutti i tempi. Guaita fece poi parte della Roma e della nazionale italiana che conquist\u00f2 la Coppa del Mondo 1934. I fratelli Sbarra (Ra\u00fal e Roberto) e Armando Nery formavano invece la temuta linea difensiva. Fu Alberto Zozaya a segnare il primo gol del calcio professionistico argentino; divenne anche il capocannoniere del primo campionato professionistico.\nNel 1937, venne installato un pionieristico impianto di illuminazione nello stadio, permettendo le gare in notturna.\nAnni cinquanta e sessanta.\nGli anni cinquanta videro l'ascesa di giocatori come Ogando, Garcer\u00f3n, Bouch\u00e9, Urriolabeitia, Infante, Antonio, e gli ultimi gol del grande attaccante Manuel \"Payo\" Pellegrina, che \u00e8 attualmente il capocannoniere \"all-time\" dell'Estudiantes con 221 gol. Il club retrocesse nel 1953 ma fu ripromosso l'anno dopo.\nNegli anni sessanta si andava formando la squadra giovanile, allenata da Miguel Ignomiriello e nota come \"La Tercera que Mata\" (le Giovanili che ammazzano), che si sarebbe evoluta, insieme con pochi nuovi arrivi, nello squadrone guidato da Osvaldo Zubeld\u00eda che vinse il \"Metropolitano\" 1967 (a partire dal 1967, salvo un breve periodo, l'Argentina ha due campionati distinti in ogni stagione).\nL'Estudiantes divenne cos\u00ec la prima squadra escluse le \"cinque grandi\" (Boca Juniors, River Plate, Racing Club, Independiente e San Lorenzo) a conquistare il titolo professionistico. Questo successo apr\u00ec la porta alle altre \"piccole\": il V\u00e9lez Sarsfield e il Chacarita Juniors) vinsero il titolo nel 1968 e nel 1969, rispettivamente.\nLa squadra di Zubeld\u00eda.\nL'Estudiantes si assicur\u00f2 la Coppa Libertadores per tre anni di fila (dal 1968 al 1970), e la Coppa Intercontinentale 1968 contro il forte di Bobby Charlton. Perse le successive Intercontinentali contro il Milan (1969) e contro il Feyenoord (1970). Nel 1969 vinse anche la Coppa Interamericana.\nLa formazione di Zubeld\u00eda \u00e8 stata probabilmente l'unica squadra di successo ad avere due laureati in rosa: Carlos Salvador Bilardo (ginecologo) e il compagno Ra\u00fal Madero ricevettero il diploma di laurea alla Facolt\u00e0 di medicina dell'Universit\u00e0 di Buenos Aires; contemporaneamente svolgevano l'attivit\u00e0 sportiva.\nIl faro della squadra di Zubeld\u00eda era sicuramente Juan Ram\u00f3n Ver\u00f3n, \"la bruja\", padre di Juan Sebasti\u00e1n Ver\u00f3n, la \"brujita\". Supportato dall'intelligente gioco di Conigliaro, Echecopar e Madero, e dalle istruzioni tattiche fornite dal regista Carlos Bilardo, Ver\u00f3n, detto \"Bruja\", divenne uno dei giocatori argentini pi\u00f9 famosi dell'epoca. Il talentuoso terzino destro Manera soffr\u00ec invece diversi infortuni e non mostr\u00f2 tutto il suo potenziale.\nAnni settanta e ottanta.\nDurante la stagione 1970, Bilardo si ritir\u00f2 dal calcio giocato e cominci\u00f2 l'attivit\u00e0 imprenditoriale di famiglia. Pi\u00f9 tardi cominci\u00f2 ad allenare, alternandosi tra l'Estudiantes e varie squadre colombiane. Guid\u00f2 l'Estudiantes nel 1982, quando la squadra vinse il torneo \"Metropolitano\". Sotto il suo successore Eduardo Luj\u00e1n Manera, anche lui membro del team di Zubeld\u00eda, l'Estudiantes vinse il \"Nacional\" 1983. Entrambe queste due vittorie arrivarono a spese del forte Independiente.\nQuesta squadra era caratterizzata da una solida difesa (Camino sulla destra e Herrera sulla sinistra erano temutissimi per le loro incursioni in attacco, mentre Brown forniva sicurezza come libero); inoltre aveva tre centrocampisti creativi (Ponce, Sabella e Trobbiani, con Russo arretrato davanti alla difesa) e due attaccanti prolifici (Gottardi e Trama).\nBilardo and\u00f2 ad allenare la nazionale argentina, vincendo i Mondiali 1986. Jos\u00e9 Luis Brown, capitano dell'Estudiantes vittorioso nel 1982, segn\u00f2 il gol d'apertura nella finale contro la . La nazionale \"albiceleste\" raggiunse la finale, perdendola, anche ai Mondiali 1990: in entrambe le rassegne Madero era il fisioterapista della squadra.\nAnni novanta e 2000.\nL'Estudiantes retrocesse nel 1994, ritornando in prima divisione l'anno dopo, nella stagione di esordio del giovane Juan Sebasti\u00e1n Ver\u00f3n. Negli anni successivi, nel club militarono giocatori poi divenuti famosi, come Mart\u00edn Palermo, Luciano Galletti, Bernardo Romeo, Ernesto Far\u00edas e Hugo Mariano Pavone.\nNel 2004-2005, sotto la guida del coach Reinaldo Merlo, l'Estudiantes chiuse al quarto posto sia nel torneo \"Apertura\" che in quello \"Clausura\", e Hugo Mariano Pavone si laure\u00f2 capocannoniere del \"Clausura\" 2005. Il 17 aprile 2005, l'Estudiantes de La Plata divenne la sesta squadra in Argentina a vincere 1.000 gare professionistiche, rimontando e sconfiggendo il Newell's Old Boys per 3-2.\nMerlo si dimise nell'agosto 2005, il giorno dopo la festa per le celebrazioni del centenario della squadra. Venne subito rimpiazzato da Jorge Burruchaga, discepolo di Bilardo. Il team entr\u00f2 nella storia quando ribalt\u00f2 il risultato sfavorevole (0-3 all'intervallo) andando a vincere 4-3 contro i peruviani dello Sporting Cristal in una gara di Coppa Libertadores giocata il 21 febbraio 2006.\nLa squadra di Simeone.\nIl 18 maggio 2006 Burruchaga venne rimpiazzato da un altro grande ex giocatore argentino, Diego Simeone, che costru\u00ec la squadra intorno al \"Brujita\" Ver\u00f3n (suo ex compagno alla Lazio), tornato all'Estudiantes dopo 11 anni. La squadra di Simeone venne eliminata dal San Paolo ai rigori nei quarti di finale della Coppa Libertadores 2006, ma realizz\u00f2 un'impressionante serie di vittorie in campionato.\nL'Estudiantes sconfisse il Gimnasia con un inedito 7-0 nel derby giocato il 15 ottobre 2006 (torneo di \"Apertura\"), realizzando una serie di 10 vittorie consecutive (record del club stabilito dalla squadra di Zubeldia eguagliato), e chiudendo al primo posto insieme al Boca Juniors (in Argentina non si tiene in considerazione la differenza reti).\nLo spareggio venne giocato il 13 dicembre 2006; l'Estudiantes rimont\u00f2 e batt\u00e9 il Boca Juniors 2-1 assicurandosi il primo titolo in campionato in 23 anni. In quel torneo, l'Estudiantes sconfisse tutte le \"cinque grandi\", concesse il minor numero di reti, ed ebbe tre dei suoi giocatori (Pavone, Ver\u00f3n e Bra\u00f1a) classificati ai primi posti nel ranking della rivista \"Ol\u00e9\" dei migliori giocatori.\n2008-2009.\nDal torneo di Clausura 2008 la guida tecnica del club fu affidata a N\u00e9stor Sensini, in sostituzione di Simeone, trasferitosi sulla panchina del River Plate.\nCon alla guida Sensini, l'Estudiantes si classific\u00f2 al terzo posto nel campionato poi vinto dal River Plate.\nA seguito dei cattivi risultati ottenuti nell'avvio dell'Apertura 2008 - 5 punti nelle prime 6 partite - il 18 settembre 2008 N\u00e9stor Sensini rassegn\u00f2 le dimissioni dall'incarico. Come nuovo allenatore venne ingaggiato Leonardo Astrada.\nIl campionato di Apertura 2008 vide il club lontano dai vertici e si concluse con l'Estudiantes al 7\u00ba posto staccato di ben 11 punti dal terzetto di testa.\nL'attenzione del \"Pincha\" fu tutta rivolta alla Copa Sudamericana 2008: dopo aver superato con grande fatica il turno di qualificazione ai danni dell'Independiente, Ver\u00f3n e compagni infilarono un percorso senza sconfitte che li condusse sino alla finale, eliminando nei vari turni l'Arsenal Sarand\u00ec, il Botafogo e l'Argentinos Juniors.\nNella doppia finale del torneo gli avversari furono i brasiliani dell'Internacional di Porto Alegre; la gara di andata, giocata a La Plata, vide imporsi i brasiliani per 1-0, mentre in quella di ritorno gli argentini riuscirono a segnare una rete portando la gara ai supplementari. A 5 minuti dal termine del secondo supplementare un gol di Nilmar consegn\u00f2 il titolo nelle mani dell'Internacional.\nIl 2009 si \u00e8 aperto con un 6\u00ba posto nel torneo Clausura ma la squadra \u00e8 stata ancora protagonista a livello internazionale. La Copa Libertadores 2009 si \u00e8 aperta con qualche difficolt\u00e0, nel turno preliminare il club ha avuto la meglio sui peruviani dello Sporting Cristal solo grazie alla regola dei gol in trasferta e la fase a gruppi \u00e8 iniziata con una brutta sconfitta (3-0) contro i brasiliani del Cruzeiro. Nonostante l'inizio in salita il club platense \u00e8 per\u00f2 riuscito a superare l'ostacolo del girone eliminatorio senza grosse difficolt\u00e0. La fase ad eliminazione diretta ha visto il club imporsi per ben 5 volte in 6 partite, eliminando i paraguaiani del Libertad, gli uruguaiani del Defensor Sporting e del Nacional di Montevideo. Ad attendere il \"Pincha\" in finale c'erano i brasiliani del Cruzeiro, gi\u00e0 affrontati nella prima parte del torneo. La gara di andata, disputata in Argentina, si \u00e8 conclusa 0-0, mentre il ritorno, giocato nello stadio Mineir\u00e3o di Belo Horizonte, ha visto la vittoria in rimonta per 2-1 dei biancorossi. Il 15 luglio 2009, dopo 39 anni di attesa, l'Estudiantes ha riconquistato il titolo di campione del Sudamerica, per la quarta volta nella sua storia.\nColori.\nL'Estudiantes veste una maglia a strisce rosse e bianche, in onore della squadra Alumni dei fratelli Schoedden che dominava la scena del calcio argentino negli anni della fondazione, con calzoncini neri e calzettoni neri con due sottili strisce orizzontali biancorosse. Nei primi tempi, al momento dell'entrata in campo, la squadra vestiva una giacchetta blu sopra la camicia a strisce.\nStadio.\nL'Estudiantes giocava le partite casalinghe nello Stadio Jorge Luis Hirschi di La Plata che dai 35.000 posti degli anni '60 era passato a 23.000 per questioni di sicurezza. Questo impianto \u00e8 situato nel viale 1, tra la 55a e la 57a strada, a La Plata.\nQuando, negli anni novanta, venne costruito dal volere del sindaco di allora nonostante la grave crisi economica un nuovo stadio a La Plata, sia l'Estudiantes sia il Gimnasia y Esgrima, l'altra squadra di La Plata, decisero inizialmente di non trasferirsi nel nuovo stadio. All'Estudiantes fu negato di accedere al proprio stadio, che venne chiuso nel settembre 2005 a causa dei nuovi regolamenti sulla sicurezza che impedivano l'uso di tribune in legno. Un ordine di revoca esent\u00f2 l'Estudiantes dal divieto, ma il governo della citt\u00e0 rifiut\u00f2 di assentire, aumentando la tensione nel rapporto con il club.\nAdesso il vecchio stadio \u00e8 stato raso al suolo, parte delle sue gradinate di legno vendute come cimelio e sono in partenza i lavori di costruzione del nuovo impianto.\nSoprannomi.\nI giocatori e i tifosi sono soprannominati \"pincharratas\" (pungitopo), spesso abbreviato in \"pinchas\". L'epiteto \u00e8 generalmente attribuito al lavoro medico di laboratorio svolto da alcuni studenti che erano tra i fondatori del club.\nUn'altra versione afferma che il nomignolo viene dal soprannome di un tal Felipe Monted\u00f3nica, un barbone che andava a vedere le partite e che aveva la mania di pungere i topi che trovava.\nI tifosi chiamano la propria squadra \"el Le\u00f3n\" (il leone), \"Orgullo de la Ciudad\" (orgoglio della citt\u00e0), \"los Capos de La Plata\" (i capi di La Plata) e \"Tricampe\u00f3n\" (tre volte campione), per i tre titoli conquistati in Coppa Libertadores, prima squadra a riuscire a vincere 3 coppe di fila. Ora si chiama anche \"Tetracampe\u00f3n \"per aver vinto la quarta Coppa Libertadores.\nTifosi.\nIn seguito ai successi internazionali negli anni sessanta, l'Estudiantes ha guadagnato molti sostenitori in tutta l'Argentina. Comunque questi nuovi tifosi sono rimasti fedeli all'Estudiantes nel bene e nel male, dando al club una solida base di tifosi radicata in tutto il paese, nota come una delle pi\u00f9 leali in Argentina.\nNell'area di La Plata, l'Estudiantes era ritenuto la squadra della classe media, mentre la squadra rivale del Gimnasia y Esgrima veniva identificata con la classe lavoratrice. Le statistiche degli ultimi anni fatte da fonti diverse stabiliscono senza ombra di dubbio che \u00e8 l'Estudiantes ad avere un maggior seguito nella citt\u00e0; pure fuori da La Plata \u00e8 l'Estudiantes a essere pi\u00f9 tifato. In Italia esiste un club di tifosi e simpatizzanti, \"Agrupaci\u00f2n Enrique Guaita\".\nPer diversi periodi nella storia del club, un gruppo di fan da Buenos Aires (\"los Porte\u00f1os\") guid\u00f2 la tifoseria platense. Un celebre gruppo di tifosi dagli anni settanta \u00e8 \"el Pelapapas\" (il Pela Patate), celebre per i fal\u00f2 accesi che illuminano lo stadio durante le partite.\nNelle elezioni presidenziali del 1983, i tifosi dell'Estudiantes furono, insieme a quelli del V\u00e9lez Sarsfield, i primi a far sentire il loro sostegno per Ra\u00fal Alfons\u00edn, poi vincitore, nella campagna elettorale contro i peronisti. L'amicizia coi sostenitori del V\u00e9lez da allora \u00e8 scomparsa, specialmente dopo che l'Estudiantes batt\u00e9 il V\u00e9lez nel campionato 2003.\nI tifosi dell'Estudiantes sono in amicizia con molti club della Grande Buenos Aires sud che giocano in prima divisione. Questo accade specialmente con i sobborghi di Quilmes (sede del Quilmes) e di Temperley.\nIl Platense, squadra della parte nord della Grande Buenos Aires, ha un posto di riguardo nell'amicizia con i fan dell'Estudiantes, dopo che fu la causa della retrocessione del Gimnasia nel 1979. Da allora il Platense \u00e8 retrocesso e attualmente gioca nelle serie minori.\nDal punto di vista internazionale, l'Estudiantes \u00e8 in amicizia con la tifoseria della squadra uruguaiana del Pe\u00f1arol di Montevideo."}
{"id": "523089", "revid": "125587786", "url": "https://it.wikipedia.org/wiki?curid=523089", "title": "Tommy Vee", "text": " \u00c8 collaboratore di Dj Keller nel team Moltosugo, che assieme a Mauro Ferrucci ha firmato parecchie produzioni house. \nBiografia.\nHa cominciato a muovere i primi passi nel mondo della musica all'et\u00e0 di 14 anni, quando gli fu regalato il primo giradischi. All'inizio i suoi pezzi si concentravano in particolare nella musica house e underground. Nel 1998 ha avviato, parallelamente a quella di dj, anche la carriera di produttore, lanciando il suo primo successo, \"Laguna\". L'anno seguente ha fondato, con la collaborazione di altri disc-jockey, il gruppo di produzione \"Moltosugo\", con il quale ha firmato numerosi pezzi tra i quali spicca \"Activate\" e \"Aadizookaanag\".\nNel 2004 partecipa alla quarta edizione del Grande Fratello. Particolarmente fortunato nel 2004 \u00e8 stato il remix de \"La Serenissima\", brano dell'orchestra strumentale Rond\u00f2 Veneziano, la cui versione \"vocal\", che ha preso il nome di \"Stay\", \u00e8 riuscita a raggiungere l'ottava posizione nella top ten italiana, risultando poi il trentaduesimo singolo pi\u00f9 venduto di quell'anno. Nel 2005 ha pubblicato, per l'etichetta discografica Airplane!, il suo primo album, \"First!\" improntato sul genere dance con sfumature techno/house. Tra gli estratti pi\u00f9 importanti c'era \"Anthouse (Don't Be Blind)\", che nell'estate di quell'anno ha raggiunto la diciannovesima posizione nella classifica italiana dei singoli.\nAnche l'album ha riscosso un buon successo commerciale, raggiungendo nella classifica italiana la quinta posizione. Al 2006 risale la sua prima esperienza come conduttore televisivo affiancando Federica Fontana alla conduzione di \"Bar Wars\", in onda su Sky Vivo. Il 2 giugno 2007 ha aperto il concerto della popstar Laura Pausini al San Siro di Milano. Tra il 2007 e il 2008 ha condotto il programma \"Talent1\", in onda su Italia 1, insieme a Ciccio Valenti e a Laura Forgia, programma che tra la notte del 31 dicembre 2007 e il 1\u00ba gennaio 2008 \u00e8 andato in onda con una puntata speciale intitolata \"Talent1 Night, la notte dei talenti\" per aspettare il capodanno 2008. Nel 2007 ha prodotto alcuni brani per Paola &amp; Chiara. Due anni dopo, nel 2009, ha affiancato Cristina Chiabotto nella conduzione di \"The Look of the Year\".\nNel 2010 \u00e8 entrato a far parte del cast del \"Saturday Night Live from Milano\", in onda su Italia 1. Nel 2012 esce il singolo Press Play in collaborazione con Mr.V e Miss Patty.\nNel 2014 esce il singolo \"This Time\" in collaborazione con Mauro Ferrucci e Keller."}
{"id": "523090", "revid": "14214", "url": "https://it.wikipedia.org/wiki?curid=523090", "title": "Tommaso Vianello", "text": ""}
{"id": "523093", "revid": "767487", "url": "https://it.wikipedia.org/wiki?curid=523093", "title": "Daqing", "text": "Daqing (cinese: \u5927\u5e86; pinyin: D\u00e0q\u00ecng) \u00e8 una citt\u00e0-prefettura della Cina nella provincia dell'Heilongjiang."}
{"id": "523096", "revid": "131145", "url": "https://it.wikipedia.org/wiki?curid=523096", "title": "Giochi del Commonwealth", "text": "I Giochi del Commonwealth (en. \"Commonwealth Games\") sono una manifestazione sportiva organizzata dalla Commonwealth Games Federation e tenuta ogni quattro anni, che richiama i migliori atleti delle Nazioni del Commonwealth.\nLa prima edizione, allora nota come British Empire Games (\"Giochi dell'Impero Britannico\") si tenne nel 1930. Il nome fu poi cambiato in British Empire and Commonwealth Games (\"Giochi dell'Impero e del Commonwealth Britannico\") nel 1954, in British Commonwealth Games (\"Giochi del Commonwealth Britannico\") nel 1970 e ha assunto il nome attuale, \"Commonwealth Games\", nel 1978.\nQuesta manifestazione comprende anche sport che sono praticati prevalentemente nei paesi del Commonwealth, come ad esempio rugby a 7, netball e lawn bowls. All'ultima edizione dei Commonwealth Games hanno partecipato 53 nazioni. Tipicamente ai giochi partecipano circa 5.000 atleti, rendendo questa manifestazione uno dei pi\u00f9 grandi eventi internazionali in termini di partecipanti.\nLe quattro nazioni costitutive del Regno Unito \u2013 Inghilterra, Scozia, Galles e Irlanda del Nord \u2013 partecipano ai Giochi con squadre separate, cos\u00ec come i paesi sotto le dipendenze della corona, Guernsey, Jersey, Isola di Man e i territori d'oltremare britannici.\nLe uniche squadre ad aver partecipato a tutte le edizioni dei \"Commonwealth Games\" sono quelle di Australia, Canada, Inghilterra, Nuova Zelanda, Scozia e Galles.\nOrigini.\nUna manifestazione sportiva tra tutti i membri dell'Impero britannico era stata proposta per la prima volta dal Reverendo Astley Cooper nel 1891 in un articolo del \"Times\", suggerendo una competizione quadriennale per incrementare la benevolenza e l'intesa e rinnovare i legami tra i paesi dell'impero.\nNel 1911 si tenne a Londra il \"Festival of Empire\" per celebrare l'incoronazione di re Giorgio V. Come parte del festival si tennero dei campionati dove le squadre dei paesi dell'Impero britannico come Australia, Canada, Sudafrica e Regno Unito si sfidarono nelle discipline del pugilato, lotta, nuoto e atletica leggera.\nNel 1928 al canadese Melville Marks Robinson fu chiesto di organizzare i primi \"British Empire Games\", che si tennero due anni dopo a Hamilton, Canada.\nSport.\nGli sport dei Giochi del Commonwealth sono divisi in tre principali categorie: obbligatori, opzionali e riconosciuti. I dieci sport obbligatori devono essere inclusi nel programma dei Giochi, mentre la nazione ospitante pu\u00f2 scegliere di includere fino a sette sport opzionali. Gli sport riconosciuti sono quelli approvati dal CGF, ma necessitano di una crescita maggiore prima dell'inclusione. Al massimo possono essere inclusi quattro sport di squadra nel programma della singola edizione.\n\u00c8 anche necessario che il Paese ospitante includa alcuni sport per disabili: ci sono quattro sport obbligatori e tre opzionali."}
{"id": "523097", "revid": "767487", "url": "https://it.wikipedia.org/wiki?curid=523097", "title": "Urla del silenzio", "text": "Urla del silenzio (\"The Killing Fields\") \u00e8 un film del 1984 diretto da Roland Joff\u00e9.\nPellicola britannica ispirata alla vicenda della guerra civile in Cambogia e alla susseguente presa del potere da parte degli khmer rossi e il loro leader Pol Pot.\nTrama.\nCambogia, 7 agosto 1973.\nSidney Schanberg e il suo interprete e guida Dith Pran vengono mandati in Cambogia per compiere una cronaca sulla guerra in quel paese tra i khmer rossi e il governo del premier Lon Nol.\nTra i due si stabilisce un fedele rapporto di amicizia e stima, che li spinge ad una proficua collaborazione sulla diffusione di informazioni di un paese sempre pi\u00f9 devastato dalla guerra civile e dai bombardamenti americani (il presidente Richard Nixon vuole infatti impedire che la Cambogia si organizzi e dia aiuto al Vietnam del Nord contro gli Stati Uniti).\nPhnom Penh, 17 aprile 1975.\nGli khmer rossi occupano la capitale.\nIntanto la popolazione cambogiana fa festa illudendosi che la guerra sia in qualche modo terminata, ma non \u00e8 cos\u00ec.\nInfatti mentre Sidney e Pran tornano a casa, un gruppo di khmer li cattura, umiliandoli.\nMa, grazie al coraggio di Pran, i giornalisti vengono liberati e trovano rifugio nell'ambasciata francese, assieme a molti altri rifugiati, attendendo l'arrivo degli elicotteri statunitensi che dovrebbero ricondurli in patria.\nPer ordine degli khmer, per\u00f2, tutti i cittadini cambogiani senza passaporto devono essere espulsi dall'ambasciata e devono tornare a vivere nel paese.\nPer i cittadini muniti di passaporto, invece, vengono messi a disposizioni degli elicotteri per tornare in Europa o in America; purtroppo, Dith Pran non ne ha pi\u00f9 uno (gli \u00e8 stato rubato dai soldati Khmer durante la precedente cattura), cos\u00ec un amico di Sidney, Al, cerca di fabbricarne uno che lo identifichi come cittadino inglese, ma riescono ad allegarvi solo una foto di pessima qualit\u00e0 che sbiadisce inesorabilmente, rendendo non valido il passaporto.\nDith viene quindi costretto a lasciare l'ambasciata, per finire internato nei campi di lavoro e venire rieducato alla vita campestre e al comunismo agrario.\nNew York, 1976.\nSidney \u00e8 ormai rientrato a New York; ha contattato numerosi campi profughi e agenzie di soccorso internazionale nella speranza di sapere se Dith \u00e8 riuscito a lasciare il paese, ma le truppe di Pol Pot hanno steso un velo di silenzio su qualsiasi cosa stia avvenendo in Cambogia.\nFrattanto Sidney vince il Premio Pulitzer per i suoi reportage di guerra in Cambogia, e, quando gli viene chiesto se nei suoi resoconti abbia sottovalutato la ferocia dei rivoluzionari cambogiani, egli accusa il Governo degli Stati Uniti di aver minato la sanit\u00e0 mentale degli khmer rossi tramite l'immane campagna di bombardamenti, decidendo inoltre di dedicare il premio a Dith, nella speranza che sia ancora vivo.\nCambogia, tra gli anni 1976 e 1979..\nDopo essere stato internato, Dith viene sottoposto a fatiche massacranti assieme a migliaia di suoi connazionali; il cibo \u00e8 scarso (solo due ciotole di riso al giorno) e le infrazioni vengono solitamente punite con la morte per percosse o soffocamento.\nSpinto dalla fame, Dith arriva a nutrirsi del sangue di un bovino della stalla tramite un'incisione sul collo dell'animale, ma viene scoperto e punito, venendo legato a un albero senza cibo n\u00e9 acqua, per poi esser liberato da una delle guardie, che aveva conosciuto prima della rivoluzione; in seguito cerca di scappare, ma viene nuovamente catturato e incaricato di servire i dirigenti del campo di lavoro.\nPoich\u00e9 gli ordini del Partito sono di sterminare chiunque abbia conoscenza di altre lingue oltre al khmer, Dith finge di essere un ex-autista di taxi, evadendo in continuazione le domande dei guardiani del campo, finch\u00e9 un giorno viene scoperto mentre ascolta con una radio un notiziario in lingua straniera.\nCon l'invasione della Cambogia da parte dei vietnamiti, il Partito ordina di evacuare i campi e di giustiziare i prigionieri per nascondere le prove dello sterminio; a Dith viene quindi affidato il figlio di uno dei comandanti del campo, che gli chiede di portarlo oltre il confine, in Thailandia; sfortunatamente, il figlio del membro del Partito muore mentre \u00e8 in braccio a uno dei compagni di fuga di Dith, a causa di una mina.\nA ottobre 1979 Dith arriva da solo al confine thailandese, in un campo della Croce Rossa, da cui riesce finalmente a contattare il suo amico Sidney a New York.\nCampo profughi della Thailandia, 9 ottobre 1979.\nSidney si precipita al confine e, una volta arrivato, pu\u00f2 finalmente riabbracciare il suo amico, che \u00e8 riuscito a rifugiarsi oltre il confine thailandese.\nAlla domanda di Sidney \"Mi perdoni?\", Dith risponde \"Niente da perdonare, Sidney, niente\".\nIl film si conclude con \"Imagine\" di John Lennon e queste didascalie finali:\n\"Dith Pran torn\u00f2 con Sidney Schanberg in America per ricongiungersi con la famiglia. Ora lavora come fotografo per il New York Times assieme a Sidney. Il tormento della Cambogia non \u00e8 ancora finito. I campi profughi sul confine thailandese sono ancora affollati dai bambini sfuggiti ai campi di sterminio\".\nProduzione.\nJoff\u00e9, al suo debutto alla regia di un lungometraggio, rievoca i giorni che vissero le popolazioni della Cambogia sotto la dittatura comunista del regime dei Khmer rossi dopo l'evacuazione statunitense del 1975. La storia \u00e8 liberamente tratta dal best seller del giornalista del \"New York Times\" Sydney Schanberg, corrispondente da Phnom Penh in quel periodo.\nIl titolo originale del film, \"The Killing Fields\" (in italiano \"I campi di sterminio\"), \u00e8 il nome con cui sono oggi noti i campi di lavoro della Kampuchea Democratica.\nRiprese.\nLe riprese si sono svolte a Phuket e Bangkok in Thailandia e a New York e Toronto dal marzo 1983, proseguendo per tutta l'estate.\nColonna sonora.\nLa colonna sonora del film \u00e8 stata composta da Mike Oldfield e pubblicata in LP, CD e musicassetta da Virgin Records nel 1984.\nDistribuzione.\nIl film \u00e8 uscito negli Usa il 2 novembre 1984 e in Gran Bretagna il 23 novembre.\nAccoglienza.\nIl film ha ottenuto un voto del 91% su Rotten Tomatoes.\nNel 1999 il British Film Institute l'ha inserito al 100\u00ba posto della lista dei migliori cento film britannici del XX secolo."}
{"id": "523098", "revid": "3831", "url": "https://it.wikipedia.org/wiki?curid=523098", "title": "Campo Rotaliano", "text": ""}
{"id": "523100", "revid": "1573940", "url": "https://it.wikipedia.org/wiki?curid=523100", "title": "Astrochelys radiata", "text": "La testuggine raggiata (\"Astrochelys radiata\" ()), \u00e8 una grande testuggine diffusa nel Madagascar meridionale.\nDescrizione.\nUn esemplare adulto maschio pu\u00f2 arrivare a misurare anche 40\u00a0cm di lunghezza e pu\u00f2 pesare 20\u00a0kg. Le femmine sono in genere pi\u00f9 piccole (sino a 30\u00a0cm di lunghezza e 15\u00a0kg di peso).\nBiologia.\n\u00c8 una specie esclusivamente terricola con abitudini diurne.\nAlimentazione.\nQuasi esclusivamente fitofaga e frugivora, la Testuggine raggiata mangia erbe (che costituiscono oltre il 90% della loro dieta), frutti e piante succulente.\nRiproduzione.\nLa maturit\u00e0 sessuale \u00e8 raggiunta con i 30\u00a0cm di lunghezza del carapace nei maschi e con i 33 nelle femmine. Il periodo riproduttivo giunge dopo la stagione delle piogge. Durante la deposizione delle uova la femmina ne depone da 3 a dodici dentro una buca profonda circa 30 cm, che si schiudono dopo un'incubazione che pu\u00f2 andare da 145 a 230 giorni. Le deposizioni possono essere anche pi\u00f9 di una l'anno e arrivano fino a 6 in certi casi.\nLa testuggine raggiata ha una aspettativa di vita media intorno ai 100 anni. Si narra di Tui Malla, un esemplare portato in dono da James Cook alla regina di Tonga nel 1773 e vissuta fino al 1965. Essa \u00e8 ora conservata al museo di Auckland (Nuova Zelanda).\nDistribuzione e habitat.\nNativa del Madagascar meridionale, la specie \u00e8 presente anche nelle isole Mauritius e\nR\u00e9union ove \u00e8 stata introdotta dall'uomo.\nVive in regioni aride a clima subtropicale.\nTassonomia.\nIn passato la specie veniva attribuita al genere \"Geochelone\", ma recentemente \u00e8 stata segregata nel genere \"Astrochelys\".\nConservazione.\nLa specie \u00e8 inserita nell'Appendice I della Convenzione di Washington ed \u00e8 considerata in pericolo critico di estinzione dalla Lista rossa IUCN (\"Critically Endangered\")."}
{"id": "523102", "revid": "36426", "url": "https://it.wikipedia.org/wiki?curid=523102", "title": "Il Sansovino", "text": ""}
{"id": "523105", "revid": "242434", "url": "https://it.wikipedia.org/wiki?curid=523105", "title": "Estudiantes", "text": ""}
{"id": "523107", "revid": "125795902", "url": "https://it.wikipedia.org/wiki?curid=523107", "title": "Aiazzone", "text": "Aiazzone era il nome commerciale di un gruppo societario operante prima nel settore della produzione industriale di mobili, e poi nella commercializzazione, il cui nucleo principale fu fondato a Biella dall'imprenditore Mario Aiazzone e successivamente diretto dal figlio Giorgio.\nIl gruppo si caratterizz\u00f2 negli anni ottanta per l'utilizzo intensivo della pubblicit\u00e0 televisiva, e con una breve esperienza anche nel campo dell'emittenza televisiva locale crescendo sino alla morte del fondatore, avvenuta in un incidente aereo il 6 luglio 1986. La notoriet\u00e0 divenne nazionale nel 1984, quando il conduttore televisivo e televenditore Guido Angeli ne divenne il \"testimonial\" principale utilizzando il motto \"Provare per credere!\". Le televendite furono poi proseguite da un altro imbonitore televisivo, Walter Carbone.\nStoria.\nLa fondazione.\nIl mobilificio ebbe origine da un'attivit\u00e0 artigianale fondata a Tollegno negli anni cinquanta da Mario Aiazzone. Negli anni sessanta venne commercializzata la vendita di arredamento a Biella e, nei primi anni settanta, grazie all'impegno dei figli Giorgio ed Enrica, apr\u00ec la sede principale nella cittadina piemontese.\nLa direzione di Giorgio e il successo negli anni 1980.\nNel 1981 Giorgio Aiazzone fonda \"Mobilificio Piemonte S.r.l.\" che lancia ben presto il brand \"Aiazzone\". Infatti, sotto la sua direzione, il budget pubblicitario era di oltre tre miliardi l'anno, con un fatturato di circa 30 miliardi di lire e 190 dipendenti presso l'unica sede di Biella. \nGrazie ai forti investimenti pubblicitari, tra la fine degli anni settanta e i primi anni ottanta Aiazzone aveva cercato di creare un network televisivo nazionale acquistando il controllo o la propriet\u00e0 di piccole emittenti locali che gi\u00e0 condizionava come principale sponsor. Vennero inoltre stipulati accordi di collaborazione e per la pubblicit\u00e0 con alcune emittenti televisive locali, arrivando alla creazione di uno dei primi network televisivi italiani, \"Gruppo Aiazzone Televisivo\" (G.A.T.), una sorta di \"Syndication\" che si stabil\u00ec a Liscate. Del gruppo facevano parte Telebiella, TeleMontepenice, Tele Radio Milano 2, Telejolly, Videobrianza ed Erreuno Tv, arrivando a coprire Biella, Lombardia, parte del Veneto e dell'Emilia. Ma i suoi spot erano presenti in tutta Italia, apparendo su Telecity, Antenna 3, TeleGenova, Quarta Rete, Telesicilia, Videolina e Rete A. Il GAT venne poi sciolto dopo la morte del fondatore.\nNel 1985 saranno 70.000 le persone che entreranno nella sede di Viale Europa a Biella.\nLa crisi degli anni 1990 e le acquisizioni del marchio.\nCon la scomparsa di Giorgio, avvenuta a causa di un incidente aereo nel 1986, negli anni novanta l'impresa entra in crisi e la sede centrale di Biella licenzia parte del personale e a raggiungere accordi di cooperazione e fusione aziendale. Il progetto per la costruzione della Citt\u00e0 del Mobile a Verrone, una nuova struttura commerciale in cui non solo ci sarebbe stato lo store ma anche banche e ristoranti, a pochi passi da Biella, si arena. Ancora oggi il capannone \u00e8 abbandonato.\nAncora nel 1994 \u00e8 leader in Italia del comparto, ed un rapporto esclusivo con un centinaio di aziende mobiliere, piccole e piccolissime, situate principalmente nel Biellese e in Brianza, che gli forniscono circa il 30 per cento dei prodotti.\nNel 1997 Mobilificio Piemonte Srl venne ceduta al gruppo Franceschini di Calenzano per 18 miliardi di lire. \nNel frattempo, la sede storica di Corso Europa a Biella, viene rilevata nel 2002 da Mercatone Uno.\nIl marchio viene acquisito nel 2008 da Renato Semeraro, che, insieme alla Mete S.p.A. della famiglia Borsano, aprono dapprima alcuni punti vendita con il marchio Aiazzone nelle province di Torino e Milano e poi nel corso del 2009 convertono nel loro marchio la rete \"PerSempre Arredamenti\" e una parte della rete \"Emmelunga\" con una diffusione pressoch\u00e9 nazionale. Ma, a seguito di problemi economici, finanziari, fiscali oltre che sindacali, dovute alla nuova gestione delle due famiglie Borsano e Semeraro riunite nella societ\u00e0 B&amp;S S.p.A. nel luglio 2010 il marchio Aiazzone viene ceduto in affitto alla societ\u00e0 di Torino Panmedia, che procedette alla risoluzione dei contratti di compravendita tra i clienti della societ\u00e0 biellese.\nIl fallimento nel 2010 e le vicende giudiziarie.\nDopo la dichiarazione di fallimento nel 2010, all'inizio dell'anno seguente Emmelunga e Aiazzone attraversano una grave situazione finanziaria, tanto da non riuscire a rispettare i contratti di vendita coi clienti e a pagare dipendenti. Dal marzo del 2011 il mobilificio, le cui filiali risultano chiuse \u00abper inventario sino a nuova comunicazione\u00bb, ha smesso di effettuare consegne, e ne \u00e8 stata presentata istanza di fallimento da parte di fornitori e clienti.\nLa Procura della Repubblica di Torino apr\u00ec contestualmente un'inchiesta, e venne iscritto nel registro degli indagati anche il legale della B&amp;S. Delle condizioni del gruppo si \u00e8 occupata anche la trasmissione televisiva \"Le iene\" di Italia 1. Il 28 marzo, Gian Mauro Borsano, Renato Semeraro e Giuseppe Gallo sono arrestati dalla Guardia di Finanza, su mandato del gip Giovanni De Donato, in seguito alla richiesta dei pm della Procura della Repubblica di Roma, accusati di bancarotta fraudolenta, distruzione di documenti contabili, riciclaggio di denaro, sottrazione fraudolenta al pagamento di imposte, falsa presentazione di documentazione per accedere al concordato preventivo.\nBorsano, Semeraro e Gallo avrebbero usato le societ\u00e0 del Gruppo B&amp;S (indebitate col fisco per decine di milioni di euro) per effettuare fittizie cessioni d\u2019immobili e partecipazioni societarie, prelievi in contanti ed emissioni di fatture false a beneficio di nuove societ\u00e0 appositamente costituite. In seguito, gli stessi indagati avrebbero ceduto in modo fraudolento la rappresentanza delle societ\u00e0 del gruppo B&amp;S, ormai in crisi e svuotate di ogni bene, e trasferito, tramite un prestanome, la rappresentanza delle societ\u00e0 in Bulgaria, da cui sarebbe derivata la cancellazione dal registro delle imprese italiano per evitare la procedura di fallimento. Inoltre gli arrestati avrebbero chiesto l'ammissione al concordato, allo scopo di evitare la procedura concorsuale, fornendo garanzie patrimoniali inesistenti e presentando carte false. Infine, per diversi anni, risulterebbero non versate imposte per alcune decine di milioni di euro e l'occultamento o la distruzione dei libri contabili delle aziende coinvolte.\nDurante lo svolgimento dell'inchiesta, tra il 2010 e il 2011 si \u00e8 poi proceduto all'arresto dei protagonisti, tra cui Gianmauro Borsano, ex presidente del Torino calcio, Renato Semeraro, Giuseppe Gallo, il commercialista Marco Adami, seguito dalla sospensione dell'esercizio della professione per l'avvocato Maurizio Canfora.\nL'episodio del saccheggio nel 2011.\nIl 2 giugno 2011 si registr\u00f2 un episodio di saccheggio presso un magazzino abbandonato della ditta, l'episodio \u00e8 avvenuto in Pognano, dove gi\u00e0 dal mese precedente si verificavano dei furti saltuari. L'episodio, che ebbe una giustificazione morale da parte di Paolo Ferrero di \"Rifondazione Comunista\" vide protagonisti circa duecento persone, ritenute dei creditori della societ\u00e0, si radunarono alla stessa ora sul posto con auto, furgoni, camioncini e anche qualche autoarticolato, forzato la serratura e depredando la struttura, tuttavia grazie all'intervento dell'Arma dei Carabinieri vennero arrestate quattro persone per tentato furto ed identificate 40, poco dopo gran parte della merce venne recuperata.\nInfluenza culturale.\nAldo Grasso, nel suo saggio \"Storia della televisione italiana\" del 1992, ha analizzato quella che con trasparente ironia chiama \"filosofia Aiazzone\" dei vari \"provare per credere\":\nCome ha riportato Stefano Grassi su La Repubblica dell'11 aprile 1994, l'intuizione di Giorgio Aiazzone \u00e8 stata quella di utilizzare i \"nuovi media per aprire il proprio centro vendita a un pubblico virtualmente illimitato\" e \"non aspettare che i clienti giungessero spontaneamente nel suo megastore, ma di andare a raccogliere direttamente, in ogni punto d'Italia, i potenziali compratori e utilizzando la tv\", diventando cos\u00ec leader del mercato in Italia.\nNel novembre del 2006, lo stesso Grasso, nella nuova edizione de \"La televisione del sommerso\", ha in parte modificato le proprie posizioni sul fenomeno, riconoscendo che quelle formule che si fondavano sulla TV del sommerso, sull'elogio della quotidianit\u00e0, lungi dal rimanere confinate nelle televisioni locali, hanno conquistato, sotto la spinta dei dati Auditel, un largo spazio anche sulle reti a diffusione nazionale. Le tecniche pubblicitarie Aiazzone e i loro effetti a medio-lungo termine sulle vendite hanno portato alcuni esperti italiani di marketing a definire \"effetto Aiazzone\" quel fenomeno per il quale un eccesso di campagna pubblicitaria produce l'effetto opposto a quello desiderato: disaffezione, invece che fidelizzazione. Il mobilificio Aiazzone fu costretto a togliere il marchio dai camion che effettuavano le consegne; tale episodio fu rievocato quando Luigi Crespi l\u2019us\u00f2 come esempio degli effetti negativi di un eccesso di \"presenzialismo\" televisivo.\nStefano Zurlo su Il Giornale del 25 novembre 2007 sottolinea un'altra innovazione apportata da Aiazzone, ovvero \"le immense potenzialit\u00e0 dell\u0092 utilizzo, su vastissima scala, del credito al consumo\u00bb. Lo slogan era: \u00abPagamento in 36 mesi senza cambiali\u00bb\". Paolo Prato, nella sua opera L'Italia dei consumi, 1965-2005, rileva che l'introduzione del tasso zero ha permesso ad Aiazzone di realizzare con il finanziamento un fatturato tre volte superiore rispetto al pagamento in contante: Aiazzone aveva partnership con Banca d'America e d'Italia e Citifin.\nAnche Claudio del Frate, sul Corriere della Sera del 19 marzo 2019 ritiene che fu decisiva \"la potenza degli spot sulle tv private. Chi c\u2019era negli anni \u201980 non pu\u00f2 non ricordare \u00abla consegna in tutta Italia, isole comprese\u00bb, \u00abl\u2019invito a pranzo degli architetti\u00bb, il \u00abprovare per credere\u00bb pronunciato ossessivamente da Guido Angeli, televenditore divenuto \u00abguru\u00bb del marchio\". Come descritto in seguito, \"Aiazzone divenne proprietario di un network di piccoli canali privati dalle quali bombardava l\u2019etere con le incessanti televendite\". Inoltre, un altro plusvalore che Aiazzone introdusse \"fu quello che in anni successivi sarebbe stato definito \u00abcustomer care\u00bb: l\u2019idea di far sentire la clientela seguita da vicino, dilatando gli orari di apertura, offrendo sconti e regali a pioggia\". Anche Indiscreto.info ritiene che questa strategia abbia costituito un punto di forza, in particolare mettendo \"il marchio Aiazzone anche a mobili prodotti da altri e di venderli all\u2019interno di una vera e propria Aiazzone City. Dove chi entrava veniva omaggiato di orologi e gadget vari, con sconti per ristoranti e alberghi, e cos\u00ec era maggiormente disposto a passare una giornata dentro il mobilificio\". Erano addirittura offerti i viaggi di andata/ritorno in pullman da tutta Italia ai clienti che visitavano il punto vendita Aiazzone di Biella."}
{"id": "523111", "revid": "51127", "url": "https://it.wikipedia.org/wiki?curid=523111", "title": "Mike Giles", "text": ""}
{"id": "523112", "revid": "33751", "url": "https://it.wikipedia.org/wiki?curid=523112", "title": "Milan Cricket and Football Club", "text": ""}
{"id": "523121", "revid": "2219808", "url": "https://it.wikipedia.org/wiki?curid=523121", "title": "Santa Lucia (Siracusa)", "text": "Santa Lucia (\"A Buggata\" in dialetto siracusano) \u00e8 la seconda circoscrizione e di quello che viene considerato il secondo quartiere storico di Siracusa storicamente e popolarmente definito anche \"Borgata\".\nIl quartiere inizi\u00f2 a sorgere nel 1885 agli albori dell'espansione verso nord della citt\u00e0, all'epoca ancora racchiusa nell'isola di Ortigia, tanto che le zone abitate della terraferma (compresa quella di Santa Lucia) erano considerate avulse da essa (ancora oggi \u00e8 usanza comune degli ottantenni, dei novantenni, e in alcuni casi dei centenari e degli ultracentenari chiamare Ortigia \"Siracusa\" o in dialetto \"Sarausa\"). Il suo nome deriva probabilmente dalla formazione di abitazioni allora abitate dalla borghesia emergente che seguivano un andamento a scacchiera, o com'\u00e8 ancora pi\u00f9 probabile, dal fatto di essere un borgo sin dalle origini abitato anche e soprattutto dal proletariato.\nIl principale monumento della Borgata \u00e8 la Chiesa di Santa Lucia al Sepolcro fuori le mura, nell'omonima piazza dove la leggenda narra avvenne il martirio di Santa Lucia (da qui la seconda denominazione del rione), per questo motivo il 13 dicembre di ogni anno diviene l'epicentro dei festeggiamenti luciani nonch\u00e9 il culmine della lunga processione che parte dal Duomo. Il simulacro della Santa Patrona vi permane per una settimana, precisamente fino alla data del 20 dicembre meglio conosciuta come \"l'ottava\". \nNell'area sottostante la Basilica e il Sepolcro, si trovano le catacombe di Santa Lucia, compresa nella rete delle catacombe siracusane che si estendono in tutta la zona fino alla Neapolis. Alla Borgata, particolarmente predisposta al turismo religioso, \u00e8 possibile visitare anche il Santuario della Madonna delle Lacrime (l'incredibile lacrimazione del quadretto della Madonna avvenne a poca distanza dal Santuario, precisamente in un'abitazione di via degli Orti di San Giorgio 11). Qui il turismo religioso si connette immediatamente con quello archeologico, perch\u00e8 proprio di fronte al Santuario c'\u00e8 il museo archeologico regionale Paolo Orsi. \nUn'altra struttura storica di rilievo del quartiere \u00e8 lo stadio Nicola De Simone. "}
{"id": "523124", "revid": "767487", "url": "https://it.wikipedia.org/wiki?curid=523124", "title": "Setaccio", "text": "Il setaccio \u00e8 un vaglio costituito da un recipiente che per fondo ha generalmente un retino metallico, che serve ad eseguire una cernita in base alle dimensioni, pi\u00f9 in dettaglio a filtrare materiale avente dimensioni superiori a quelle della maglia e stabilire, convenzionalmente, la dimensione granulometrica del materiale trattenuto.\n\u00c8 possibile disporre pi\u00f9 setacci uno sopra l'altro, in modo da suddividere rapidamente un materiale eterogeneo come il terreno, e ricavarne la composizione granulometrica e la curva granulometrica.\nI setacci vengono generalmente utilizzati per il passaggio di terre \"fini\" come argille o limi, mentre per l'analisi granulometrica di terre come ghiaie o sabbie si utilizzano i crivelli.\nSetaccio da cucina.\nIn cucina il setaccio serve a setacciare le farine o altri composti granulosi come il pan grattato per determinarne la finezza, ripristinare l'omogeneit\u00e0 o eliminare i corpi estranei. I setacci per alimenti sono realizzati tradizionalmente con la fascia in legno e il fondo in rete fatta di metallo o crine, oggi in commercio si trovano anche con la fascia in plastica e le retine in acciaio inossidabile e nylon."}
{"id": "523130", "revid": "92843", "url": "https://it.wikipedia.org/wiki?curid=523130", "title": "Repubblica Sudafricana", "text": ""}
{"id": "523140", "revid": "32386", "url": "https://it.wikipedia.org/wiki?curid=523140", "title": "Hara-kiri", "text": ""}
{"id": "523142", "revid": "729019", "url": "https://it.wikipedia.org/wiki?curid=523142", "title": "Dassault-Dornier Alpha Jet", "text": "Il Dassault-Dornier Alpha Jet \u00e8 un aereo da addestramento avanzato e da attacco al suolo leggero bireattore, di concezione franco-tedesca e prodotto dalla Dassault Aviation e dalla Dornier-Werke GmbH tra gli anni settanta e gli anni ottanta.\nCaratterizzato dall'aspetto compatto e dall'adozione di un'ala a freccia, soluzione tecnica che garantisce elevate prestazioni, l'Alpha Jet viene tuttora utilizzato nelle versioni pi\u00f9 recenti da un buon numero di aeronautiche militari e principalmente dalla francese Arm\u00e9e de l'air e dalla sua pattuglia acrobatica nazionale, la Patrouille de France, e dalla tedesca Luftwaffe nella versione d'attacco al suolo.\nStoria del progetto.\nNei primi anni sessanta venne avviato un programma di sviluppo in risposta alla specifica (AST 362) emessa dal governo britannico per un addestratore avanzato supersonico a getto per sostituire il Folland Gnat T.1 e l'Hawker Hunter T.7. Allo stesso tempo lo studio forniva la risposta ad una contemporanea esigenza francese per un velivolo economico, utilizzabile sia come addestratore subsonico che come cacciabombardiere leggero (denominato ECAT= \u00c9cole de Combat et d'Appui Tactique), con buone prestazioni di decollo e atterraggio da piste corte ed in grado di sostituire il Fouga CM-170 Magister, il Lockheed T-33 Shooting Star e il Dassault MD 454 Myst\u00e8re IV.\nDopo l'avvio del progetto, entrambi i requisiti per l'addestratore francese e britannico vennero cambiati cos\u00ec radicalmente da ritenere necessario uno sviluppo separato e le nuove specifiche daranno in seguito origine al programma anglo-francese dal quale verr\u00e0 sviluppato il SEPECAT Jaguar. La Dassault e la Breguet stipularono quindi un accordo di collaborazione con la tedesca Dornier, la quale doveva rispondere ad un simile requisito emesso per la Luftwaffe e, mentre i britannici, dopo le valutazioni comparative, preferirono la proposta della Hawker Siddeley (l'Hawk), la sinergia franco-tedesca stabil\u00ec una specifica comune nel 1968, dando origine al programma Alpha Jet.\nNel luglio 1969 un ulteriore accordo venne stipulato tra il governo francese e quello tedesco, prevedendo l'acquisto di 200 esemplari da utilizzare nelle rispettive forze aeree.\nPer soddisfare la specifica vennero presentate tre proposte da altrettante aziende:\nTutti i velivoli avrebbero dovuto essere equipaggiati con due turboventole SNECMA-Turbomeca Larzac 04C6. La configurazione bimotore venne fortemente voluta dalla Luftwaffe in quanto aveva subito forti pressioni dopo i ripetuti incidenti occorsi al monogetto Lockheed F-104 Starfighter.\nIl Breguet-Dassault-Dornier TA501 venne dichiarato vincitore del concorso nel luglio 1970, con il pieno sviluppo approvato nel febbraio 1972. Due prototipi dovevano essere realizzati dalla Dassault in Francia (la quale aveva nel frattempo acquisito la Breguet) ed altri due dalla Dornier in Germania. Il primo prototipo francese venne portato in volo per la prima volta ad Istres il 26 ottobre 1973. Il primo prototipo tedesco effettu\u00f2 il suo primo volo ad Oberpfaffenhofen il 9 gennaio 1974. I successivi due prototipi vennero a loro volta collaudati in volo entro la fine del 1974.\nImpiego operativo.\nL'Arm\u00e9e de l'air decise di utilizzare l'Alpha Jet principalmente come addestratore. Il primo esemplare di produzione in serie francese effettu\u00f2 il primo volo il 4 novembre 1978. La variante francese era nota come Alpha Jet E (la \"E\" sta per \"Ecole\", in francese \"Scuola\") o Alpha Jet addestratore avanzato/d'attacco leggero. Le prime consegne in Francia per i test in servizio operativo sono state effettuate nel 1978, portando all'introduzione in servizio permanente nel maggio 1979, sostituendo il T-33 Canadair come addestratore basico ed il Myst\u00e8re IV A come addestratore armato. La Patrouille de France, il team acrobatico dell'aeronautica militare francese, acquis\u00ec gli Alpha Jet per sostituire i Fouga CM-170 Magister precedentemente usati. Al termine della produzione furono 176 gli esemplari di Alpha Jet E consegnati fino al 1985, mentre l'ordine iniziale prevedeva una consegna di 200 velivoli.\nIl totale degli Alpha Jet prodotti \u00e8 di 512 esemplari, di cui 329 esportati, per le aeronautiche militari di dieci nazioni (8 prototipi, 175 aerei destinati alla Francia e 329 esportati in nove paesi: Germania Ovest, Belgio, Egitto, Marocco, Togo, Camerun, Qatar, Nigeria e Gabon).\nL'Alpha Jet non ha avuto lo stesso successo del rivale BAe Hawk a causa del suo costo elevato, ma con un raggio d'azione di 425-550 km con 1.000 kg di carico bellico si \u00e8 dimostrato oltre che come addestratore anche un potente aereo d'attacco, e come tale \u00e8 stato prevalentemente usato dalla Luftwaffe, la beneficiaria di 175 Alpha Jet A (\"Appui\", \"attacco\"), i quali hanno sostituito addirittura macchine di prima linea come i Fiat G-91R.\nSuccessivamente \u00e8 stata creata la nuova versione NG (\"Nouvelle Generation\") con avionica aggiornata.\nCultura di massa.\nL'Alpha Jet compare nel film del 2005, Sky Fighters diretto da G\u00e9rard Pir\u00e8s."}
{"id": "523143", "revid": "1318658", "url": "https://it.wikipedia.org/wiki?curid=523143", "title": "Fiat G.91", "text": "Il Fiat G.91, poi Aeritalia G-91, era un cacciabombardiere-ricognitore monomotore a getto ed ala a freccia progettato dall'ing. Giuseppe Gabrielli e prodotto dall'azienda aeronautica italiana Fiat Aviazione (divenuta Aeritalia in un secondo tempo) dalla met\u00e0 degli anni cinquanta. Fu il vincitore del concorso bandito dalla NATO nel 1953 per la produzione di un nuovo aereo leggero da supporto tattico.\nUtilizzato principalmente dalla tedesca Luftwaffe e dall'Aeronautica Militare, in Italia \u00e8 noto anche per essere stato a lungo il velivolo della pattuglia acrobatica nazionale Frecce Tricolori fino alla sua sostituzione con l'Aermacchi MB-339PAN.\nLa For\u00e7a A\u00e9rea Portuguesa impieg\u00f2 il G.91 dal 1966 al 1973 nelle operazioni controguerriglia nella Guinea portoghese e in Mozambico. Rest\u00f2 in produzione per 19 anni. Ne furono costruiti 756 esemplari, inclusi i prototipi e i modelli di pre-produzione.\nStoria del progetto.\nProgettato in risposta al concorso per una macchina d'attacco e appoggio tattico indetto dalla NATO nel dicembre del 1953, designato \"NBMR-1\" (\"N\"ATO \"B\"asic \"M\"ilitary \"R\"equirement \u2116 \"1\"), il Fiat G.91 rispondeva in toto alle caratteristiche richieste: capace di operare da piste di fortuna e non preparate, era dotato di buona velocit\u00e0 (il primo prototipo superava mach 1 a 9\u00a0000 m di quota) e poteva trasportare carichi offensivi di almeno 450 kg.\nLa realizzazione del primo esemplare avvenne con un certo anticipo rispetto ai principali concorrenti, anche in ragione della scelta operata dalla Fiat di basare il progetto (in scala pi\u00f9 ridotta) su quello dell'F-86 Sabre che l'azienda torinese costruiva su licenza. La somiglianza che ne deriv\u00f2, oltre a suscitare proteste da parte di aziende concorrenti nella gara NATO, valse al G.91 il nomignolo di \"piccolo Sabre\".\nIl prototipo venne portato in volo per la prima volta il 9 agosto 1956 all'aeroporto di Torino-Caselle ai comandi del collaudatore Riccardo Bignamini. Malgrado i primi risultati estremamente confortanti, i problemi non mancarono: solo una settimana dopo, nel corso di collaudi a bassa quota, si registrarono problemi di natura aerodinamica (nello specifico insorsero fenomeni noti come flutter) che determinarono il cedimento dell'impennaggio e la conseguente perdita del prototipo.\nNel gennaio 1958 il G.91 venne dichiarato ufficialmente vincitore del concorso, dopo aver superato un nutrito gruppo di avversari (7 in tutto), tra i quali il Breguet Br 1001 Taon, il Dassault Myst\u00e8re XXVI (divenuto poi \u00c9tendard VI), il Folland Gnat e l'Aerfer Sagittario 2.\nGli esemplari di preserie equipaggiarono (a partire dall'agosto dello stesso anno) il 103\u00ba Gruppo (allora inquadrato nella 5\u00aa Aerobrigata) che ne test\u00f2 le caratteristiche nel corso di missioni operative. L'estate successiva questi esemplari vennero sottoposti all'attento esame di una commissione NATO che, anche in questa occasione, ebbe ad emettere un giudizio estremamente positivo.\nTecnica.\nIl G.91 \u00e8 un monoplano ad ala bassa, con configurazione a freccia con un angolo di 37\u00b0; la fusoliera, con struttura a semiguscio in lega leggera, alloggia il motore nel tronco posteriore, subito davanti al quale sono disposti i serbatoi del carburante e gli alloggiamenti del carrello d'atterraggio.\nNella sezione di prua \u00e8 disposto l'abitacolo, sotto al quale \u00e8 posizionata la presa d'aria dinamica per il motore; la postazione di pilotaggio era equipaggiata con un seggiolino eiettabile Martin Baker Mk.4 che successivamente fu sostituito con il modello Martin Baker Mk.6 del tipo 0 quota e 0 velocit\u00e0, grazie ad un pacco di razzi disposti inferiormente che lo portavano ad una quota tale da poter far aprire il paracadute e far ritornare a terra il pilota senza danno con velivolo fermo a terra.\nLe mitragliatrici (o, secondo le versioni, i cannoni) sono disposte a fianco della presa d'aria, sotto la cabina ed all'estrema prua sono alloggiate le macchine fotografiche e le apparecchiature di controllo delle stesse. I piani di coda oltre agli impennaggi sono composti anche da una pinna ventrale di dimensioni ridotte.\nIl carrello \u00e8 di tipo triciclo anteriore: la gamba anteriore, nel ritrarsi all'indietro, compie una rotazione di 90\u00b0 e la ruota \u00e8 alloggiata di piatto sotto la presa d'aria; le gambe posteriori trovano spazio nelle semiali, con le ruote che, ritraendosi verso l'interno, vengono alloggiate in fusoliera.\nA seconda delle versioni, alle semiali sono agganciati due o quattro piloni cui \u00e8 possibile applicare serbatoi di carburante o carichi bellici (in genere bombe non guidate o lanciarazzi).\nDurante tutta la propria vita operativa il G.91 venne motorizzato con il turbogetto Bristol Siddeley Orpheus (lo stesso motore che equipaggiava il Folland Gnat).\nIl prototipo era equipaggiato con un turboreattore derivato da quello utilizzato per un missile terra-terra. Per questo motivo aveva una durata operativa di sole 300 ore (TBO) al termine delle quali doveva essere sottoposto a revisione generale. Dotato di un eccellente rapporto peso/spinta, aveva un complesso sistema di regolazione del carburante composto di parti variamente dislocate sul motore. Caratteristico il sistema di avviamento che avveniva ad opera di una piccola turbina azionata dai gas prodotti dalla combustione di una carica di cordite.\nImpiego operativo.\nDal punto di vista produttivo, pur raggiungendo numeri di tutto rispetto, il \"G.91\" non vide realizzate le aspettative nutrite dalla Fiat dopo la vittoria in un concorso internazionale. La Luftwaffe, infatti, fu l'unica forza aerea della NATO che fece seguire ordini di produzione alle proprie manifestazioni d'interesse nei confronti del velivolo, in ci\u00f2 attratta (oltre che dalle innegabili doti della macchina) anche dalla possibilit\u00e0 di partecipare al programma di produzione su licenza, che costitu\u00ec fattore di attrattiva nei confronti dell'industria aeronautica tedesca che si stava ricostituendo dopo la seconda guerra mondiale e i successivi divieti imposti nel settore delle costruzioni aeronautiche.\nLa produzione di serie fu cos\u00ec realizzata sia in Italia, presso gli stabilimenti Fiat, che in Germania Ovest dove, negli stabilimenti della Dornier Flugzeugwerke (in parte confluita, a seguito di intricate fusioni societarie, nella Flugzeug Union S\u00fcd, con sede a Ottobrunn), furono costruiti 294 esemplari degli oltre 500 che vennero impiegati dalla Luftwaffe.\nGermania.\nIl primo reparto tedesco equipaggiato con i G.91, spesso soprannominato \"\"Gina\"\" dai suoi piloti, l'AG (\"Aufklarungsgeschwader\") 53, divenne operativo nel 1960 e venne destinato all'addestramento degli equipaggi presso la base di Erding, dove aveva sede la Waffenschule 50. L'anno successivo venne costituito l'AG 54, di base ad Ahlhorn.\nA partire dal maggio del 1962 il G.91 venne destinato ad una serie di operazioni da piste non preparate, prima a Bad T\u00f6lz e poi nei territori del Sahara algerino.\nItalia.\nIl G.91 venne definitivamente assegnato al 103\u00ba Gruppo della 5\u00aa Brigata Aerea ed al 14\u00ba della 2\u00aa Brigata Aerea fino allo scioglimento della stessa, quindi i due gruppi furono entrambi inquadrati nella 51\u00aa Brigata Aerea fino all'ottobre 1964 quando, con la ricostituzione del 2\u00ba Stormo, vennero assegnati a quest'ultimo.\nIl 13\u00ba Gruppo, inizialmente autonomo sull'aeroporto di Brindisi, venne successivamente inquadrato nel 32\u00ba Stormo. Il 13\u00ba verr\u00e0 in seguito riequipaggiato con i bimotori G.91Y fino alla loro sostituzione, nell'anno 1993, in cui lo Stormo ed il gruppo si trasferirono ad Amendola lasciando gli Yankee all'8\u00ba Stormo di Cervia e riequipaggiando il 32\u00ba Stormo con i G.91T-1 della locale 60\u00aa Brigata Aerea. \nL'altra unit\u00e0 che us\u00f2 il G.91Y fu il 101\u00ba Gruppo inquadrato nello 8\u00ba Stormo di Cervia (RA).\nL'ultimo volo di un G.91R avvenne il 9 aprile 1992 con una cerimonia presso l'aeroporto di Treviso-Sant'Angelo dove, in ricordo dell'evento, \u00e8 presente uno dei vari gate guardian presenti sul territorio italiano.\nPAN.\nNell'ambito di un aggiornamento del parco velivoli, nel 1963 la pattuglia acrobatica nazionale Frecce Tricolori venne equipaggiata, in sostituzione dei precedenti F-86E Sabre, con i G.91 di preserie opportunamente modificati, ovvero alleggeriti privandoli della dotazione bellica e dotati di impianto di generatore di fumi. In questa configurazione acquisirono la designazione ufficiale G.91PAN (Pattuglia Acrobatica Nazionale) e dipinti con la caratteristica livrea azzurra, dotata anteriormente di tre frecce bianco-rosso-verdi ai lati della fusoliera, ereditata dai Sabre, rimasero in servizio fino al 1982. Per sopperire alle perdite nel corso degli anni vennero aggiunti un G.91R divenuto G.91R PAN e quattro G.91R-1A divenuti G.91R-1A PAN.\nPortogallo.\nAvendo l'esigenza di adeguare la propria flotta aerea per le esigenze di controllo del territorio nelle colonie africane allora controllate dall'Impero portoghese, il governo avvi\u00f2 dei contatti con l'allora Germania Ovest (o Repubblica Federale Tedesca - RFT) per ottenere un lotto di G.91R/4 ex Luftwaffe, accordo concretizzatosi nel 1966 con una fornitura di 40 esemplari inizialmente proposti a Polemik\u00ed Aeropor\u00eda e T\u00fcrk Hava Kuvvetleri, rispettivamente le aeronautiche militari di Grecia e Turchia, ma che le due nazioni rifiutarono. L'operazione fu parte degli accordi che prevedevano, tra l'altro, la concessione della base aerea di Beja (Base A\u00e9rea n.11 (BA11), IATA: BIJ, ICAO: LPBJ) come centro di addestramento interforze.\nIl lotto di 40 unit\u00e0 comprendeva anche il primo ed unico G.91R/4 utilizzato dalla Polemik\u00ec Aeropor\u00eca in prove di valutazione e restituito alla fine delle stesse, esemplare che fu il primo ad entrare in servizio operativo con la For\u00e7a A\u00e9rea Portuguesa (FAP) e identificato con il numero di coda 5401, ai quali seguirono gli altri con una numerazione progressiva fino al 5440.\nIn seguito, nell'estate 1974, il governo tedesco propose al Portogallo un lotto a prezzo vantaggioso che comprendeva una serie di esemplari nelle varianti \"T/3\" da addestramento biposto e \"R/3\", concretizzatosi nella commessa per 96 esemplari consegnati in diverse forniture tra il 1976 e 1982, dei quali solo 33 \"R/3\" e 11 \"T/3\" vennero utilizzati operativamente mentre i restanti vennero cannibalizzati per costituire un adeguato parco ricambi, vennero utilizzati come bersagli o come velivoli di prova e per la formazione del personale nei vari reparti FAP. Gli \"R/3\" vennero identificati con i numeri seriali di coda dal 5441 al 5473 mentre i \"T/3\" con gli identificativi 1801 a 1811, questo dopo aver inizialmente acquisito per un breve tempo numerazioni della serie 5400.\nGrazie a questo incremento degli esemplari disponibili la FAP decise di creare due \"esquadra\" (squadroni):\nQuesti aerei furono gli unici a operare in ambito bellico. Dal gennaio 1969 venne costituita la Esquadra 502 basata alla BA5 di Nacala, Mozambico, con velivoli in seguito distaccati a Pemba, Mueda e Nampula. Fino al 1973 vennero utilizzati durante la Guerra coloniale portoghese, impiegati nelle operazioni di controguerriglia nei territori dell'allora Guinea portoghese, oggi Guinea-Bissau, e del Mozambico. Malgrado le condizioni di impiego in(soprattutto climatiche) non fossero quelle previste per il velivolo in sede di progetto, il G.91 si dimostr\u00f2 una macchina versatile ed efficiente.\nNel 1980 e nel 1985 i G.91R/3 dell'Esquadra 301 \"Jaguares\" vinsero il trofeo d'argento nel Tiger Meets, manifestazione annuale tenuta da reparti aerei delle aeronautiche militari dei paesi membri NATO che si affrontano in prove di abilit\u00e0 con velivoli in dotazione per l'occasione dipinti con livree tigrate.\nL'ultimo volo ufficiale di un G.91 FAP venne compiuto il 15 giugno 1993, dopo oltre 75\u00a0000 ore di servizio svolto in 27 anni.\nVersioni.\n\"I dati relativi alle versioni sono tratti da L'Aviazione\"\nEsemplari attualmente esistenti.\nSono diversi gli esemplari ancora visibili presso i musei aeronautici sia in Italia che in Germania e Portogallo, alcuni utilizzati anche come \"gate guardian\" dinanzi agli edifici delle unit\u00e0 che li hanno utilizzati:\nCuriosit\u00e0.\nCinema.\nNella sua versione acrobatica il G.91 \u00e8 protagonista di un film-commedia diventato un \"cult\" per gli affezionati ammiratori delle Frecce Tricolori. In \"Forza \"G\"\" \u00e8 utilizzato sia nella versione PAN che, in un cameo, nella variante G-91Y.\nModellismo.\nSono stati realizzati diversi kit in scala del piccolo Fiat:\nVariante biposto G.91T, riproposta solo in resina da produttori artigianali (Cunarmodel e PD Models) od in vacuform (Aeroclub, oltre alla conversione della Airmodel che fornisce solo fusoliera e tettuccio)."}
{"id": "523144", "revid": "729019", "url": "https://it.wikipedia.org/wiki?curid=523144", "title": "Aeritalia G-91Y", "text": "L'Aeritalia G-91Y, soprannominato amichevolmente dai piloti Yankee (dalla lettera Y in Alfabeto fonetico NATO), che sottolineava la forma della presa d'aria, unica frontalmente, ma internamente divisa in due per alimentare separatamente i motori, quindi a forma di Y, era un cacciabombardiere bimotore a getto ed ala a freccia prodotto negli anni sessanta dall'azienda italiana FIAT Aviazione, poi divenuta Aeritalia.\nDerivato dalla precedente versione G.91R, ne manteneva l'aspetto generale e se ne differenziava principalmente per l'adozione di un impianto propulsivo bimotore, a differenza del primo monomotore, e del conseguente aumento prestazionale e di capacit\u00e0 di carico bellico.\nIl G-91Y venne utilizzato solamente nell'Aeronautica Militare essenzialmente nel ruolo di aereo per il supporto tattico ravvicinato e da ricognizione aerotattica, restando operativo fino agli anni novanta, quando venne sostituito dal pi\u00f9 moderno AMX.\nStoria.\nSviluppo.\nIl progetto dell'G-91Y, o meglio il suo sviluppo dalla famiglia dei G.91, si deve all'esigenza di fornire un mezzo da utilizzare come cacciabombardiere/aereo da attacco leggero che esprimesse caratteristiche pi\u00f9 moderne e pi\u00f9 specifiche rispetto a quelli utilizzati dall'Aeronautica Militare fino ad allora.\nL'evoluzione venne sviluppata dallo stesso progettista del G.91 (Giuseppe Gabrielli) con l'intento di non stravolgere il progetto originale, sia in funzione delle sue buone caratteristiche di base, sia per mantenere i costi di produzione a livelli accettabili per le disponibilit\u00e0 economiche offerte dal periodo; inoltre le aspettative di commercializzazione puntavano a replicare il successo internazionale conseguito con il precedente modello, portando a scegliere un approccio conservativo che, tuttavia, si riveler\u00e0 inadeguato: la concorrenza di altri progetti esteri decreter\u00e0 la diffusione del G-91Y solamente sul territorio italiano.\nIl prototipo venne portato in volo per la prima volta il 12 dicembre 1966, dall'aviosuperficie aziendale di Caselle Torinese e, dopo averne verificato la rispondenza alle specifiche progettuali, il nuovo velivolo venne dichiarato idoneo alla commercializzazione. Venne quindi presentato al pubblico l'anno successivo al Salone internazionale dell'aeronautica e dello spazio di Parigi-Le Bourget ma si dovette aspettare il 1969 per ricevere il primo ordine emanato dall'Aeronautica Militare. L'interessamento da parte della Svizzera per un eventuale fornitura alla sua forza aerea fece sviluppare una versione specifica nel ruolo di caccia leggero multiruolo, la G-91YS, che per\u00f2 non ebbe seguito produttivo, in ragione della scelta del governo svizzero di dotarsi invece dei Northrop F-5E Tiger II. L'unica versione costruita fu la conseguenza dell'ordine emesso dal governo italiano per la fornitura di 75 esemplari, ridotti per\u00f2 a 65 effettivamente consegnati.\nImpiego operativo.\nIl G-91Y venne impiegato operativamente negli Stormi Caccia Bombardieri e Ricognitori (CBR), quali l'8\u00ba Stormo \"Gino Priolo\" di sede a Cervia con il 101\u00ba Gruppo, e il 32\u00ba Stormo di sede a Brindisi con il 13\u00ba Gruppo.\nDescrizione tecnica.\nFrutto di una revisione complessiva del progetto iniziale, agevolata dall'introduzione di pi\u00f9 recenti sistemi costruttivi, il G-91Y era pi\u00f9 potente del precedente R. Grazie alla sostituzione del motore Bristol Orpheus con due General Electric J85, dotati di post-bruciatore, la spinta aumentava del 63%, contro un aumento di circa il 37% del peso a vuoto.\nL'incremento di spinta produsse un modesto aumento della velocit\u00e0 di punta, mentre si ebbero considerevoli vantaggi in termini di accelerazione ed in riduzione di corsa al momento del decollo. Pur pagando il prezzo di un consumo pi\u00f9 elevato rispetto alla precedente versione, la presenza di serbatoi di maggiori dimensioni (3\u00a0200\u00a0kg, all'incirca il doppio rispetto al G.91R) garantiva un consistente aumento dell'autonomia operativa.\nFurono prodotti 65 esemplari, oltre a 2 prototipi, entrati i servizio in due gruppi cacciabombardieri dal 1972 fino al 1994, quando vennero sostituiti dagli AMX.\nEsemplari attualmente esistenti.\nBench\u00e9 la sua produzione sia rimasta limitata possiamo trovare esposti diversi esemplari del G-91Y. Uno di questi \u00e8 esposto al Museo storico dell'Aeronautica Militare di Vigna di Valle situato in localit\u00e0 Vigna di Valle nel comune di Bracciano (RM) nei colori del 101\u00ba Gruppo CBR (Caccia Bombardieri Ricognitori), 8\u00ba Stormo,\nmentre un secondo esemplare esposto in un museo (sempre con i colori del 101\u00b0) \u00e8 presente a Lugo di Romagna (RA), presso il museo dedicato a Francesco Baracca.\nAltri sette esposti sono gate guardian: uno (MM.6956 8-62) all'aeroporto di Cervia-Pisignano, un altro (MM.6467 8-47) all'aeroporto di Belluno (a San Pietro in Campo, frazione di Belluno) e un altro all'interno dell'aeroporto di Cameri. Uno si trova esposto all'interno della base di Pratica di Mare, vicino al circolo ufficiali, e due a Brindisi, uno all'interno dell'aeroporto e l'altro all'interno della sede della Fiat Avio; un altro ancora presso l'Istituto Tecnico Maxwell di Milano infine un altro presso l'aeroporto di Palermo-Boccadifalco sede dell'Aeroclub Beppe Albanese.\nUlteriori esemplari di G-91Y sono collocati:"}
{"id": "523145", "revid": "228587", "url": "https://it.wikipedia.org/wiki?curid=523145", "title": "Fairchild C-123 Provider", "text": "Il Fairchild C-123 Provider era un bimotore da trasporto tattico ad ala alta prodotto principalmente dall'azienda statunitense Fairchild Aircraft durante gli anni cinquanta e sessanta.\nUtilizzato principalmente dall'United States Air Force (USAF) durante la guerra del Vietnam rest\u00f2 in servizio anche dopo il conflitto in diverse aeronautiche militari mondiali.\nStoria del progetto.\nIl C-123 venne pensato inizialmente con il nome di MS-Avitruc (\"Camion dell'aria\") dalla C.A.C., specializzata in alianti d'assalto e trasporto. Presto il nome venne cambiato in XC-123, e da qui il mezzo decoll\u00f2 per la prima volta nell'ottobre 1949. Ma passarono altri tre anni, molti per l'epoca, prima che l'USAF lo prendesse in considerazione come aeroplano da trasporto leggero e ne ordin\u00f2 5 esemplari.\nMa l'incapacit\u00e0 della ditta originaria di soddisfare in fretta tale ordine fece passare il progetto alla Fairchild, che alla fine del 1953 assunse il comando del programma. Alla fine di una fase di sviluppo, che vide l'allungamento della coda con una pinna dorsale di grandi dimensioni, il C-123 vol\u00f2 finalmente nella sua forma definitiva nel 1954.\nIl nuovo aereo venne ordinato in 302 esemplari destinati al TAC (Tactical Air Command).\nTecnica.\nIl C-123, nella sua versione tipica C-123B, era un aereo da trasporto tattico, con una struttura che \u00e8 stata presa a lungo come modello per i successivi aerei tattici. La struttura era in lega leggera, la ali erano ad alto allungamento, di struttura semplice, a pianta rettangolare anche se con leggero angolo sia in entrata che in uscita. Le ali erano sistemate in posizione alta sulla tozza fusoliera, che era caratterizzata da un tozzo muso e una lunga coda, con la fusoliera marcatamente rialzata nel settore posteriore. Questo terminava con un piano di coda orizzontale, e uno verticale, alto e con un lungo bordo d'attacco per migliorare la stabilit\u00e0.\nIl vano di carico poteva trasportare 7,2 tonnellate e poteva trasportare sia personale che materiali pesanti, grazie alla rampa di carico posteriore.\nI motori, la principale differenza rispetto agli alianti che erano la specialit\u00e0 della C.A.C., erano due radiali Pratt &amp; Whitney R-2800 da 2500 cavalli, muniti di elica tripala metallica a passo variabile.\nImpiego operativo.\nI C-123 furono degli aerei assolutamente tipici della Guerra del Vietnam, dove diedero il meglio di s\u00e9. I loro compiti erano quello di trasporto tattico, per i quali la loro semplicit\u00e0 e la robustezza erano doti apprezzate. D'altro canto, i motori radiali non davano un buon rapporto potenza peso (5000 cavalli contro 28 tonnellate) e il problema venne risolto grazie ai 2500\u00a0kg di spinta dei due turbogetti; ma questo era solo un passaggio intermedio verso la vera soluzione, l'adozione di motori turboeliche (che sono un ibrido dei due tipi precedenti di motori).\nIn Vietnam oper\u00f2 anche la versione UC-123K, armato dell'Agent Orange defoliante alla diossina con cui intere foreste furono devastate per togliere \"copertura\" ai Vietcong. Attualmente, foreste e popolazioni stanno ancora pagando l'effetto delle migliaia di tonnellate di tali prodotti tossici allora usati per scopi bellici.\nDurante la guerra le migliaia di ore di volo ridussero presto la vita utile dei C-123B, e cos\u00ec pochi esemplari erano ancora operativi al termine della stessa. Alcuni, tuttavia, erano ancora in servizio con alcuni reparti della Air Force Reserve ai primi anni ottanta.\nI C-123 vennero anche usati per altri compiti: alcuni, come tutti gli altri trasporti tattici della guerra (inclusi gli An-2 vietnamiti) vennero armati con funzioni di cannoniera volante, ma di essi si conosce molto poco. Altri erano gli NC-123K, equipaggiati di radar, sensori TV ed altro ancora per cercare di trovare il nemico durante gli spostamenti notturni.\nVersioni.\nMolte delle versioni studiate non ebbero seguito, \u00e8 ma \u00e8 comunque interessante citarle:"}
{"id": "523146", "revid": "729019", "url": "https://it.wikipedia.org/wiki?curid=523146", "title": "Nord 2501 Noratlas", "text": "Il Nord 2501 \"Noratlas\" fu un aereo da trasporto pesante bimotore, monoplano ad ala alta, prodotto dall'azienda aeronautica francese Soci\u00e9t\u00e9 nationale de constructions a\u00e9ronautiques du Nord (SNCAN) negli anni cinquanta.\nRealizzato con l'intento di sostituire i vecchi aerei da trasporto tattico usati durante la seconda guerra mondiale in forza all'Arm\u00e9e de l'air, consegu\u00ec un buon successo commerciale venendo impiegato in numerose forze aeree e, nella sua versione civile, in alcune compagnie aeree di trasporto. Venne inoltre impiegato dalla Heyl Ha'Avir nei conflitti arabo-israeliani del 1956 e del 1967.\nStoria del progetto.\nAl termine della seconda guerra mondiale l'aviazione civile e militare francese ebbe l'esigenza di ricostituire la propria flotta che durante il conflitto aveva avuto numerose perdite e che era stata integrata da velivoli di produzione britannica e statunitense. L'intenzione del governo francese era comunque di risollevare l'economia del settore affidando la realizzazioni di nuovi progetti affidati ad aziende nazionali piuttosto che ricorrere esclusivamente ai modelli surplus come fatto ad esempio dall'Italia.\nNell'ambito di questa esigenza, nel 1947 la Direction Technique Industrielle (DTI) emise una specifica per la fornitura di un nuovo aereo da trasporto medio multiruolo destinato all'Arm\u00e9e de l'air, la ricostituita aeronautica militare francese postbellica, per sostituire gli Amiot AAC.1 Toucan, copia dei tedeschi Junkers Ju 52/3m, ed i Douglas C-47 Dakota/Skytrain ex RAF e USAAF. Alla richiesta risposero la Breguet, con il suo Br 891R, la Soci\u00e9t\u00e9 nationale des constructions a\u00e9ronautiques du sud-ouest (SNCASO), con il suo SO.30C e la SNCAN, che present\u00f2 lo SNCAN (Nord) 2500.\nIl progetto venne affidato all'ingegnere francese Jean Calvy il quale disegn\u00f2 un velivolo bimotore ad ala alta, destinato ad essere realizzato interamente in metallo, caratterizzato da un'ampia fusoliera dotata di portellone posteriore e dalla configurazione a doppia trave di coda per facilitare le operazioni di carico e scarico. La commissione DTI incaricata della valutazione si ritenne interessata ed il 27 aprile 1948 incaric\u00f2 la SNCAN di realizzare due prototipi per la valutazione. La costruzione dei velivoli avvenne velocemente ed il primo esemplare venne realizzato in circa un anno e dopo le prove statiche venne approntato per le valutazioni in condizioni operative.\nIl primo prototipo venne portato in volo per la prima volta il 10 settembre 1949. Il modello era equipaggiato con 2 motori radiali Gnome &amp; Rh\u00f4ne 14R dotati di un compressore a due stadi e capaci di erogare una potenza pari a 1\u00a0600 CV (1\u00a0193 kW) ciascuno ed abbinati ad altrettante eliche tripala. In volo fu capace di raggiungere una velocit\u00e0 massima di 370 km/h prestazione per\u00f2 ritenuta insufficiente per le mansioni multiruolo al quale sarebbe stato destinato.\n426 esemplari sono stati costruiti, comprese tutte le varianti combinate, di cui 8 prototipi e 3 aerei di preserie."}
{"id": "523149", "revid": "4711", "url": "https://it.wikipedia.org/wiki?curid=523149", "title": "McDonnell-Douglas", "text": ""}
{"id": "523153", "revid": "18361", "url": "https://it.wikipedia.org/wiki?curid=523153", "title": "Digital Fortress", "text": ""}
{"id": "523158", "revid": "767487", "url": "https://it.wikipedia.org/wiki?curid=523158", "title": "Finalmente tu", "text": "Finalmente tu \u00e8 un album discografico di Fiorello, oltre che il titolo della quarta traccia in esso presente. Fiorello continua a sperimentare la politica attuata negli album precedenti, interpretando canzoni di altri autori, ma inserendo a sorpresa un brano inedito, \"Finalmente tu\", la \"title track\" con cui ha partecipato al Festival di Sanremo 1995, scritta dall'amico Max Pezzali e da Mauro Repetto nella quale ha suonato al pianoforte Luca Laurenti. Per la prima volta in un album di Fiorello compaiono delle guest star: il fratello Beppe (all'epoca non ancora attore) con cui canta \"Bonne franquette\" e gli 883 con cui canta \"Senza averti qui\"."}
{"id": "523161", "revid": "1719883", "url": "https://it.wikipedia.org/wiki?curid=523161", "title": "Mistero", "text": ""}
{"id": "523162", "revid": "1745361", "url": "https://it.wikipedia.org/wiki?curid=523162", "title": "Engrish", "text": "L'engrish \u00e8 un gergo o lingua parlata e scritta di matrice inglese. \nSi tratta di una forma elementare e semplificata dell'inglese, in uso presso popolazioni di lingue terze tra loro inintelligibili che la utilizzano come superlingua di comunicazione. In seguito si \u00e8 sviluppata nella stessa modalit\u00e0 elementare la sua forma scritta che ricalca la sua genesi fonetica semplificata.\nQuesta lingua o gergo \u00e8 spesso rudimentale e scorretta per le regole grammaticali ufficiali anglofone; \u00e8 dotata di un vocabolario molto limitato, ma permette di comunicare frasi e concetti anche molto articolati tra popolazioni molto eterogenee e distanti tra loro, culturalmente e geograficamente.\nEtimologia.\nIl termine \"engrish\" inizialmente era utilizzato negli Stati Uniti ed in altri paesi di lingua inglese per indicare l'inglese scorretto, utilizzato in paesi asiatici soprattutto nella forma scritta, in cui \u00e8 pi\u00f9 facile rilevare errori, ma successivamente venne utilizzato anche per il parlato. Esempi di engrish sono spesso presenti in cartelli, istruzioni, manualistica o menu tradotti erroneamente o semplicisticamente, ma anche come scritte su t-shirt o pubblicit\u00e0 per il mercato interno di nazioni non anglofone.\nSono correlati a questa lingua o gergo alcuni pidgin come il Chinglish relativo alla lingua cinese, il Japlish (anche Janglish o Nippinglish) relativo al giapponese e lo Spanglish relativo alla lingua spagnola. L'engrish viene considerato e reputato dai parlanti di inglese britannico e nordamericano una deformazione volgare con connotati negativi."}
{"id": "523163", "revid": "729019", "url": "https://it.wikipedia.org/wiki?curid=523163", "title": "Fairchild C-119 Flying Boxcar", "text": "Il Fairchild C-119 Flying Boxcar era un bimotore da trasporto tattico ad ala alta prodotto dall'azienda statunitense Fairchild Aircraft negli anni cinquanta.\nUtilizzato principalmente dall'United States Air Force (USAF) durante le guerre di Corea e del Vietnam, venne adottato da numerose aeronautiche militari mondiali, tra cui quella italiana.\nStoria del progetto.\nAlla met\u00e0 degli anni quaranta, appena dopo essere entrato in servizio il Fairchild C-82 Packet, la United States Army Air Forces e la United States Navy, rispettivamente la componente aerea dell'esercito e della marina militare statunitensi, constatando che il modello non garantiva nelle missioni operative adeguate prestazioni a causa di una modesta potenza disponibile, richiesero alla Fairchild Aircraft di avviare un programma di miglioramento del velivolo al quale venne assegnata rispettivamente la designazione C-119 e R4Q. Il programma di sviluppo si protrasse dal 1945 al 1948. Il C-82 Packet, che alla costituzione dell'indipendente United States Air Force era utilizzato dai reparti di trasporto Tactical Air Command e Military Air Transport Service, rimase in servizio per nove anni durante i quali per\u00f2 manifest\u00f2 alcuni gravi problemi tanto che venne deciso, per eliminarli, di avviare un programma di sviluppo introducendo dei sostanziali cambiamenti nel progetto originale.\nDiversamente dal C-82, la cabina di pilotaggio venne spostata in avanti in modo da raccordarsi con la parte anteriore della fusoliera, modificando la sua precedente posizione sopra il vano di carico; questa soluzione permise di poter trasportare un carico pi\u00f9 elevato e di disporre di un maggior volume utile rispetto a quello che il C-82 poteva ospitare. La cellula venne inoltre rinforzata ed il velivolo equipaggiato con una coppia di motori caratterizzati da una maggior potenza disponibile.\nIl primo prototipo, al quale era stata assegnata la designazione XC-82B, venne portato in volo per la prima volta nel novembre 1947 e, una volta ottenuta la commessa, inizi\u00f2 la produzione in serie con la designazione definitiva C-119B, negli stabilimenti di Hagerstown, nel Maryland, nel dicembre 1949.\nNel 1951 Henry J. Kaiser riusc\u00ec ad aggiudicarsi un contratto per assemblare una fornitura supplementare di C-119 presso lo stabilimento Kaiser-Frazer Automotive che occupava gli stessi spazi che avevano prodotto il B-24 Liberator, nei pressi dell'aeroporto di Willow Run a Belleville, nel Michigan. Inizialmente i C-119F realizzati dalla Kaiser-Frazer adottavano una differente motorizzazione da quelli di produzione Fairchild, una coppia di radiali Wright R-3350-85 Cyclone al posto dei due radiali Pratt &amp; Whitney R-4360. Il motore Wright era il modello utilizzato in precedenza per equipaggiare in bombardiere strategico Boeing B-29 Superfortress e, bench\u00e9 fossero sprovvisti di sovralimentazione presente negli R-4360, risultarono in grado di fornire prestazioni praticamente identiche, forse anche superiori a quote pi\u00f9 elevate. Tra il 1952 ed il 1953 Kaiser costru\u00ec 71 esemplari di C-119 a Willow Run (da s/n 51-8098 a 51-8168) prima di convertire la fabbrica per avviare la costruzione dei Chase C-123, produzione che non ebbe mai inizio. Il subappalto concesso a Kaiser non fu gradito dalla direzione della Fairchild che cerc\u00f2 di ottenere, senza successo, appoggi politici per cercare di bloccarne la produzione. Al termine del contratto di fornitura dei C-119 il governo non rinnov\u00f2 la fiducia alla Kaiser assegnando alla Fairchild la produzione del C-123. La maggior parte dei C-119 realizzati dalla Kaiser venne in seguito destinata alla Kh\u00f4ng l\u1ef1c Vi\u1ec7t Nam C\u1ed9ng h\u00f2a, l'aeronautica militare del Vietnam del Sud.\nVenne anche prodotta una variante nel ruolo di cannoniera volante, la AC-119G \"Shadow\", equipaggiata con una mitragliatrice a canne rotanti a sei canne calibro 7,62\u00a0mm, corazzatura supplementare, lanciatori di bengala, ed equipaggiamento notturno a visori infrarossi che, al pari del Lockheed AC-130 si rivel\u00f2 un'arma particolarmente efficace. L'AC-119 venne reso pi\u00f9 efficace con l'introduzione della versione AC-119K \"Stinger\", caratterizzata dall'adozione di due cannoncini automatici calibro 20\u00a0mm, avionica migliorata e due motori turbogetto addizionali, dei General Electric J85-GE-17, posizionati in gondole subalari ed in grado di fornire una spinta pari a 6\u00a0000 lbf (27 kN) ciascuno.\nFurono inoltre realizzate altre interessanti varianti, l'EC-119J, utilizzata per la rilevazione di satelliti ed il YC-119H Skyvan, rimasto allo stadio di prototipo, caratterizzato dall'adozione di un'ala ed impennaggio di maggiori dimensioni.\nMolti C-119 destinati all'uso civile vennero equipaggiati con il kit di modifica \"Jet-Pack\", costituito da un turbogetto Westinghouse J34 da 3 400\u00a0lbf (15\u00a0kN) di spinta racchiuso in una gondola posizionata sul dorso della fusoliera.\nTecnica.\nDotato di una capacit\u00e0 di carico di circa 4,5 tonnellate, di un portellone posteriore a valva e di una coda a doppia deriva, il C-119 era di manutenzione assai complicata e difficile da far volare se uno dei motori era fuori uso. Il \"Flying Boxcar\" (vagone volante) \u00e8 capace di volare a circa 350\u00a0km/h grazie a due motori da 3.500 CV.Nel 1966 i motori vengono potenziati con opportune modifiche dall'Alfa Romeo.\nImpiego operativo.\nMilitare.\nStati Uniti d'America.\nIl C-119 venne intensivamente utilizzato come piattaforma di lancio per truppe aviotrasportate e per il trasporto di equipaggiamenti militari. Compito per il quale risultava particolarmente adatto visto i suoi doppi piani di coda che non potevano far impigliare un paracadutista come poteva succedere con un aereo del tipo Douglas Dakota . Nel luglio del 1950, quattro esemplari vennero inviati all'United States Far East Air Force (FEAF) per essere testati in condizioni operative e due mesi pi\u00f9 tardi i C-119 vennero assegnati al 314th Troop Carrier Group ed utilizzati in missioni in Corea durante la guerra.\nDal 1951 al 1962 le versioni C-119C, F e G vennero assegnati ad United States Air Forces in Europe (USAFE) e FEAF come aereo da trasporto tattico nei reparti di prima linea e fecero il lavoro di manovalanza come cargo con il 60th Troop Carrier Wing, il 317th Troop Carrier Wing ed il 465th Troop Carrier Wing in Europa, con sede prima in Germania ovest e poi in Francia con circa 150 aeromobili che operavano su vari territori dalla Groenlandia all'India. Un numero simile di velivoli era altres\u00ec distaccato nell'area dell'Oceano Pacifico ed in estremo oriente. Nel 1958, il 317th integr\u00f2 il 465th acquisendo i nuovi Lockheed C-130 Hercules, ma gli esemplari della ex 60th Troop Carrier Wing, i 10th, 11th e 12th Troop Carrier Squadron, hanno continuato ad operare fino al 1962, l'ultima unit\u00e0 operativa non-Air Force Reserve e non-Air National Guard a volare con i \"Flying Boxcar\".\nL'USAF Strategic Air Command utilizz\u00f2 i C-119 Flying Boxcar nel periodo 1955 - 1973.\nI C-119 vennero destinati al 456th Troop Carrier Wing che \u00e8 stato aggregato allo Strategic Air Command (SAC) dal 25 aprile 1955 al 26 maggio 1956. I C-119 eseguirono i recuperi aerei della strumentazione da alta quota trasportata su palloni. C-119 dello 6593rd Test Squadron basata alla Hickam Air Force Base, Hawaii eseguirono alcuni recuperi aerei di capsule contenenti film durante i primi anni di funzionamento del programma di satelliti spia Corona. Il 19 agosto 1960 il recupero da parte di un C-119 di una pellicola proveniente da una missione Corona con nome in codice Discoverer 14 fu il primo recupero con successo di un film proveniente da un satellite ed il primo recupero aereo di un oggetto proveniente dall'orbita terrestre.\nIl C-119 in seguito continu\u00f2 ad operare in zona di guerra anche in Indocina, a partire dal 1953, con esemplari segretamente concessi in prestito dalla CIA alle Forze armate francesi in missioni di cooperazione con le truppe. Questi aerei generalmente volavano con coccarde francesi ai comandi di piloti statunitensi della CIA spesso accompagnati da ufficiali e personale di supporto francesi. Il C-119 ricopr\u00ec un ruolo cruciale durante la Battaglia di Dien Bien Phu dove, volando in una zona dove si intensificava costantemente il fuoco nemico, aviolanciavano i rifornimenti alle forze francesi assediate.\nDurante la Guerra sino-indiana del 1962, il C-119 venne ampiamente utilizzato per i rifornimenti alle forze armate indiane. In quell'ambito il Presidente degli Stati Uniti d'America John Fitzgerald Kennedy approv\u00f2 la vendita di parti di ricambio per C-119 in via prioritaria su richiesta del governo indiano.\nDopo il suo ritiro dal servizio attivo, molti C-119 ed R4Q prestarono servizio nella US Navy, nel US Marine Corps, nell'Air Force Reserve e nella Air National Guard fino alla met\u00e0 degli anni settanta, mentre solo recentemente sono stati dismessi dalla Chung-Hua Min-Kuo K'ung-Ch\u00fcn, l'aeronautica militare della Repubblica di Cina. L'ultimo uso militare del C-119 da parte degli Stati Uniti fin\u00ec nel 1974 quando un singolo squadron di R4Q della Navy Reserve con sede alla Selfridge Air National Guard Base vicino a Detroit, Michigan, ed altri due squadron basati alla Naval Air Station Los Alamitos, California, sostituirono il loro R4Q con nuovi modelli.\nItalia.\nIn Italia il C-119G venne usato dall'Aeronautica Militare presso la 46\u00aa Aerobrigata di stanza a Pisa e presso il 14\u00ba Stormo di Pratica di Mare.\nCon l'ingresso dell'Italia nella NATO la linea trasporti fu ampiamente ammodernata ed il 19 maggio 1953 inizi\u00f2 la consegna, presso l'aeroporto di Ciampino, dei primi due dei 40 esemplari destinati al 2\u00ba Gruppo \"Lyra\" ed al 98\u00ba Gruppo \"Lupo\".Ha cos\u00ec inizio l'era dei \"Vagoni Volanti\", era che ha visto operare questi aeroplani ed i loro equipaggi in angoli remoti del mondo. Il 28 ottobre 1954 vengono impiegati per la prima volta nelle missioni umanitarie per il trasporto di generi di prima necessit\u00e0 a seguito di un terremoto in Algeria.\nL'aereo svolse innumerevoli altre missioni, un esempio tra tutte \u00e8 quella del 1956 quando, a causa di una eccezionale ondata di gelo che colp\u00ec le regioni del centro Italia, i C-119 operarono per giorni aviolanciando derrate alimentari e medicinali in molti paesi isolati della Calabria, Basilicata, Abruzzo e Campania.Durante l'operazione Congo, culminata con il sacrificio di 13 aviatori trucidati a Kindu, questi velivoli volarono dall'11 luglio 1960 al 19 giugno 1962 per ben 22 mesi continuativi, con una perdita complessiva di 21 aviatori, 6 feriti e 3 velivoli distrutti in incidenti di volo.\nIl grande e continuo utilizzo di questi primi 40 velivoli costrinse l'Aeronautica Militare ad acquisire altri 25 esemplari della serie C-119J denominati in gergo \"cacciavite\", per la particolare forma dei portelloni posteriori, e furono assegnati al ricostituito 50\u00ba Gruppo \"Vega\".\nIn quegli anni vengono svolte numerose esercitazioni che vedono anche 29 velivoli operare contemporaneamente eseguendo aviosbarchi o aviolanci di massa, oltre alle consuete missioni umanitarie nel Medio Oriente e in Africa.\nCon l'arrivo degli anni settanta anche il velivolo inizi\u00f2 a risentire dell'et\u00e0 e del lungo uso, le avarie ai motori sono all'ordine del giorno e si deve pensare alla loro progressiva sostituzione, iniziata nel 1973 con il Lockheed C-130 Hercules e a seguire nel 1978 con i G.222 di produzione nazionale (Alenia).\nIl saluto al C-119 da parte dei suoi riconoscenti piloti della 46\u00aa Aerobrigata avverr\u00e0 il 24 dicembre 1979 con un volo di veterani. Dopo quest'ultimo atto, il velivolo doveva essere trasferito a Cuneo Levaldigi per essere donato al locale Aeroclub, ma l'aereo (denominato \"Lupo95\") ebbe un guasto al carrello in fase di atterraggio.\nAltri utilizzatori militari.\nOltre alla Royal Canadian Air Force e, con la designazione R4Q US Navy e USMC, molti esemplari sono stati forniti ad altre nazioni come parte del programma di assistenza militare, tra cui Belgio, Brasile, Etiopia, Repubblica di Cina e, come accennato in precedenza, Vietnam del Sud.\nCivile.\nUn certo numero di esemplari vennero acquistati da societ\u00e0 assunte dalla United States Forest Service (USFS) e dal Bureau of Land Management per fornire aerocisterne nelle missioni di lotta aerea antincendio. Altri sono stati immessi in servizio cargo civile. Dopo una serie di incidenti occorsi agli esemplari durante le missioni antincendio, unito all'et\u00e0 avanzata delle cellule, la sicurezza dei voli divenne sempre pi\u00f9 problematica fino a che, nel 1987, si decise di mettere fuori servizio tutta la flotta dei C-119 statunitensi che operavano in quest'ambito. Molti di questi esemplari vennero venduti in liquidazione per essere destinati a vari musei aeronautici sparsi nel territorio degli Stati Uniti d'America.\nAltri trovarono impiego come aerei cargo in Alaska, utilizzati tuttora dalle compagnie aeree Northern Pacific Transport, Gifford Aviation, Stebbins&amp;Ambler Air Transport e DeltaAssociates. Essi possono essere utilizzati per gli appalti pubblici di servizi, quali il trasporto di materiali da costruzione destinati ai villaggi situati nella foresta dell'Alaska altrimenti inaccessibili per la mancanza di infrastrutture stradali."}
{"id": "523164", "revid": "1100311", "url": "https://it.wikipedia.org/wiki?curid=523164", "title": "Jon Dahl Tomasson", "text": "In carriera \u00e8 stato campione d'Europa con il nel 2003 e due volte Calciatore danese dell'anno nel 2002 e nel 2004. Con cinquantadue marcature a segno, detiene il record di gol con la Nazionale danese, a pari merito con Poul Nielsen.\nCaratteristiche tecniche.\nGiocatore.\nAttaccante moderno e incisivo, aveva un ottimo senso del gol e poteva agire sia da prima che da seconda punta: la sua estrema duttilit\u00e0 gli consentiva di adattarsi alle caratteristiche dei compagni di reparto. Alcuni suoi allenatori ne hanno elogiato inoltre l'etica del lavoro e la capacit\u00e0 di dare il massimo in allenamento.\nCarriera.\nGiocatore.\nClub.\nGli esordi e l'esperienza con il Heerenveen.\nTomasson inizi\u00f2 a giocare a calcio all'et\u00e0 di 5 anni con una squadra della sua citt\u00e0, il Solr\u00f8d Boldklub. A 9 anni pass\u00f2 al . Nel 1994 si trasfer\u00ec nei Paesi Bassi e firm\u00f2 il suo primo contratto da professionista con l', squadra della Eredivisie. Titolare a partire dal campionato olandese 1995-1996, Tomasson fu il capocannoniere della squadra, siglando 14 gol in 30 partite di campionato. Nella stagione successiva super\u00f2 il suo record personale, arrivando a quota 18 gol e riconfermandosi bomber dell'Heerenveen.\nNewcastle Utd e Feyenoord.\nIl lo compr\u00f2 nel 1997 pagando la cifra di \u00a3 30 milioni: nella sua prima ed unica stagione in Premier League segn\u00f2 3 gol in 23 partite, che non bastarono a confermarlo con la maglia delle \"Magpies\". \u00c8 generalmente considerato che Tomasson, nonostante il vasto bagaglio tecnico e il talento, fosse troppo esile per giocare in un campionato fisico come quello della Premier League: qualche anno pi\u00f9 tardi, il Daily Mail stil\u00f2 una classifica inserendolo in trentaquattresima posizione tra i 50 peggiori attaccanti della Premier di sempre.\nNella stagione 1998-1999 torn\u00f2 nei Paesi Bassi, nelle file del . Tomasson divenne subito uno degli elementi chiave della nuova squadra, con la quale vinse sia il campionato sia la Johan Cruijff Schaal. Le sue prestazioni, tuttavia, non bastarono a garantirgli la partecipazione ai Mondiali 1998, mentre invece partecip\u00f2 con la Danimarca agli Europei 2000. In seguito divenne un titolare inamovibile della Nazionale, disputando sia i Mondiali 2002 (4 gol) sia gli Europei 2004 (3 gol). Con la squadra di Rotterdam vinse la Coppa UEFA 2002, segnando anche una rete in finale.\nMilan.\nAlla fine della stagione 2001-2002, scaduto il contratto che lo legava al , l'attaccante si trasfer\u00ec al a parametro zero. La prima stagione in maglia rossonera (2002-2003) fu impreziosita dalla vittoria della Coppa Italia, con 4 reti all'attivo, e soprattutto dalla conquista della Champions League, competizione in cui segn\u00f2 3 reti.\nNel 2003-2004 vinse lo scudetto e la Supercoppa europea: in quella stagione, pur essendo impiegato inizialmente con scarsa continuit\u00e0, il calciatore si ritagli\u00f2 degli spazi importanti e segn\u00f2 12 gol in campionato, che risultarono poi decisivi per il successo stagionale.\nVistosi ridurre gli spazi da giocatori come Andrij \u0160ev\u010denko e Filippo Inzaghi, Tomasson decise di lasciare il Milan al termine della stagione 2004-2005, dopo aver vinto la Supercoppa italiana e aver giocato un'altra finale di Champions League: in quel match Tomasson segn\u00f2 uno dei rigori conclusivi, ma il Milan perse contro il .\nGermania, Spagna e ritorno nei Paesi Bassi.\nNell'estate 2005 si trasfer\u00ec allo , con cui collezion\u00f2 30 presenze e 8 gol in una stagione e mezza.\nNel gennaio 2007 lasci\u00f2 lo Stoccarda (che lo rimpiazz\u00f2 con Benjamin Lauth) e venne ingaggiato dal , in prestito con diritto di riscatto fino alla fine della stagione. Debutt\u00f2 il 5 febbraio successivo contro il , segnando il primo gol con la nuova squadra dopo pochi minuti di gioco.\nNell'estate 2008 ha fatto il proprio ritorno al Feyenoord, squadra con cui aveva militato per 4 stagioni tra 1998 e 2002.\nIl 7 giugno 2011 annuncia il suo ritiro dal calcio alla soglia dei 35 anni. Il 31 luglio 2011 gioca la sua ultima partita contro il , come partita di addio dal calcio.\nNazionale.\nHa collezionato 10 presenze e 5 gol con l'Under-21 danese.\nDurante il suo periodo all'Heerenveen Tomasson ha ricevuto la prima convocazione in nazionale maggiore: il 29 marzo 1997 ha debuttato contro la . Il 24 giugno 2010 ha messo a segno il suo 52\u00ba gol in nazionale. Con tale realizzazione \u00e8 divenuto il miglior marcatore nella storia della nazionale danese (a pari merito con Poul Nielsen). Nell'agosto successivo ha annunciato il ritiro dalla nazionale.\nAllenatore.\nAssistente tecnico di Leon Vlemmings all' dal 2011, dall'estate del 2013 guida la prima squadra. Nei sei mesi all'Excelsior, con una squadra imbottita di giovani e parametri zero, Tomasson si \u00e8 distinto per il bel calcio proposto, divertente ma attento alla fase difensiva (6\u00ba posto). Il 26 dicembre viene chiamato dal direttore tecnico Vlemmings ad allenare il in Eredivisie. Il 27 maggio 2014, dopo la retrocessione in seconda divisione del club olandese, \u00e8 stato esonerato.\nDopo essere stato assistente negli staff di e nazionale danese, dal gennaio 2020 a dicembre 2021 allena il in Svezia, squadra con cui vince due campionati consecutivi, centrando anche la qualificazione alla fase a gironi della UEFA Champions League 2021-2022. Al termine della sua seconda stagione svedese, decide di lasciare il club per proseguire altrove la propria carriera.\nStatistiche.\nPresenze e reti nei club.\nTra club, nazionale maggiore e nazionali giovanili, Tomasson ha giocato 726 partite segnando 315 reti, alla media di 0,43 gol a partita.\n\"Statistiche aggiornate al termine della carriera da calciatore.\""}
{"id": "523170", "revid": "287204", "url": "https://it.wikipedia.org/wiki?curid=523170", "title": "Andrea Sansovino", "text": "Biografia.\nFormazione a Firenze e viaggio in Portogallo e Spagna.\nFormatosi alla bottega di Antonio Pollaiolo e, in seguito, di Simone del Pollaiolo detto il Cronaca, con il quale collabor\u00f2 alla sagrestia ottagonale della chiesa di Santo Spirito a Firenze e, in particolare, al vano dell'anti-sacrestia.\nPrime sue opere furono le due pale in terracotta invetriata in stile robbiano per la chiesa di Sant'Agata che era la sua parrocchia, poi demolita. Ora si trovano nella chiesa di Santa Chiara di Monte San Savino.\nNel 1489 gli fu affidato, appena ventiduenne, per la chiesa di Santo Spirito l'altare del Santissimo Sacramento. che esegu\u00ec per la famiglia Corbinelli: tale opera gli valse ammirazione e consenso tanto che fu scelto per essere inviato dalla corte medicea quale scultore e architetto in Portogallo, dove il re Giovanni II Aviz aveva richiesto artisti di valore rappresentanti il nuovo movimento rinascimentale che fioriva in Firenze. Il 9 dicembre 1492, otto mesi esatti dalla morte di Lorenzo il Magnifico che lo aveva sostenuto per questo incarico, giunse alla corte di Lisbona e fino al 1501 fu quindi in Portogallo, dove realizz\u00f2 almeno due \"Madonne\" (Museo di Lisbona) e un portale della Cattedrale di Coimbra (la \"Puerta Especiosa\"). In quei nove anni certamente molte altre opere furono da lui eseguite, ma se ne hanno scarse notizie. Lavor\u00f2 sicuramente a Bel\u00e9m, a Sintra, a Lisbona.\nIn quel periodo quasi certamente lavor\u00f2 anche in Spagna per il monumento funebre del Gran Cardenal Mendoza nella Cappella Maggiore della cattedrale di Toledo: fu questa la prima opera di stile rinascimentale eseguita in Spagna e scandalizz\u00f2 i benpensanti dell'epoca, immersi fino ad allora nello stile gotico, ma poi fu modello per molti altri monumenti funebri in Spagna. Consisteva in un grande arco trionfale di ispirazione della Roma antica entro il quale \u00e8 posto il sarcofago con il defunto disteso (non ancora sollevato, come poi Andrea eseguir\u00e0 a Roma nei suoi cenotafi), sormontato nella lunetta da una bellissima Maria col Bambino. Ai lati nelle classiche nicchie a conchiglia sono inserite sei statue di Virt\u00f9 e santi, non tutte di mano del Sansovino. La parte terminale \u00e8 chiusa lateralmente da due volute ispirate a quelle di Leon Battista Alberti nella facciata di Santa Maria Novella. Tutto il monumento \u00e8 maestoso con un'altezza superiore ai dieci metri e al piano inferiore ha due fornici che permettono il passaggio alla parte posteriore, con la chiave di volta che sar\u00e0 il segno distintivo di tutti gli archi delle porte del Sansovino, con un'altra grande lunetta, le armi del Cardinale, che mor\u00ec nel gennaio del 1495 e aveva lottato con tutte le sue forze per ottenere la sepoltura in quella prestigiosa cappella che era destinata alla sepoltura dei re. Vi riusc\u00ec con l'aiuto della regina Isabella la Cattolica e si volle assicurare per la sua tomba l'opera dello scultore mandato da Lorenzo il Magnifico al re del Portogallo, che fu probabilmente distolto dai suoi interessi artistici dalla morte del figlio per un incidente con il cavallo. Il Cardinal Mendoza aveva conservato, fino alla sua morte, anche la carica di Vescovo di Siguenza e questo pu\u00f2 far pensare che Andrea Sansovino, chiamato allora Andrea Fiorentino, sia stato incaricato dal suo grande estimatore della esecuzione del sarcofago del Doncell, un'opera cos\u00ec perfetta e innovativa che non poteva avere paternit\u00e0 in Spagna in quel momento.\nAnche nel Gran Retablo della cattedrale di Toledo, un'immensa pala con centinaia di sculture lignee dipinte e dorate, trov\u00f2 posto una Madonna col Bambino di Andrea, che rappresent\u00f2 certamente il nuovo corso venuto da Firenze e influenz\u00f2 la scultura di quel periodo e dei successivi, come si pu\u00f2 riscontrare nei monumenti funebri di Montserrat, vicino a Barcellona.\nRitorno a Firenze (1501-1504).\nLa prima opera realizzata in seguito al suo rientro in Italia \u00e8 il fonte battesimale nel battistero di Volterra (1502). Seguono una \"Madonna\" e un \"Battista\" nella cappella di San Giovanni Battista del Duomo di Genova (1503), due importanti statue in cui gi\u00e0 si riscontrano alcuni caratteri tipici del suo stile, come le forme ampie e arrotondate e i panneggi semplificati. Trapelano in quest'opera analogie con i precursori del Rinascimento fiorentino (Donatello, Luca della Robbia, Benedetto da Maiano...) e con lo stile di Niccol\u00f2 dell'Arca, che ebbe sicuramente modo di ammirare a Bologna quando realizz\u00f2 una \"Madonna con Bambino\" in terracotta per la chiesa di Santa Maria della Vita, dove \u00e8 tuttora conservato il famoso \"Compianto\" di Niccol\u00f2, suo capolavoro. Le due statue portano la sua firma \"Sansuvinus\", a testimonianza della nuova coscienza che l'artista rinascimentale prende del suo valore, che rivendica con orgoglio.\nA Firenze fu incaricato del capolavoro che lo pose ai vertici della scultura fiorentina: il \"Battesimo di Cristo\", che fu collocato sulla porta del Paradiso nel Battistero, la porta principale di fronte al Duomo e che fu il primo grande monumento in cui la figura di Ges\u00f9 nelle acque del Giordano fu il pretesto per esibire il nudo che rappresentava la valorizzazione del corpo umano, divenendo subito un cardine della scultura rinascimentale, di l\u00ec a poco seguito dalla statua del \"David\" del giovane Michelangelo, che il Sansovino, facente parte della apposita commissione, contribu\u00ec a deliberare che fosse collocata nella Piazza della Signoria.\nSoggiorno a Roma (1504-1513).\nDal 1504 si trasfer\u00ec a Roma. Qui ebbe incarichi prestigiosi per realizzare alcune tombe come quella del \"Cardinal Manzi\" in Santa Maria in Aracoeli (legata a stilemi della scultura lombarda come di Andrea Bregno) o i monumenti funebri dei cardinali Ascanio Sforza e Girolamo Basso Della Rovere (1505-1507) nel coro di Santa Maria del Popolo, ad arcosolio di ispirazione classica, che era gi\u00e0 stato utilizzato in un suo esempio clamoroso in Spagna nel 1498. Ma la sua invenzione fu la posizione del defunto sopra il sarcofago, perch\u00e9, abbandonata la rigidit\u00e0 del defunto coricato supino, lo ritrasse sollevato e appoggiato sul gomito, trasformando il monumento funebre dalla rappresentazione di un cadavere alla rappresentazione di un uomo, con una ripudiazione della piatta visione gotica che celebra un morto, a favore di una nuova concezione che esalta la persona vivente e attiva. Pu\u00f2 ricordare il sarcofago del Donzell a Siguenza (1498), come la tomba del Gran Cardinal Mendoza a Toledo. In quegli anni \u00e8 documentata a Toledo l'opera di uno scultore fiorentino di nome Andrea, che poteva essere proprio Andrea Sansovino che aveva dovuto trascurare il suo lavoro in Portogallo a causa della morte del figlio del re per un incidente di equitazione e che era stato accaparrato dal Gran Cardinal Mendoza per la sua straordinaria tomba nel Duomo di Toledo e per quelle dei suoi parenti e del Donzello nella citt\u00e0 di cui la sua famiglia era originaria e di cui era vescovo, Siguenza.\nNella testata del transetto destro della chiesa di S.Maria in Trastevere ha scolpito il monumento funebre del Cardinale Pietro Marcellino Corradini.\nLa tomba di Offreduccio Offreducci nella Chiesa di S.Francesco a Fermo, eseguita nel 1527 ripete il tema del guerriero con un volto angelico che riposa sulla sua spada. Sia il monumento del Doncell che quello di Offreduccio furono eseguiti qualche anno dopo la loro morte per la piet\u00e0 dei rispettivi genitori.\nNella sua attivit\u00e0 di scultore egli sembra ignorare le titaniche novit\u00e0 di Michelangelo, protendendo verso uno stile pi\u00f9 morbido ed etereo, che sembra mutuato dallo sfumato leonardesco. Anche la \"Madonna con il Bambino e Sant'Anna\" nella chiesa di Sant'Agostino a Roma (1512) sembra un tributo alla \"Sant'Anna\" di Leonardo di due anni prima, ma in realt\u00e0 questa opera rappresent\u00f2 il primo capitolo dell'intesa con Raffaello, che fu suo amico e che esegu\u00ec sullo stesso pilastro che ospitava il gruppo marmoreo sansoviniano un affresco con un possente \"Profeta Isaia\", in contrapposizione con Michelangelo. Questa interpretazione morbida ed eterea ispirer\u00e0 i bassorilievi della Santa Casa di Loreto. Il gruppo romano porta scolpita sul piedistallo la scritta \"ANDREAS.DEMONTESANSOVINO FACIEBAT\". Fu ricavato da un unico blocco di marmo pario, dette la gloria al Sansovino e la scultura fu meta delle visite del popolo e degli uomini di cultura del tempo.\nAltre opere di questo periodo sono una serie di \"Madonne con Bambino\" (Bargello a Firenze, chiesa di Santa Maria dell'Anima con facciata in puro stile Rinascimento italiano con riportata la data MDXIIII e la Madonna con Bambino nell'architrave della porta, chiesa di Santa Maria in Augusta a Roma). Probabilmente di questo periodo, o di un periodo da identificare meglio, sono anche la \"Madonna col Bambino\" di Trequanda, l\"Annunciazione\" nella chiesa della Misericordia di Lucignano e il fonte battesimale del Duomo di Chiusi.\nUn'altra opera datata 1507 ben nota, ma spesso dimenticata nell'attribuzione ad Andrea Sansovino, \u00e8 il San Michele Arcangelo nel santuario di Monte Sant'Angelo. Antonio Maria Ciocchi del Monte (Vescovo di Siponto dal 6 febbraio 1506 al 30 maggio 1511) affid\u00f2 al suo amico e ormai grande scultore affermato l'esecuzione di una mirabile scultura, la statua di San Michele Arcangelo che trionfa sul drago, in marmo bianco e venerata in tutta Italia, dalle pure forme classiche e con un plasticismo rinascimentale che continua l'ideale dell'uomo gi\u00e0 presente nel \"Battesimo del San Giovanni\" in Firenze.\nNelle Marche e a Loreto (1514-1527).\nDal 1513 fu impegnato nel grande progetto del Santuario di Loreto, per il quale realizz\u00f2 i bassorilievi dell\"Annunciazione\" e \"Adorazione dei pastori\" e parte dello \"Sposalizio di Maria\" mentre gli altri analoghi furono opera di aiuti, seppur di scultori in seguito celebri, come Baccio Bandinelli e il Tribolo. Queste opere rappresentano uno dei suoi lavori pi\u00f9 riusciti, dove su uno sfondo architettonico di effetto teatrale, si stagliano figure di grande resa armonica e realismo. Questo stile sar\u00e0, fino a Gian Lorenzo Bernini, la principale alternativa al monumentalismo di Michelangelo e verr\u00e0 seguito spesso sia dalla scuola lombarda sia dalla coeva scuola romana, in alcune opere come le tombe papali delle cappelle in Santa Maria Maggiore.\nL'ultima sua meravigliosa opera di scultore fu il monumento funebre per Lodovico Euffreducci (1527) nella chiesa di San Francesco (Fermo), nelle Marche meridionali, in cui il giovane guerriero sembra dormire sulla sua spada.\nNegli ultimi anni della sua vita si dedic\u00f2 soprattutto all'architettura realizzando, per esempio, il chiostro di Sant'Agostino e il portico interno della porta principale della chiesa di S.Agostino (1523) a Monte San Savino (le Logge dei Mercanti, attribuibili a un suo disegno, furono realizzate postume dopo il 1540) o il cortile del Palazzo della Signoria a Jesi (1519). Questi interventi in architettura erano gi\u00e0 stati preceduti dal portico di Santa Maria in Domnica a Roma,(1513) mentre il progetto per il Palazzo Apostolico di Loreto fu interrotto dopo un giudizio negativo di Antonio da Sangallo il Giovane. Dopo il Sacco di Roma (1527) si ritir\u00f2 nel suo paese natale, onorato e stimato. Fu anche munifico podest\u00e0 e nel 1527 esegu\u00ec per un amico prelato nella chiesa di Battifolle vicino ad Arezzo la statua di \"San Rocco\" protettore contro la peste.\nMor\u00ec a Monte San Savino fra il 30 marzo e l'11 aprile 1529.\nUna sua biografia fu inserita dal Vasari nelle \"Vite\". Lo scultore e architetto Jacopo Tatti, suo allievo, eredit\u00f2 da lui anche il soprannome, venendo chiamato Jacopo Sansovino."}
{"id": "523173", "revid": "88740", "url": "https://it.wikipedia.org/wiki?curid=523173", "title": "Music from and Inspired by the Motion Picture 8 Mile", "text": "Music from and Inspired by the Motion Picture 8 Mile \u00e8 la colonna sonora del film \"8 Mile\", uscito nel 2002 sotto l'etichetta Shady/Interscope Records, e vede come protagonista il rapper statunitense Eminem. In realt\u00e0 quest'album \u2014 venduto anche in edizione speciale con un secondo CD chiamato \"The Shady/Aftermath Sampler\" \u2014 contiene solo due canzoni presenti nel film: \"Lose Yourself\" e \"8 Mile\", entrambi di Eminem; come da titolo infatti il disco contiene canzoni ispirate dal film. Vi hanno preso parti diversi rapper e cantanti tra cui Obie Trice, 50 Cent, D12, Jay-Z, Xzibit, Nas, Rakim e naturalmente Eminem.\nLe musiche originali del film \"8 Mile\" si trovano invece nell'album \"More Music from 8 Mile\".\nNel 2003 Eminem ha vinto l'Oscar per la migliore canzone con \"Lose Yourself\"."}
{"id": "523175", "revid": "21583", "url": "https://it.wikipedia.org/wiki?curid=523175", "title": "Distretto di Braunau am Inn", "text": " \nIl distretto di Braunau am Inn (in tedesco: \"Bezirk Braunau am Inn\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 suddiviso in 46 comuni di cui 3 con status di citt\u00e0 e 5 con diritto di mercato."}
{"id": "523176", "revid": "86599", "url": "https://it.wikipedia.org/wiki?curid=523176", "title": "Cratere Coulomb", "text": "Coulomb \u00e8 un cratere lunare di 89,72 km situato nella parte nord-orientale della faccia nascosta della Luna, subito oltre il margine nordoccidentale. Coulomb si trova a ovest-sud-ovest del grande cratere Poczobutt, e a nord-est del cratere Sarton.\nIl bordo di questo cratere \u00e8 moderatamente eroso, ma conserva una cresta ben definita e segni di terrazzamenti sulle pendici interne. All'esterno vi sono i resti di una formazione radiale che si estende per circa un terzo del diametro del cratere. Il cratere satellite Coulomb V si trova subito oltre il margine ovest-nod-ovest, mentre all'altra estremit\u00e0 della formazione, Coulomb J si distanzia appena di pi\u00f9, formando una figura simmetrica. Le pendici interne mostrano solo pochi impatti minori, ma con due crateri simmetrici ai satelliti prima menzionati.\nIl pianoro interno \u00e8 piatto e povero di caratteristiche, almeno in confronto con l'accidentato terreno circostante. Vi sono pochi minuscoli impatti ed uno appena maggiore vicino al bordo interno, a sud-sud-est.\nIl cratere \u00e8 dedicato al fisico francese Charles Augustin de Coulomb.\nCrateri correlati.\nAlcuni crateri minori situati in prossimit\u00e0 di Coulomb sono convenzionalmente identificati, sulle mappe lunari, attraverso una lettera associata al nome."}
{"id": "523178", "revid": "287204", "url": "https://it.wikipedia.org/wiki?curid=523178", "title": "Saro Fiorello", "text": "Saro Fiorello \u00e8 un album di Fiorello pubblicato nel 1996."}
{"id": "523182", "revid": "1649409", "url": "https://it.wikipedia.org/wiki?curid=523182", "title": "Chiesa cattolica in Costa Rica", "text": "La Chiesa cattolica in Costa Rica \u00e8 parte della Chiesa cattolica che riconosce nel vescovo di Roma il suo supremo capo spirituale. Conta circa 3,5 milioni di battezzati - il 90% della popolazione.\nStoria.\nIl primo europeo a metter piede nell'attuale Costa Rica fu Cristoforo Colombo nel suo quarto viaggio, nel 1502. Il 23 agosto 1513 venne fondata la cattedrale di Santa Maria di Dari\u00e9n, nella regione di Veragua, che divenne sede della prima diocesi della regione nel 1521, da cui dipendevano le regioni di Le\u00f3n (oggi Nicaragua) e di Castilla de Oro (oggi Costa Rica). Nel 1539 appare per la prima volta in un documento ufficiale il nome di \"Costa Rica\"; l'anno successivo \u00e8 creata la provincia di Cartago, che sar\u00e0 all'origine dell'attuale suddivisione amministrativa della Costa Rica. Dal punto di vista ecclesiastico, essa dipendeva dal vescovo di Le\u00f3n (suffraganeo dell'arcidiocesi di Siviglia), che aveva il compito della cura pastorale e spirituale degli abitanti della provincia di Cartago. Solo a partire dal 1560 arrivano i primi missionari francescani, che iniziano l'evangelizzazione del territorio costaricano.\nCon decreto reale del 6 luglio 1565 il vescovo del Nicaragua divenne vescovo anche della Costa Rica, suffraganeo dall'arcidiocesi di Lima fino al 1743. Dal 1773 la Chiesa cattolica di Nicaragua e Costa Rica divenne suffraganea dell'arcidiocesi del Guatemala.\nData fondamentale per la nascita di una Chiesa cattolica locale indipendente \u00e8 il 1736, quando venne fondata la parrocchia di Aserr\u00ed e Villa Nueva de la Boca del Monte, posta sotto il patronato di San Giuseppe (\"San Jos\u00e9\"). Nel 1751 il vescovo di Nicaragua e Costa Rica visita per la prima volta la parrocchia, da tutti ormai chiamata di San Jos\u00e9.\nNel 1782 il vescovo don Esteban Lorenzo de Trist\u00e1n, in visita pastorale in Costa Rica, fonda la citt\u00e0 di Alajuela, ricostruisce le chiese parrocchiali di Cartago, Villa Nueva, Guanacaste e Bagaces. Nel 1812 San Jos\u00e9 ottiene dal governo centrale madrileno il titolo di citt\u00e0. Nel 1840 terminano i lavori di costruzione della nuova chiesa di San Jos\u00e9.\nCon la bolla \"Christiani religionis autor\" del 28 febbraio 1850, papa Pio IX erige la diocesi di San Jos\u00e9 di Costa Rica, affidata al suo primo vescovo Anselmo Llorente y Lafuente. Papa Benedetto XV, il 16 febbraio 1921, erige la provincia ecclesiastica della Costa Rica, elevando ad arcidiocesi la diocesi di San Jos\u00e9, e creando la diocesi di Alajuela ed il vicariato apostolico di Lim\u00f3n.\nOrganizzazione ed istituzioni.\nLa Chiesa cattolica \u00e8 presente sul territorio con 1 sede metropolitana e 7 diocesi suffraganee.\nNunziatura apostolica.\nFin dall'Ottocento la citt\u00e0 di San Jos\u00e9 fu sede di un delegato apostolico. Nel 1882 Roma decise di stabilire relazioni diplomatiche con la Costa Rica, ma il delegato apostolico Giuseppe Magno, scelto per il nuovo ufficio di nunzio apostolico, declin\u00f2 l'incarico. Nel 1884 la Santa Sede nomin\u00f2 Teodoro Valfr\u00e8 di Bonzo delegato apostolico nella Costa Rica, ma i moti antireligiosi scoppiati nel Paese ne impedirono la partenza, e l'anno successivo fu nominato vescovo di Cuneo.\nNel 1917 la delegazione apostolica fu elevata al rango di internunziatura, che negli anni successivi cambi\u00f2 nome pi\u00f9 volte a seconda del numero dei Paesi aderenti. Il 30 settembre 1933 fu istituita la nunziatura apostolica di Costa Rica, Nicaragua e Panam\u00e1. Nel 1938 fu istituita la nunziatura apostolica della Costa Rica.\nConferenza episcopale.\nLa Conferenza \u00e8 uno dei membri del Consiglio episcopale latinoamericano (CELAM).\nElenco dei presidenti della Conferenza episcopale della Costa Rica:\nElenco dei vicepresidenti della Conferenza episcopale della Costa Rica:\nElenco dei segretari generali della Conferenza episcopale della Costa Rica:"}
{"id": "523191", "revid": "12167", "url": "https://it.wikipedia.org/wiki?curid=523191", "title": "Teremin", "text": ""}
{"id": "523193", "revid": "547034", "url": "https://it.wikipedia.org/wiki?curid=523193", "title": "Curva granulometrica", "text": "La curva granulometrica \u00e8 un diagramma sperimentale ottenuto in seguito al passaggio del materiale campione tramite setacciatura (per frazioni granulometriche grossolane) o sedimentazione (per frazioni granulometriche fini).\nIl risultato dell'analisi \u00e8 reso pi\u00f9 chiaramente visibile attraverso la creazione di grafici in scala ordinaria o logaritmica. In questi grafici le variabili in ascissa e in ordinata sono:\nUn utilizzo di numerosi tipi di setacci consente un'analisi granulometrica pi\u00f9 approfondita ma anche pi\u00f9 lunga ed onerosa. Per risparmiare tempo, si dispongono i setacci uno sopra l'altro, (con retinatura di diametro via via minore) su un macchinario chiamato vibrovaglio versando in cima il campionario di terreno da analizzare. La macchina scuote vigorosamente i setacci filtrando i materiali pi\u00f9 grossolani in alto e via via pi\u00f9 fini in basso.\nVa ricordato che i materiali finissimi come argille e limi, non sono analizzabili tramite setacci, poich\u00e9 sarebbe troppo costoso costruire setacci con retinature finissime. In questi casi si usano altre metodologie di laboratorio.\nIl diagramma in figura identifica un materiale costituito al 50% di ghiaia con diametro superiore a 1 centimetro, con il restante 50% costituito da materiale di diametro variabile fra 1 millimetro e 1 centimetro.\nDall'analisi della curva granulometrica di un terreno \u00e8 possibile derivarne il tipo e il grado di assortimento delle particelle, cio\u00e8 quanto le particelle che compongono il campione presentano eterogeneit\u00e0 di dimensioni. A questo proposito solitamente si considera un \"coefficiente di uniformit\u00e0\", definito come il rapporto tra il diametro delle particelle corrispondenti al 60% di passante e il diametro di particelle cui si ha il 10% di passante. Naturalmente tale coefficiente assume un valore pari a 1 nel caso di terreno perfettamente uniforme e valori via via crescenti all'aumentare dell'eterogeneit\u00e0. Valori tipici del coefficiente di uniformit\u00e0 sono:"}
{"id": "523195", "revid": "433605", "url": "https://it.wikipedia.org/wiki?curid=523195", "title": "Distretto di Eferding", "text": " \nIl distretto di Eferding (in tedesco: \"Bezirk Eferding\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 diviso in 12 comuni di cui 1 con status di citt\u00e0 e 3 con diritto di mercato.\nComuni.\n\"(Popolazione al 15 maggio 2001)\""}
{"id": "523201", "revid": "125754638", "url": "https://it.wikipedia.org/wiki?curid=523201", "title": "Istmo di Corinto", "text": "L'istmo di Corinto \u00e8 una striscia di terra che unisce la penisola del Peloponneso alla Grecia continentale. Separa il Mar Ionio dal Mar Egeo; a ovest dell'istmo si trova il Golfo di Corinto, a est il Golfo Saronico. \nDal 1893 l'istmo (largo 6,3 chilometri) \u00e8 tagliato dal Canale di Corinto che ha trasformato il Peloponneso in un'isola. I ponti stradali e un ponte sommergibile nella parte orientale del canale collegano il Peloponneso al continente.\nSecondo la mitologia greca fu conteso da Elio e Poseidone. Egeone, dio greco delle mareggiate, fu chiamato a risolvere la disputa, dando ragione a Poseidone.\nEventi storici.\nL'istmo \u00e8 abitato sin dal Neolitico e dall'Et\u00e0 del Bronzo. Fu fortificato dai Corinzi intorno all'XI secolo a. C. come protezione dalle invasioni.\nUna seconda linea di mura fu costruita intorno al 480 a.C. dai Peloponnesiaci per fermare un attacco persiano, che poi non si concretizz\u00f2. Una terza linea fu innalzata nel III secolo a. C. contro i Galli.\nDal 582 a. C. fu sede dei Giochi istmici, uno dei quattro Giochi panellenici.\nSempre sull'istmo alcuni re della Macedonia furono proclamati strateghi supremi dei Greci nella lotta contro i Persiani: nel 337 a. C. Filippo II di Macedonia, nel 335 a. C. Alessandro Magno e nel 302 a. C. Demetrio I Poliorcete.\u200b\nNel 196-195 a. C., nel corso dei giochi, Tito Quinzio Flaminino, vincitore nel 197 a. C. della battaglia di Cinocefale, proclam\u00f2 la libert\u00e0 e l'indipendenza della Grecia, che fino a quel momento era stata sotto il controllo di Filippo V di Macedonia.\nNel 67 d. C. Nerone, durante i Giochi istmici, concesse temporaneamente la libert\u00e0 e l'esenzione dalle tasse e fu lui ad avviare i lavori di scavo del canale, rimasti poi incompiuti:\nSotto Adriano il patrono Erode Attico realizz\u00f2 lavori di abbellimento dell'Istmo.\nSotto Giustiniano questi edifici furono demoliti, anche se forse erano gi\u00e0 stati distrutti da terremoti e saccheggi, e fu costruita una grande muraglia che racchiude l'istmo, i cui resti sono ancora visibili.\nNel 1303 i cavalieri franchi combatterono nell'ultimo torneo organizzato sull'istmo."}
{"id": "523203", "revid": "767487", "url": "https://it.wikipedia.org/wiki?curid=523203", "title": "Jon Dette", "text": "Biografia.\nLa sua attivit\u00e0 musicale inizi\u00f2 con gli Evildead, band thrash metal fondata intorno al 1987 e scioltasi nel 1993.\nDopo lo scioglimento, Jon entr\u00f2 nei Testament, intraprendendo il tour di \"Low\", in sostituzione di John Tempesta. Le sue performance vennero inserite nel disco dal vivo della band, \"Live at the Fillmore\". Al termine del tour, Dette lasci\u00f2 per motivi non chiariti i Testament, i quali lo rimpiazzarono con Gene Hoglan.\nNel 1996, Jon partecip\u00f2 ad un'audizione per sostituire Paul Bostaph negli Slayer, il quale lasci\u00f2 il gruppo dedicandosi al suo progetto \"The Truth About Seafood\". La scelta cadde su di lui e con il gruppo di Kerry King pubblica \"Undisputed Attitude\" nello stesso anno, un disco di cover hardcore punk.\nDopo l'uscita del disco, il gruppo part\u00ec per partecipare all'Ozzfest, il noto festival tributo a Ozzy Osbourne. Tutto sembrava a posto, ma all'improvviso gli Slayer licenziarono Dette per ragioni mai rese concrete, si suppone che egli abbia avuto degli screzi con il cantante/bassista Tom Araya.\nDopo la sua dipartita dagli Slayer, form\u00f2 i Pushed assieme al bassista dei Testament Greg Christian.\nDal 2013 al 2015 ha suonato con gli Iced Earth.\nNel 2011 sostituir\u00e0 il batterista degli Heathen durante il tour nordamericano della band.\nNel febbraio 2013, Dette \u00e8 chiamato a sostituire Dave Lombardo negli Slayer per il tour australiano, quando lo storico batterista lascia il gruppo californiano per problemi di natura contrattuale "}
{"id": "523205", "revid": "17351", "url": "https://it.wikipedia.org/wiki?curid=523205", "title": "McDonnell-Douglas AV-8B Harrier II", "text": ""}
{"id": "523210", "revid": "287204", "url": "https://it.wikipedia.org/wiki?curid=523210", "title": "Cratere Courtney", "text": "Courtney \u00e8 un cratere lunare da impatto. Courtney \u00e8 un comune nome proprio inglese. Questo cratere si trova nel Mare Imbrium, nel quadrante nordoccidentale dell'emisfero lunare rivolto verso la Terra. Questa zona \u00e8 molto povera di crateri e l'unico notevole \u00e8 il cratere Eulero, verso nord-ovest. Il terreno circostante \u00e8 piuttosto scuro, per la bassa albedo ed \u00e8 marcato dalla raggiera del cratere Eulero."}
{"id": "523211", "revid": "77358", "url": "https://it.wikipedia.org/wiki?curid=523211", "title": "Capo di 3\u00aa classe", "text": ""}
{"id": "523212", "revid": "77358", "url": "https://it.wikipedia.org/wiki?curid=523212", "title": "Capo di 1\u00aa classe", "text": ""}
{"id": "523214", "revid": "1649409", "url": "https://it.wikipedia.org/wiki?curid=523214", "title": "Chiesa cattolica in Algeria", "text": "La Chiesa cattolica in Algeria \u00e8 parte della Chiesa cattolica universale in comunione con il vescovo di Roma, il papa. Essa \u00e8 presente sul territorio con un'arcidiocesi e tre diocesi. I cattolici sono circa 5.000, pari a meno dello 0,01% della popolazione, in stragrande maggioranza islamica. I due luoghi di culto pi\u00f9 importanti sono la basilica di Nostra Signora d'Africa, ad Algeri, e la basilica di Sant'Agostino, ad Annaba.\nStoria.\nPrima evangelizzazione.\nIl Nordafrica \u00e8 una terra di antichissima evangelizzazione. In particolare quella che oggi \u00e8 l'Algeria ha dato i natali a figure di primissimo piano nella storia del Cristianesimo, come Tertulliano, Cipriano, Sant'Agostino, Fulgenzio e Facondo.\nQuesta antica presenza scomparve nel 1152, quando si complet\u00f2 la penetrazione musulmana, iniziata nel 709.\nLa missione cattolica inizia nel 1646 quando ad Algeri arrivano i missionari Lazzaristi, a cui viene permessa la permanenza nel Paese in qualit\u00e0 di cappellani del console francese; loro stessi in seguito assumeranno la carica di consoli. Il pi\u00f9 famoso di questi fu Jean Le Vacher, messo a morte nel 1683 dai governanti locali per ritorsione ad un attacco della marina francese.\nIl periodo della colonizzazione francese.\nLa diocesi di Algeri (oggi arcidiocesi) venne eretta nel 1838, all'inizio della dominazione coloniale francese. Nel periodo coloniale, la chiesa era formata da pi\u00f9 di un milione di cattolici. \nNel 1868 Charles Lavigerie fond\u00f2 due importanti movimenti: i Missionari d'Africa (detti \"Padri Bianchi\") e, nel 1869, le Suore missionarie di Nostra Signora d'Africa (dette \"Suore Bianche\"). Scopi di Lavigerie erano favorire l'incontro con le popolazioni musulmane ed evangelizzare l'Africa subsahariana.\nAgli inizi del Novecento si distinse per la sua opera di evangelizzazione Charles de Foucauld. Giunto in Algeria nel 1901, fond\u00f2 un romitorio a B\u00e9ni Abb\u00e8s ed un eremo a Tamanrasset. Deline\u00f2 quella che divenne la regola dell'\u00abAssociazione dei fratelli e delle sorelle del Sacro Cuore di Ges\u00f9\u00bb, congregazione di carit\u00e0 tuttora attiva nel Paese.\nDall'indipendenza ad oggi.\nIn seguito all'indipendenza nel 1962, la maggioranza dei francesi, e degli europei in generale, ha dovuto lasciare il Paese. In pochi decenni il numero dei cattolici \u00e8 sceso da un milione alle poche migliaia di oggi. A partire dagli anni ottanta del XX secolo si sono formate nuove comunit\u00e0 cristiane composte da nativi, provenienti dall'islam, soprattutto in Cabilia.\nA partire dagli anni novanta si \u00e8 registrato un aumento del fondamentalismo islamico e i pochi cattolici sono stati oggetto di persecuzione, culminata con gli omicidi del 1996: il 23 maggio furono sequestrati e poi uccisi per decapitazione sette trappisti del monastero di Tibhirine; il 1\u00ba agosto successivo il vescovo di Orano, Pierre Lucien Claverie, mor\u00ec nell'esplosione di una bomba collocata nel vescovado. Complessivamente, negli anni tra il 1991 e il 1999 sono stati uccisi centinaia di cristiani, tra cui un vescovo e diciotto sacerdoti, oltre a religiosi e religiose, di cui circa il 10% nella sola arcidiocesi di Algeri.\nDiciannove martiri d'Algeria, assassinati dal 1994 al 1996, sono stati beatificati l'8 dicembre 2018.\nLegislazione in materia di religione.\nNel Paese vigono tuttora restrizioni per chi professa la fede cristiana. La Costituzione algerina pone l'islam come religione di stato (art. 2). La carta fondamentale, comunque, riconosce la libert\u00e0 di culto (art. 36).Nel 2006 lo Stato algerino ha promulgato una legge (legge 28 febbraio 2006) contro il proselitismo religioso: tutte le comunit\u00e0 non musulmane sono obbligate a costituirsi in associazione dichiarata e a pregare solo nei luoghi di culto conosciuti dalle forze dell'ordine. La nuova legge prevede inoltre il carcere (da due a cinque anni) e multe salate (fino a 10.000 euro) per chi tenta di convertire un musulmano. La legge infine colpisce chi \"fabbrica o distribuisce documenti stampati che tendano a confondere la fede di un musulmano\" (art. 11): in tale categoria rientra anche la Bibbia (Bibbie e Vangeli sono stati effettivamente sequestrati nel 2008 nei pressi di Batna).\nOrganizzazione ecclesiastica.\nLa Chiesa cattolica \u00e8 presente sul territorio con 1 sede metropolitana, 2 diocesi suffraganee e 1 diocesi immediatamente soggetta alla Santa Sede:\nI vescovi dell'Algeria sono membri della Conferenza episcopale regionale del Nordafrica, che raggruppa gli episcopati di Marocco, Algeria, Tunisia, Libia e Sahara Occidentale.\nStatistiche.\nLa presenza cattolica nel Paese \u00e8 ridotta ad un numero esiguo di fedeli. Al 31 dicembre 2010 i cattolici erano 5.042, pari allo 0,01% della popolazione totale dell'Algeria.\nNunziatura apostolica.\nLa nunziatura apostolica di Algeria \u00e8 stata istituita il 13 aprile 1972 con il breve \"Cum sit\" di papa Paolo VI. Essa ha sede nella citt\u00e0 di Algeri. Fino al 1995 il nunzio era anche delegato apostolico per la Libia."}
{"id": "523217", "revid": "1829756", "url": "https://it.wikipedia.org/wiki?curid=523217", "title": "Francesco Cataldo", "text": "Biografia.\nDebutta come conduttore radiofonico quasi contemporaneamente alla nascita delle emittenti private, dapprima come ospite occasionale, poi dal febbraio 1977 (non ancora tredicenne) stabilmente come conduttore a Radio Onda Libera di Salerno.\nA Milano collabora nel 1981-82 con Radio Derby, poi ai programmi di Radio Italia solomusicaitaliana dal 1982 al 1985.\nNel 1984 la prima esperienza come doppiatore nel telefilm Quincy con la direzione di Gianni Mantesi del quale l'anno successivo diventa allievo per approfondire il proprio percorso prefessionale nella recitazione.\nDal 1985 all'87 passa alla redazione di Radio 105 e prosegue la produzione in proprio del programma \"Musica e Notizie\" iniziata nel 1981 e in onda tutti i giorni su oltre 100 emittenti italiane.\nTorna a Radio Italia solomusicaitaliana nel 1993 e fino al 1998 \u00e8 autore e conduttore di \"Radio Italia di Sera\", una trasmissione basata sulla corrispondenza degli ascoltatori e le interviste ai maggiori interpreti della musica italiana.\nNel 1996 ad Aulla \u00e8 il presentatore della prima edizione del Premio Lunezia.\nDal 1999 al 2006 collabora ai programmi di Radio 24 dove ha conduce \"I primi e gli ultimi\" (Classifiche di cd, libri, dvd, cinema), \"Amici di famiglia\" (Radio utile su temi di spettacolo, lavoro, pensioni, sanit\u00e0, fisco) oltre ad essere voce dei notiziari del GR24.\nNel 2007 nuovamente a Radio Italia solomusicaitaliana come conduttore della fascia oraria da mezzogiorno alle 14.00 e su Radio Italia TV alle 14.00 come conduttore di \"Tra la musica\"; l'anno successivo in veste di portiere della squadra della radio appare brevemente nel film \"Amore, bugie e calcetto\" di Luca Lucini e in agosto alle Olimpiadi di Pechino 2008 conduce le serate di premiazione del CONI per i medagliati olimpici.\nNel 2010 \u00e8 l'unico inviato di un'emittente privata italiana (Radio Italia) alle Olimpiadi invernali di Vancouver in Canada.\nAll'attivit\u00e0 radiofonica affianca quella di voce fuori campo per la televisione e per la pubblicit\u00e0, collaborando ai programmi di Mediaset (\"I misteri della notte\", \"Cadillac\", \"Jonathan\", \"Record, storie di sport\", \"Ciak\", \"Speciali Canale 5\", \"TG5 Prima Pagina\" (di cui ha inaugurato anche la prima puntata andata in onda il 16 settembre 1991), Studio Aperto e altre) di Discovery Channel in onda anche sul canale del digitale terrestre DMax (\"Effetto Rallenty\", \"Prototipi da strapazzo\" e \"Smash Lab\") Animal Planet, Current TV, alcuni speciali di MTV Italia ma anche ai programmi di Telepi\u00f9 e Stream TV.\nNel 2011 \u00e8 la voce italiana di Chris Hansen su Class News Msnbc nel discusso \"Dateline-Predator raw\" che stana gli adescatori di minorenni online e l'anno successivo \u00e8 la voce ufficiale per l'edizione italiana di \"Junior Masterchef Australia\" in onda su SkyUno per cui narra anche la serie \"World's scariest\" in onda in autunno.\nSempre nel 2012 diventa la voce italiana di Drew Scott, conduttore con il fratello Jonathan di \"Fratelli in affari (Property Brothers)\" in onda su Cielo.\nNel 2016 \u00e8 la voce narrante del programma \"Il terzo indizio\" in onda in prima serata su Rete 4, ruolo che continua a ricoprire negli anni successivi, mentre nel 2021 viene scritturato come narratore per il pluripremiato podcast prodotto da Wondery e Bloomberg \"Lo strizzacervelli della porta accanto\" distribuito dalla piattaforma Amazon Music."}
{"id": "523222", "revid": "399", "url": "https://it.wikipedia.org/wiki?curid=523222", "title": "Willis Haviland Carrier", "text": "Primi anni e educazione.\nCarrier nacque ad Angola, New York sulle rive del Lago Erie ed eredit\u00f2 sin dall'infanzia la passione materna per la meccanica, tra orologi, macchine da cucito e altri elettrodomestici. Amava la matematica e la studiava ogni volta che poteva, quando non era occupato nella realizzazione di dispositivi da lui inventati.\nNel 1895 ricevette una borsa di studio presso la Cornell University laureandosi nel 1901 con il titolo di ingegnere meccanico.\nCarriera industriale.\nDopo l'universit\u00e0 cominci\u00f2 a lavorare per Buffalo Forge, una fabbrica che produceva stufe e sistemi di ventilazione, come progettista di sistemi di riscaldamento per l'asciugatura di legname e caff\u00e8. Grazie ai numerosi miglioramenti tecnici da lui sviluppati fu nominato direttore del reparto ingegneria sperimentale. All'et\u00e0 di 25 anni realizz\u00f2 la sua prima invenzione importante: un sistema di raffreddamento per controllare calore e umidit\u00e0 nei processi di stampa che fu brevettato nel 1906.\nCarrier install\u00f2 il primo impianto per aria condizionata domestico nel 1914 in una casa a Minneapolis (Minnesota); fino ad allora i condizionatori erano utilizzati solo negli ospedali pubblici americani.\nNel 1915 Carrier ed altri sei ingegneri fondarono nel New Jersey la Carrier Engineering Corporation, tra i clienti della quale figurarono anche il Senato e la Camera dei Rappresentanti degli Stati Uniti e molti altri importanti edifici.\nNegli anni '30 Carrier trasfer\u00ec la societ\u00e0 a Syracuse, New York, dove ha sede ancora oggi, e divenne una delle maggiori fonti di impiego per New York. Nel 1930 apr\u00ec filiali in Giappone e in Corea del Sud. L'Estremo Oriente \u00e8 oggi il principale mercato per gli impianti di climatizzazione.\nLa Grande depressione rallent\u00f2 l'utilizzo domestico dei sistemi di raffreddamento. L\"'Igloo\" di Carrier presentato all'Esposizione Universale del 1939 offr\u00ec ai visitatori uno sguardo sul futuro dell'aria condizionata ma prima che potesse affermarsi scoppi\u00f2 la II Guerra Mondiale e la Carrier convert\u00ec la produzione a scopi militari, come molte altre fabbriche.\nLa Carrier Engineering Corporation \u00e8 stata pioniera nella progettazione e produzione di macchinari per la refrigerazione di vasti spazi. L'aria condizionata, consentendo un aumento della produzione industriale statunitense nei mesi estivi, rivoluzion\u00f2 la vita degli americani. L'introduzione dei sistemi di climatizzazione domestica negli anni '20 favor\u00ec la grande migrazione verso la regione del \"Sun Belt\".\nNel 2000 la Carrier Corporation ha realizzato un fatturato di oltre 8 miliardi di dollari, impiegando circa 45.000 persone."}
{"id": "523234", "revid": "767487", "url": "https://it.wikipedia.org/wiki?curid=523234", "title": "Andr\u00e9 Lhote", "text": "Biografia.\nNel 1897, all'et\u00e0 di dodici anni, cominci\u00f2 l'apprendistato da un mobiliere locale per imparare ad intagliare e a scolpire il legno.\nNel 1898 si iscrisse alla Scuola di Belle Arti di Bordeaux, dove studi\u00f2 scultura decorativa fino al 1904.\nIn questi anni dipinse nel tempo libero, finch\u00e9 nel 1905 lasci\u00f2 definitivamente lo studio della scultura per dedicarsi esclusivamente alla pittura.\nNel 1906 si trasfer\u00ec a Parigi, dove cominci\u00f2 ad esporre in importanti saloni e gallerie.\nNelle opere di questo periodo si nota l'influenza che su di lui ebbero Paul Gauguin, Paul C\u00e9zanne e i Fauves.\nTuttavia, ben presto Lhote si spost\u00f2 verso il cubismo, esibendosi in mostre cubiste a partire dal 1912.\nFu soprattutto il rigore costruttivo del movimento cubista ad attrarlo e a fargli sviluppare uno stile razionale e geometrico, cercando contemporaneamente di conservare un legame con la pittura tradizionale, mettendo su tela soggetti figurativi presi dalla vita di tutti i giorni, come ritratti, paesaggi e nature morte.\nLo scoppio della Prima guerra mondiale interruppe momentaneamente il suo lavoro, che riprese dopo il congedo dall'esercito nel 1917, quando torn\u00f2 a produrre opere in stile cubista.\nNel 1918 fu tra i fondatori della Nouvelle Revue Fran\u00e7aise, il giornale d'arte a cui contribu\u00ec scrivendo articoli fino al 1940.\nLhote \u00e8 infatti ricordato anche per essere autore di pregevoli scritti teorici sull'arte, come il \"Trattato della figura\", edito nel 1950.\nIn questi anni tenne molte conferenze e insegn\u00f2 in diverse prestigiose accademie e scuole d'arte di Parigi, compresa la scuola da lui fondata a Montparnasse; tra i suoi allievi vi fu lo svedese Bengt Lindstr\u00f6m.\nNegli ultimi anni della sua vita ricevette numerosi premi per la sua carriera, che continu\u00f2 con decorazioni e murali, come quelli della facolt\u00e0 di medicina di Bordeaux eseguiti nel 1957.\nAndr\u00e9 Lhote mor\u00ec a Parigi il 25 gennaio 1962."}
{"id": "523235", "revid": "6923", "url": "https://it.wikipedia.org/wiki?curid=523235", "title": "Voivodato di Jelenia G\u00f3ra", "text": "Il voivodato di Jelenia G\u00f3ra (in polacco: wojew\u00f3dztwo jeleniog\u00f3rskie) \u00e8 stato un'unit\u00e0 di divisione amministrativa e governo locale della Polonia negli anni dal 1975 al 1998. Nel 1999 \u00e8 stato sostituito dal voivodato della Bassa Slesia. La citt\u00e0 capitale era Jelenia G\u00f3ra."}
{"id": "523239", "revid": "287204", "url": "https://it.wikipedia.org/wiki?curid=523239", "title": "Voivodato di Jelenia Gora", "text": ""}
{"id": "523242", "revid": "35813", "url": "https://it.wikipedia.org/wiki?curid=523242", "title": "Arnaldo Daniello", "text": ""}
{"id": "523244", "revid": "767487", "url": "https://it.wikipedia.org/wiki?curid=523244", "title": "Voivodato di Breslavia", "text": "Il voivodato di Breslavia (in polacco: wojew\u00f3dztwo wroc\u0142awskie) \u00e8 stato un'unit\u00e0 di divisione amministrativa e governo locale della Polonia negli anni dal 1945 al 1975 e dal 1975 al 1998. Nel 1999 \u00e8 stato sostituito dal voivodato della Bassa Slesia. La citt\u00e0 capitale era Breslavia."}
{"id": "523247", "revid": "35813", "url": "https://it.wikipedia.org/wiki?curid=523247", "title": "Arnaldo Daniele", "text": ""}
{"id": "523249", "revid": "119328678", "url": "https://it.wikipedia.org/wiki?curid=523249", "title": "7&quot; of the Month Club", "text": "Il 7\" of the Month Club \u00e8 una serie di 12 dischi da 7 pollici della band NOFX, pubblicati, uno al mese, da febbraio 2005 a gennaio 2006.&lt;br&gt;In teoria, chi avesse voluto partecipare al 7\" of the Month Club, avrebbe dovuto iscriversi al \"Club\" stesso (ad esempio tramite il sito internet della Fat Wreck Chords): con un pagamento di 60 dollari per gli abitanti degli Stati Uniti e 80 per il resto del mondo, sarebbe arrivato a casa propria un disco ogni mese. L'intenzione originale della \"Fat Wreck\" era quella di mandare dischi in vinile colorato ai primi 3000 iscritti al \"Club\", e in vinile nero ai successivi iscritti: poich\u00e9, per\u00f2, il numero di iscritti non \u00e8 stato cos\u00ec alto come era stato previsto, e quota 3000 \u00e8 stata raggiunta solo dopo sette mesi dall'inizio del \"Club\", sono stati prodotti solo vinili colorati. \nNel maggio 2006 la \"Fat Wreck\" ha infine messo in vendita, a 80 dollari l'uno, alcuni set completi rimasti in magazzino: sono stati venduti in meno di una settimana.&lt;br&gt;Ogni disco contiene due o tre canzoni della band, e la grafica di copertina di ogni disco \u00e8 costituita da uno dei molti disegni appositamente mandati dai fan alla band. Sulla matrice di ogni lato di ogni disco, inoltre, \u00e8 incisa una breve frase che, assieme a quelle delle matrici degli altri dischi del 7\" of the Month Club, va a comporre un breve racconto. La grafica del retro di copertina dei dodici vinili, infine, costituisce un pezzo di un particolare puzzle: se i dischi vengono disposti, in ordine, uno a fianco all'altro, infatti, risulta una particolare immagine di gruppo, piuttosto spettrale, della band.\nVarie.\nNel corso del tempo, i collezionisti e gli appassionati di questa band si sono resi conto di vari aspetti riguardanti il \"Club\":"}
{"id": "523251", "revid": "729019", "url": "https://it.wikipedia.org/wiki?curid=523251", "title": "Distretto di Freistadt", "text": "Il distretto di Freistadt (in tedesco: \"Bezirk Freistadt\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto si compone di 27 comuni, di cui 2 con status di citt\u00e0 e 17 con diritto di mercato."}
{"id": "523252", "revid": "74173", "url": "https://it.wikipedia.org/wiki?curid=523252", "title": "Voivodato di Wroclaw", "text": ""}
{"id": "523253", "revid": "396099", "url": "https://it.wikipedia.org/wiki?curid=523253", "title": "Spinta delle terre", "text": "La spinta delle terre \u00e8 un fenomeno che influenza pesantemente l'ambito delle opere di fondazione.\nIn modo simile ad un fluido contenuto entro un recipiente, il terreno, in conseguenza della forza di gravit\u00e0, spinge non solo verso il basso ma anche verso le pareti di contenimento.\nL'entit\u00e0 di tale spinta dipende da svariati fattori, tra cui:\nLe componenti di spinta instabilizzanti per un muro di sostegno sono solitamente quella orizzontale, proveniente dal terreno, con risultante applicata all'incirca ad un terzo dell'altezza del muro, quella dell'eventuale acqua a tergo del muro ed eventualmente quella sismica.\n\u00c8 necessario un approccio progettuale molto cautelativo, tenendo conto che nel corso degli anni avvengono assestamenti del terreno, movimenti delle falde acquifere, eventi sismici non sempre prevedibili. \nSi adottano pertanto coefficienti di sicurezza ampi e prudenziali.\nApproccio al calcolo della spinta delle terre.\nImmaginando di dover calcolare la spinta che un elemento infinitesimo di terreno oppone secondo la direzione orizzontale il problema potrebbe sembrare indeterminato dal momento che infiniti cerchi di Mohr possono essere costruiti a partire dall'unico dato certo del problema, cio\u00e8 lo sforzo efficace verticale, che ipotizzando un piano campagna orizzontale a cui corrisponda anche il pelo libero della falda e chiamando formula_1 la profondit\u00e0 a cui si trova l'elemento di terreno considerato e formula_2 il peso specifico alleggerito sar\u00e0 sicuramente pari a:\nformula_3\nLa situazione sarebbe naturalmente non completamente diversa nel caso di falda pi\u00f9 bassa del piano campagna o assente, dal momento che la valutazione della tensione verticale si ridurrebbe semplicemente a considerare il peso specifico reale del terreno nella zona in cui \u00e8 assente la falda invece di quello alleggerito.\nTra gli infiniti cerchi di Mohr che \u00e8 possibile costruire imponendo quest'unica condizione, solo due sono tangenti all'inviluppo di rottura (che per ora consideriamo caratterizzato dai parametri formula_4 e formula_5), che rappresentano cio\u00e8 degli stati di equilibrio limite, oltre il quale si ha rottura del terreno.\nI due cerchi di Mohr rappresentano due situazioni fisiche schematizzabili nel modo seguente: immaginiamo di isolare l'elemento di terreno dal terreno circostante tramite due pareti lisce possiamo considerare due situazioni: \nIn queste condizioni particolari di equilibrio limite attivo e passivo il valore della tensione orizzontale \u00e8 noto e pu\u00f2 essere esplicitato in funzione della tensione verticale e di un coefficiente, definito \"coefficiente di spinta attiva\" (formula_6) o \"coefficiente di spinta passiva\" (formula_7) a seconda della condizione considerata, laddove nella condizione litostatica si considerava il coefficiente di spinta a riposo (formula_8).\nPiano campagna orizzontale.\nI coefficienti di spinta attiva e passiva, assumendo le ipotesi precedenti di piano campagna orizzontale, assumono i seguenti valori:\nformula_9\nformula_10\nParticolare attenzione va posta nella scelta dei parametri: prove sperimentali hanno infatti messo in luce che tali situazioni limite vengono raggiunte in condizioni deformative molto differenti, in particolare a deformazioni molto basse nel caso di spinta attiva e molto elevate per la spinta passiva, di conseguenza supponendo di trovarsi in un deposito di argilla molto sovraconsolidata nel primo caso sar\u00e0 accettabile la scelta del formula_11 \"di picco\", mentre nel secondo caso sar\u00e0 necessario considerare il valore di \"stato critico\" dal momento che l'elevata deformazione avr\u00e0 sicuramente superato la situazione di massima resistenza del terreno.\nPiano campagna inclinato.\nIpotizzando un piano campagna inclinato di un angolo formula_12 rispetto all'orizzontale, dall'analisi dei cerchi di Mohr si pu\u00f2 dimostrare che i coefficienti di spinta attiva e passiva assumono i seguenti valori:\nformula_13\nformula_14\nQueste soluzioni per il coefficiente di spinta attiva e passiva sono stati trovati per la prima volta da William John Macquorn Rankine, nel 1857, per cui questa elaborazione prende il nome di \"Teoria di Rankine\".\nCalcolo della spinta su un muro di sostegno.\nLa spinta che il terreno oppone a un muro di sostegno, o in generale ad una qualsiasi parete di contenimento, sar\u00e0 uguale all'integrale esteso all'area del muro della tensione orizzontale.\nTeoria di Coulomb.\nCharles Augustin de Coulomb nel XVIII secolo studi\u00f2 la condizione di equilibrio globale di un muro di sostegno immaginando che fosse sollecitato dalla spinta di un cuneo di terreno. Naturalmente non \u00e8 nota a priori la posizione della superficie di separazione tra il cuneo di terreno sollecitante ed il resto dell'ammasso, quindi \u00e8 necessario analizzare varie superfici possibili e considerare quella a cui corrisponde il minimo valore, per ricavare la spinta attiva, ovvero il massimo valore, per ricavare la spinta passiva.\nIn seguito altri studiosi generalizzarono la soluzione proposta da Coulomb, ad esempio Mayniel aggiunse la situazione di presenza di attrito tra muro e terreno e M\u00fcller-Breslau la condizione di piano campagna e interfaccia tra muro e terreno inclinati, entrambi all'inizio del XX secolo, giungendo alla soluzione:\nformula_15\nformula_16\ndove:\nIl limite di questa teoria \u00e8 l'incongruenza, basata su evidenze sperimentali, di considerare una superficie di scorrimento piana in presenza di attrito tra muro e terreno. Ipotizzare per semplicit\u00e0 che la superficie sia piana genera quindi un errore nella valutazione delle spinte, che \u00e8 stato scoperto essere trascurabile nella valutazione delle spinte attive ma non accettabile per le spinte passive, in quanto questa assunzione tenderebbe a sovrastimare il valore della resistenza passiva. Di conseguenza valutare il coefficiente di spinta passiva con la formula di cui sopra non risulta essere cautelativo e quindi solitamente non se ne fa uso.\nMetodo delle caratteristiche.\nPer ovviare a questo problema della teoria di Coulomb si \u00e8 utilizzato il metodo delle caratteristiche, il quale tiene conto delle discontinuit\u00e0 dello stato di tensione all'interno del terreno che spinge il muro di sostegno. Analizzando l'effetto di queste discontinuit\u00e0 tramite lo studio dei cerchi di Mohr, si \u00e8 giunti a valutare i coefficienti di spinta attiva e passiva in questo modo (R. Lancellotta, 2002):\nformula_21\ndove formula_22, (2\u03b8 va espresso in radianti) ed il segno superiore si riferisce alla resistenza passiva, quello inferiore al caso attivo.\nLa presenza della coesione.\nNel caso di terreno coesivo il valore della tensione orizzontale da considerare non \u00e8 pi\u00f9 pari semplicemente al coefficiente di spinta attiva o passiva per la tensione verticale, dovendo in questo caso tenere conto anche dell'effetto che la coesione offre. In questo caso il valore della tensione orizzontale assume il valore:\nformula_23\nformula_24\nTali valori della tensione orizzontale andranno naturalmente integrati nell'area considerata per trovare il valore risultante della spinta.\nRisulta di notevole importanza notare come in presenza della coesione la spinta attiva risulti a basse profondit\u00e0 pari a zero, finch\u00e9 il secondo membro dell'espressione precedente risulti maggiore del primo. Se, infatti, in linea teorica si dovrebbe generare uno sforzo di trazione, nella realt\u00e0 i terreni non sono in grado di produrla e nelle sezioni in cui teoricamente si avrebbe una tensione orizzontale negativa nella realt\u00e0 si genera uno stato fessurativo che interessa l'intero volume di terreno al di sopra di una certa profondit\u00e0 definita \"altezza critica\" (formula_25) in cui la tensione orizzontale \u00e8 pari a zero. Il valore dell'altezza critica pu\u00f2 essere facilmente individuato ponendo la tensione orizzontale pari a zero, e risulta essere:\nformula_26"}
{"id": "523254", "revid": "22414", "url": "https://it.wikipedia.org/wiki?curid=523254", "title": "Portus Julius", "text": ""}
{"id": "523255", "revid": "110157", "url": "https://it.wikipedia.org/wiki?curid=523255", "title": "Luba\u0144", "text": "Luba\u0144 (in tedesco: \"Lauban\") \u00e8 una citt\u00e0 della Polonia sud-occidentale (Bassa Slesia), con 22.392 abitanti nel 2004. La citt\u00e0 \u00e8 capitale del distretto di Luba\u0144.\nLa citt\u00e0 \u00e8 situata nel voivodato della Bassa Slesia dal 1999, mentre dal 1975 al 1998 ha fatto parte del voivodato di Jelenia G\u00f3ra. Luba\u0144 \u00e8 stata un membro della Lega delle Sei Citt\u00e0 dell'Alta Lusazia."}
{"id": "523256", "revid": "51127", "url": "https://it.wikipedia.org/wiki?curid=523256", "title": "Lauban", "text": ""}
{"id": "523257", "revid": "113372555", "url": "https://it.wikipedia.org/wiki?curid=523257", "title": "Luban", "text": ""}
{"id": "523265", "revid": "1632387", "url": "https://it.wikipedia.org/wiki?curid=523265", "title": "Palazzo Ducale (Urbino)", "text": "Il Palazzo Ducale di Urbino \u00e8 uno dei pi\u00f9 interessanti esempi architettonici ed artistici dell'intero Rinascimento italiano. \u00c8 sede della Galleria nazionale delle Marche e del Museo Archeologico Lapidario.\nIl palazzo, di propriet\u00e0 dello Stato Italiano, si trova al centro della citt\u00e0 antica di Urbino, fiancheggiato da altri monumenti come la Cattedrale ed il Teatro Sanzio. \u00c8 uno dei monumenti pi\u00f9 visitati della regione ed \u00e8 luogo di eventi museali, musicali ed artistici. Nel 2015 ha fatto registrare insieme con la Galleria nazionale 191\u00a0829 visitatori.\nStoria e descrizione.\nIl progetto pi\u00f9 ambizioso di Federico da Montefeltro, uomo coltissimo e raffinato, fu la costruzione del Palazzo Ducale e di pari passo, la sistemazione urbanistica di Urbino, facendone la citt\u00e0 \"del principe\". Prima degli interventi di Federico, la residenza ducale era un semplice palazzo sul colle meridionale, al quale si aggiungeva un vicino castellare, sull'orlo del dirupo verso la Porta Valbona.\nLe origini del palazzo risalgono a quando il conte Antonio da Montefeltro, nonno di Federico, decise di stabilirsi di fronte al Duomo; fu suo figlio Guidantonio a far approntare un palazzetto il cui lato lungo corrispondeva sommariamente alla facciata lunga su piazza Rinascimento (futuro Appartamento della Jole). Si ha notizia di una serie di stanze affrescate e dei loro nomi, ma oggi \u00e8 difficile associarle agli ambienti attuali.\nLa prima fase: Maso di Bartolomeo.\nNel 1444 Federico da Montefeltro prese il potere e, dopo un decennio circa di assestamento finanziario, nel 1454 circa fece innanzitutto congiungere i due edifici ducali antichi, chiamando architetti fiorentini (capeggiati da Maso di Bartolomeo, di formazione brunelleschiana) che edificassero un palazzo intermedio. Il risultato, nel corso di dieci anni, fu il palazzetto della Jole, a tre piani, in stile austero, semplice e tipicamente toscano. A ci\u00f2 si aggiunse l'appartamento dei Melaranci e un abbozzo del cortile. L'interno venne decorato con alcuni sobri accenti antichizzanti negli arredi, come nei fregi e nei camini, incentrati sulla celebrazione di Ercole e delle virt\u00f9 belliche.\nLa seconda fase: Luciano Laurana.\nDopo il 1462, la sconfitta di Sigismondo Malatesta nella battaglia di Cesano e l'acquisizione di Fano e Senigallia (1463), aumentarono le entrate di Federico, che divenne anche capitano generale e \"arbiter\" della lega italiana.\nIn quel periodo il progetto del palazzo venne mutato, \"con l'intenzione di superare tutte le residenze principesche d'Italia\", e farne anche sede amministrativa e luogo dove ospitare personaggi illustri. Dal 1464 circa e fino al 1472 i lavori passarono a un nuovo architetto, il dalmata Luciano Laurana, del quale resta una Patente rilasciata dal Duca il 10 giugno 1468 con una dichiarazione d'intenti programmatica (in cui l'architetto \u00e8 chiamato \"ingegnero\"). L'architetto, che nel 1465 si trovava a Pesaro, venne forse suggerito da Leon Battista Alberti, che l'aveva conosciuto a Mantova.\nFulcro del nuovo assetto fu il vasto cortile porticato, che raccordava gli edifici precedenti. Il cortile ha forme armoniose e classiche, con un portico con archi a tutto sesto, oculi e colonne corinzie al pian terreno, mentre il piano nobile \u00e8 scandito da lesene e finestre architravate. Lungo i primi due marcapiano corrono iscrizioni in capitali romane, il carattere epigrafico classico, cos\u00ec come classici, per la precisione copiati da esemplari flavi, sono i capitelli. Inoltre Laurana fortific\u00f2 il palazzo e la citt\u00e0, usando mura oblique, in modo che i cannoni non le potessero abbattere, e altri stratagemmi militari.\nIl Laurana realizz\u00f2 inoltre lo Scalone d'onore, la Biblioteca, la Sala degli Angeli, la Sala delle Udienze, le Soprallogge, la zona sacra con lo studiolo e le cappelline.\nDa questo nucleo il palazzo venne poi dilatato verso la citt\u00e0 e in direzione opposta. La facciata verso la citt\u00e0 ebbe una forma \"a libro aperto\" (a \"L\") su piazzale Duca Federico, che venne appositamente sistemato da Francesco di Giorgio Martini e in seguito chiuso sul lato nord dalla fiancata del duomo. Il palazzo diventava cos\u00ec il fulcro del tessuto urbano senza operare strappi e sottomettendo, con la sua presenza, anche la vicina autorit\u00e0 religiosa.\nI torricini.\nIl fronte a strapiombo su Valbona venne invece completato con la cosiddetta \"facciata dei Torricini\", leggermente ruotata verso ovest rispetto agli assi ortogonali del palazzo. Deve il suo nome alle due torri che affiancano la facciata alta e stretta, ma ingentilita al centro dal ritmo ascensionale di tre logge sovrapposte, che ripetono ciascuna lo schema dell'arco di trionfo, ispirato probabilmente all'arco di Castel Nuovo a Napoli di Don Ferrante d'Aragona, del quale Federico era comandante generale. La facciata dei Torricini non guarda verso l'abitato ma verso l'esterno, per questo fu possibile una maggiore libert\u00e0 stilistica, senza doversi curare dell'integrazione con edifici antecedenti, inoltre la sua presenza imponente \u00e8 ben visibile anche da lontano, come simbolo del prestigio ducale. Interessante \u00e8 anche il colore del materiale laterizio impiegato, che segue la tradizione marchigiana, da Marina Foschi definita \"luminosa e levigata\", diversa sia da quella emiliana \"ferrigna e chiaroscurata\" sia dal particolare rosso forlivese (\"color cotto chiaro, intenso e pur cos\u00ec trasparente\") tipico della, territorialmente pi\u00f9 vicina, citt\u00e0 romagnola.\nLa terza fase: Francesco di Giorgio Martini.\nNel 1472, alla partenza del Laurana per Napoli, subentr\u00f2 nella direzione dei lavori Francesco di Giorgio, che inizi\u00f2 un nuovo sviluppo, anche in seguito alla nomina di Federico come duca e gonfaloniere della Chiesa da parte di Sisto IV. Francesco, che lavor\u00f2 fino alla morte di Federico (1482) e anche oltre, sotto il reggente Ottaviano degli Ubaldino e sotto Guidobaldo da Montefeltro, complet\u00f2 ampie porzioni del palazzo, nonostante i mille impegni in cui era richiesto (le rocche nel territorio, il Palazzo Ducale di Gubbio, le chiese di Urbino). Termin\u00f2 la facciata a \"L\" su piazza Rinascimento, cur\u00f2 gli spazi privati (decorazioni di finestre, camini, architravi, capitelli), gli impianti idrici, le logge, la Terrazza del Gallo, il Bagno del Duca, il giardino pensile e forse il secondo piano del cortile, oltre al raccordo con le strutture sottostanti fuori le mura. Ai piedi del dirupo si trovava infatti un ampio spiazzo, detto \"Mercatale\" poich\u00e9 sede di mercato, dove Francesco di Giorgio cre\u00f2 la rampa elicoidale, che permetteva a carri e cavalli di raggiungere il palazzo e la \"Data\" (o \"Orto dell'Abbondanza\"), nonch\u00e9 le grandi scuderie e stalle poste a met\u00e0 altezza, nel seminterrato.\nStraordinarie sono le invenzioni di Francesco di Giorgio, spesso slegate da rigidi schemi simmetrici. Incompiuto fu il Giardino del Pasquino, dove doveva trovarsi il mausoleo granducale, eretto poi nella chiesa di San Bernardino.\nNegli spazi interni curati da Francesco di Giorgio, sotto la cui direzione oper\u00f2 lo scultore milanese Ambrogio Barocci, si nota un cambiamento di gusto, improntato a una decorazione pi\u00f9 sontuosa e pi\u00f9 astratta. All'interno l'arredo era curatissimo e fastoso, con cuoi dorati e arazzi alle pareti che oggi sono completamente dispersi nei musei del mondo. Un'eccezione \u00e8 lo Studiolo, giunto quasi intatto. A questo periodo risale la presenza delle sigle o (\"Federico Duca\"), che in alcuni casi sostituirono con opportune stuccature le precedenti (\"Federico Conte\"). L'intervento dell'artista senese si caratterizz\u00f2 soprattutto per lo spiccato senso pittorico e scultoreo delle decorazioni, unito a una forte capacit\u00e0 di sintesi e di adattamento pratico, come dimostra il riutilizzo degli ordini classici e delle forme all'antica nelle nuove parti in maniera abbreviata.\nNonostante le differenze il palazzo riusc\u00ec nell'intento quasi miracoloso di coniugare con equilibrio le varie parti in un complesso asimmetrico, impostato dalle irregolarit\u00e0 del terreno e degli edifici preesistenti, dove per\u00f2 il rigore delle singole parti bilancia la mancanza di un progetto unitario.\nLa fase roveresca.\nNella prima met\u00e0 del Cinquecento vennero eseguiti ulteriori incrementi architettonici, dopo il disinteresse per il palazzo del primo duca Della Rovere, Francesco Maria I. L'architetto complet\u00f2 il secondo piano (anni 1560) ed elimin\u00f2 la merlatura di gusto medievale presente nella parte superiore del palazzo, modificando cos\u00ec il progetto originario. Si ottenne cos\u00ec un nuovo appartamento al secondo piano e vennero costruite anche alcune sale sopra le terrazze a mezzogiorno, per mano dell'architetto Filippo Terzi e dello scultore Federico Brandani.\nStoria recente.\nNel 1631 fu sede del Legato apostolico, che rappresentava il pontefice, e mantenne tale uso fino all'acquisizione da parte del Regno d'Italia. Nel XVII secolo fu allestito in una sala del piano terra (fino alla seconda met\u00e0 del XIX secolo), il teatro dell'Accademia dei Pascolini, unico teatro cittadino fino all'inaugurazione del Teatro Sanzio. Le sale dell'appartamento del duca (primo piano), tra il 1717 ed il 1718, furono sistemate per ospitare Giacomo Stuart (pretendente cattolico al trono inglese) ed il suo seguito, durante l'esilio.\nUna parte del palazzo, finch\u00e8 non divenne monumento nazionale (verso il 1889), ospit\u00f2 anche il carcere giudiziario; inoltre, fino al XIX secolo, il palazzo ospit\u00f2 anche il tribunale (secondo piano), il magazzino dei Sali e Tabacchi e l'archivio notarile (piano terra).\nNell'appartamento del duca s'insedi\u00f2 l'Accademia Raffaello, dalla fondazione (1869) fino agli anni dieci del XX secolo. Dal 1889 al 1997 il palazzo ha ospitato la Scuola del Libro. Dal 2013 il Palazzo ha ricevuto una serie di interventi di consolidamento e di restauro delle parti interne lapidee. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nLo Studiolo.\nDi notevole interesse \u00e8 il famoso Studiolo di Federico da Montefeltro, splendida opera di \"trompe-l'\u0153il\" dove restano alcune delle pi\u00f9 famose tarsie lignee del Rinascimento.\nGalleria nazionale delle Marche.\nLa splendida cornice architettonica degli interni creati dal Laurana, ospita una delle pi\u00f9 belle ed importanti collezioni d'arte del Rinascimento italiano. Sono presenti splendide pitture di artisti quali Raffaello, Piero della Francesca di cui spicca la famosa Flagellazione di Cristo, Paolo Uccello, Tiziano e Melozzo da Forl\u00ec."}
{"id": "523266", "revid": "117328537", "url": "https://it.wikipedia.org/wiki?curid=523266", "title": "Zgorzelec", "text": "Zgorzelec (\"Zg\u00f3rjelc\" in alto sorabo, \"G\u00f6rlitz\" in tedesco, \"Zho\u0159elec\" in ceco), \u00e8 una citt\u00e0 della Polonia sud-occidentale, con 36.800 abitanti nel 1995.\nGeografia fisica.\n\u00c8 situata nel voivodato della Bassa Slesia dal 1999, mentre dal 1975 al 1998 la citt\u00e0 ha fatto parte del voivodato di Jelenia G\u00f3ra. La citt\u00e0 \u00e8 situata sul fiume Nysa, il confine polacco-tedesco vicino alla citt\u00e0 tedesca di G\u00f6rlitz, della quale Zgorzelec una volta costituiva la parte orientale. Si trova nella parte polacca dell'antica regione geografica dell'Oberlausitz.\nIl suo territorio \u00e8 bagnato dai fiumi Nei\u00dfe e Wittig che ivi confluiscono.\nStoria.\nZgorzelec corrisponde alla parte orientale della citt\u00e0 tedesca di G\u00f6rlitz che fu annessa alla Polonia dopo la fine della seconda guerra mondiale e dopo gli accordi intrapresi nel 1945 dagli Alleati con la Conferenza di Potsdam e che stabilivano il nuovo confine tra la Germania e la Polonia. \nZgorzelec \u00e8 anche la citt\u00e0 in cui fu firmato l'omonimo trattato, siglato dal Primo ministro provvisorio della Repubblica Democratica Tedesca, Otto Grotewohl ed il Primo ministro polacco J\u00f3zef Cyrankiewicz contenente una dichiarazione in cui i due governi riconoscevano la linea dei fiumi Oder-Neisse come confine definitivo tra i due Stati.\nNegli anni cinquanta 10.000 immigrati greci, principalmente partigiani comunisti membri dell'Esercito Democratico Greco, sconfitti nella guerra civile greca, si insediarono nella zona.\nNel 1999 venne costruita la chiesa ortodossa e dal 2002 si tiene il festival di musica tradizionale greca in citt\u00e0. \nDalla caduta del comunismo nel 1989, Zgorzelec e la citt\u00e0 tedesca di G\u00f6rlitz hanno sviluppato strette relazioni politiche.\nSport.\nIn citt\u00e0 ha sede la squadra di pallacanestro Koszykarski Klub Sportowy Tur\u00f3w Zgorzelec vincitrice di titoli nazionali."}
{"id": "523271", "revid": "1345932", "url": "https://it.wikipedia.org/wiki?curid=523271", "title": "Palla (sport)", "text": "La palla \u00e8 un oggetto dalla forma sferica o anche ovale, presente in giochi e sport di squadra. Pu\u00f2 avere diverse dimensioni in base a ci\u00f2 che pratichi. Essa ha una massa che varia in base al materiale che la costituisce.\nTabella comparativa.\nLa seguente tabella riporta la massa, il diametro e la circonferenza della palla negli sport in cui \u00e8 utilizzata.\nLa misura principale \u00e8 la circonferenza, essendo indicata nei documenti ufficiali e risultando la pi\u00f9 facile da misurare nella sfera: il diametro \u00e8 ricavato, tramite il calcolo, dalla stessa."}
{"id": "523273", "revid": "767487", "url": "https://it.wikipedia.org/wiki?curid=523273", "title": "Neophyte", "text": "Neophyte \u00e8 un gruppo musicale che produce musica hardcore, formatosi nel 1992 a Rotterdam, nei Paesi Bassi.\nI tre membri originali sono Jeroen Streunding (DJ Neophyte), Danny Greten e Robin van Roon.\nJeroen faceva il dj e organizzava piccole feste nel 1990, prima di conoscere Danny ad una festa.\nI due decisero di lavorare a dei brani insieme. Robin van Roon si \u00e8 unito a loro dopo un po'.\nI tre produssero alcune tracce su un vecchio computer Amiga con Protracker, e quindi andarono a far visita a Paul Elstak che aveva fondato da poco la Rotterdam Records.\nMa dj Paul Elstak consider\u00f2 le loro tracce puro rumore. Alcuni mesi dopo, dopo alcuni tentativi, a Paul piacquero le loro tracce, e decise di produrle sulla sua etichetta. Anni dopo, Danny, Jeroen &amp; Robin produssero diversi pezzi musicali, e iniziarono a organizzare \"party\". Nel 1995 Robin van Roon lasci\u00f2 il gruppo per i suoi studi, e Jarno Butter, un chitarrista amico di Danny, fu aggiunto al gruppo per le sue performance \"live\".\nI Neophyte hanno, nel 2005, pubblicato una \"compilation\" dedicata ai loro 13 anni di esistenza chiamata 13 Jaar Terreur. I Neophyte possiedono anche una etichetta discografica chiamata Neophyte Records, che pu\u00f2 contare su artisti come Tha Playah, Dj Panic e Evil Activities.\nIl loro singolo di maggior successo mediatico rimane \"Always Hardcore\" del 1996, brano al tempo molto inflazionato; gli Scooter nel 2004 ne fecero una versione Techno dal nome \"One (Always Hardcore)\"."}
{"id": "523275", "revid": "287204", "url": "https://it.wikipedia.org/wiki?curid=523275", "title": "Nei\u00dfe", "text": "La Nei\u00dfe (in ceco \"Lu\u017eick\u00e1 Nisa\", in polacco \"Nysa \u0141u\u017cycka\" e in tedesco \"Lausitzer Nei\u00dfe\") \u00e8 un fiume che nasce e scorre in Repubblica Ceca per per poi segnare il confine (linea Oder-Nei\u00dfe) tra Polonia e Germania per altri , per un totale di . Si getta nell'Oder vicino a Guben. Nasce presso le Montagne della Jizera, vicino a Nov\u00e1 Ves nad Nisou (monti lusaziani).\nLa presenza dell'aggettivo \"lusaziana\" nel nome in polacco e in tedesco \u00e8 dovuta alla necessit\u00e0 di distinguere questo corso d'acqua dal fiume Nysa K\u0142odzka, che scorre in Slesia e che prende il nome dalla citt\u00e0 ora polacca di K\u0142odzko.\nHa un bacino idrografico di ."}
{"id": "523276", "revid": "1543377", "url": "https://it.wikipedia.org/wiki?curid=523276", "title": "More Music from 8 Mile", "text": "More Music from 8 Mile \u00e8 la colonna sonora del film \"8 Mile\", uscito nel 2002 sotto etichetta Shady/Interscope Records che vede come protagonista il rapper statunitense Eminem.\nQuesto album, a differenza di \"Music from and Inspired by the Motion Picture 8 Mile\" \u2014 che contiene musiche ispirate al film eccetto \"Lose Yourself\" ed \"8 Mile\" \u2014, contiene tutte le canzoni utilizzate nel film sia come sottofondo che come base per i \"freestyle\". Le uniche due musiche che mancano sono \"Lose Yourself\" e \"8 Mile\", contenute nell'altra colonna sonora.\nLe musiche risalgono ai primi anni novanta per cui non sono state registrate appositamente per il film, come successo invece con l'altra colonna sonora. Tra i pi\u00f9 famosi rapper spiccano i nomi di Mobb Deep, Notorious B.I.G., Tupac, Method Man, Ol' Dirty Bastard e Wu Tang Clan.\nNel 2003 Eminem ha vinto l'Oscar per la migliore canzone con \"Lose Yourself\"."}
{"id": "523277", "revid": "1711941", "url": "https://it.wikipedia.org/wiki?curid=523277", "title": "Chiesa cattolica in Marocco", "text": "La Chiesa cattolica in Marocco \u00e8 parte della Chiesa cattolica universale in comunione con il vescovo di Roma, il papa.\nStoria.\nLa presenza del cristianesimo in Nord Africa \u00e8 attestato dalla fine del II secolo. \u00c8 molto probabile che l'annuncio del Vangelo sia giunto nella provincia romana della Mauretania Tingitana (attuale regione centro-settentrionale del Marocco) dalla vicina Spagna. Nell'anno 298 fu martirizzato, a Tangeri, il centurione Marcello. La nuova religione fece breccia tra gli indigeni berberi, ma soprattutto tra gli abitanti di origine romana; molte furono le diocesi istituite durante l'occupazione romana della regione (per esempio, Tingis, Zilis, Septem, Lixus, Tamuden-Sis, Salensis, ecc.). Scarsa la documentazione circa gli effetti che donatisti e vandali esercitarono sulla comunit\u00e0 cristiana della regione.\nCon l'avvento dell'islam il cristianesimo si ridusse a piccole comunit\u00e0, con la graduale scomparsa della gerarchia. Nel 1219 arrivano in terra marocchina i Francescani, inviati dallo stesso san Francesco. Pochi anni dopo, nel 1225, la Santa Sede eresse la diocesi del Marocco, nominando vescovo per i territori sotto il dominio almohade, il domenicano padre Domenico; nel 1226, il frate francescano Agnelo \u00e8 stato nominato vescovo di Fez. Con l'inizio dell'evangelizzazione del Marocco, hanno inizio anche le persecuzioni con i primi martiri: tra questi si ricordano i francescani santi Berardo, Ottone, Pietro, Accursio e Adiuto, uccisi nel 1220, e i santi Daniele e compagni, che subirono il martirio nel 1227.\nA partire dal XV secolo gli eserciti spagnoli e portoghesi iniziarono la conquista dei territori del Marocco. In questo contesto sorsero la diocesi di Ceuta (1417), che assorb\u00ec l'antica diocesi del Marocco (o Fez), e quella di Tangeri (1472).\nDal XIV al XVII secolo, i missionari spagnoli continuarono a esercitare il loro ministero tra gli schiavi cristiani, sotto l'autorit\u00e0 dei vescovi di Ceuta che vivevano normalmente a Siviglia, come ausiliari dell'Arcivescovo di quella citt\u00e0. La missione per\u00f2 fu spesso sacrificata agli interessi di Stato e i frequenti disaccordi fra Santa Sede e Patronato spagnolo e portoghese minarono l'opera di evangelizzazione. La sede di Ceuta (che fu unita a Tangeri) per lunghi periodi rimase vacante. Infine nel 1630, la diocesi di Tangeri fu ridotta al rango di prefettura apostolica dipendente da Roma e venne affidata ai francescani. Quando a met\u00e0 del XVIII secolo fu abolita la schiavit\u00f9 dei cristiani in Marocco, aumentarono soprattutto lungo le coste piccole comunit\u00e0 di commercianti e marinai europei.\nNel 1908 papa Pio X elev\u00f2 la prefettura apostolica di Tangeri in vicariato apostolico, assegnandogli i territori del protettorato spagnolo. Nel 1923 papa Pio XI cre\u00f2 un altro vicariato apostolico, quello di Rabat per i territori del protettorato francese. Con i decreti del 14 settembre 1955 e del 14 novembre 1956, papa Pio XII elev\u00f2 i due vicariati apostolici in arcidiocesi. Louis-Am\u00e9d\u00e9e Lef\u00e8vre et Francisco Aldegunde furono designati come arcivescovi, dopo essere stati fino a quel momento vicari apostolici delle due sedi.\nDue eventi particolarmente importanti nella storia della chiesa in Marocco sono state le visite di papa Giovanni Paolo II a Casablanca il 19 agosto 1985 e di papa Francesco a Rabat il 30 e 31 marzo 2019.\nOrganizzazione ecclesiastica.\nI fedeli cattolici del Paese sono ridotti ad un piccolo numero, per lo pi\u00f9 stranieri ed immigrati. Il territorio comprende due arcidiocesi:\nI vescovi del Marocco sono membri della Conferenza episcopale regionale del Nordafrica, che raggruppa gli episcopati di Marocco, Algeria, Tunisia, Libia e Sahara Occidentale.\nStatistiche.\nLa Chiesa cattolica in Marocco al termine dell'anno 2010 su una popolazione di oltre 34 milioni di abitanti contava 27.019 battezzati, corrispondenti allo 0,08% del totale. Inoltre gestiva 84 istituti scolastici e 21 istituti di beneficenza.\nNunziatura apostolica.\nLa nunziatura apostolica di Marocco \u00e8 stata istituita nel 1976. Essa ha sede nella citt\u00e0 di Rabat.\nCattedrali e chiese.\nArcidiocesi di Rabat.\nRabat\nCasablanca\nAltre citt\u00e0\nArcidiocesi di Tangeri.\nTangeri\n\"'Altre citt\u00e0\""}
{"id": "523278", "revid": "57777", "url": "https://it.wikipedia.org/wiki?curid=523278", "title": "E. E. Cummings", "text": ""}
{"id": "523280", "revid": "2455", "url": "https://it.wikipedia.org/wiki?curid=523280", "title": "Arcidiocesi di Tanger", "text": ""}
{"id": "523283", "revid": "15732", "url": "https://it.wikipedia.org/wiki?curid=523283", "title": "Giampaolo Gobbo", "text": ""}
{"id": "523284", "revid": "2455", "url": "https://it.wikipedia.org/wiki?curid=523284", "title": "Tanger", "text": ""}
{"id": "523290", "revid": "599013", "url": "https://it.wikipedia.org/wiki?curid=523290", "title": "Nik'oloz Tskit'ishvili", "text": "Carriera.\nMuove i primi passi da cestista professionista in Georgia con il Sukhumi dove gioca dal 1997 al 1999. Dal 1999 al 2001 si trasferisce in Slovenia nello Slovan Lubiana. Scoperto da Maurizio Gherardini, viene lanciato dalla Benetton Treviso dove dimostra, nel campionato italiano le sue doti di tiratore da tre e di rimbalzista. Arriva a Treviso nel gennaio 2002. In estate \u00e8 scelto nel Draft NBA come numero 5 dai Denver Nuggets. Nel febbraio 2005 viene acquistato con Rodney White dai Golden State Warriors, in cambio di Eduardo N\u00e1jera e Flores. Lascia dopo appena dodici partite.\nDivenuto free agent nell'estate 2005 passa ai Minnesota Timberwolves. A met\u00e0 della stagione 2005-06 (esattamente il 27 gennaio 2006) viene acquistato dai Phoenix Suns. A giugno 2006 viene preso dai Portland Trail Blazers, che lo tagliano dopo appena cinque giorni. Ad ottobre \u00e8 contattato dai New York Knicks, e viene tesserato per appena venti giorni. Successivamente, passa alla Caja San Fernando, Liga ACB, per costruirsi credibilit\u00e0 dopo la tanta panchina in NBA.\n\u00c8 poi ingaggiato in serie A italiana dal Teramo Basket per l'anno 2007-08.\nIl 28 ottobre 2008 ha firmato un contratto di tre mesi con la squadra spagnola del Fuenlabrada. La seconda parte della stagione 2008-2009 la disputa con i greci del PAOK Salonicco BC. Nel 2009-10 ritorna in Spagna con il Fuenlabrada. Nell'agosto del 2010 firma per il San Sebasti\u00e1n Gipuzkoa BC."}
{"id": "523300", "revid": "15732", "url": "https://it.wikipedia.org/wiki?curid=523300", "title": "Josef Kusstatscher", "text": ""}
{"id": "523306", "revid": "359266", "url": "https://it.wikipedia.org/wiki?curid=523306", "title": "Cameracrane", "text": "La Cameracrane \u00e8 un dispositivo utilizzato nel cinema per ottenere panoramiche fluide.\nSostanzialmente consiste in un'asta montata su un treppiede.\nSu un estremo viene posta la videocamera, su quello opposto un contrappeso.\nIn questo modo con un minimo sforzo si ottengono immagini fluide e piacevoli."}
{"id": "523307", "revid": "46291", "url": "https://it.wikipedia.org/wiki?curid=523307", "title": "Nepeta", "text": "Nepeta \u00e8 un genere di piante Spermatofite Dicotiledoni appartenenti alla famiglia delle Lamiaceae, dall'aspetto di piccole erbacee dal tipico fiore labiato.\nEtimologia.\nIl nome del genere si trova per la prima volta negli scritti di Gaio Plinio Secondo (Como, 23 \u2013 Stabiae, 25 agosto 79]) scrittore, ammiraglio e naturalista romano, e deriva da un antico nome latino (\"nepetum\"), di origine preindoeuropea (tema mediterraneo \"nepa\"), per una pianta aromatica originaria di Nepi (Etruria)..\nIl nome scientifico del genere \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 570. 1753\" del 1753.\nDescrizione.\nQueste piante possono raggiungere una altezza di 15 dm. Il portamento pu\u00f2 essere subarbustivo o erbaceo (annuale o perenne). Sul territorio italiano la forma biologica prevalente \u00e8 emicriptofita scaposa (H scap), ossia sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Alcune piante possono avere un gradevole odore di menta (piante aromatiche). Talvolta sono ginodioiche.\nFusto.\nLa parte aerea del fusto in genere \u00e8 eretta, ramosa con indumento vellutato. I fusti sono a sezione quadrangolare (a causa della presenza di fasci di collenchima posti nei quattro vertici). A volte il fusto \u00e8 sublegnoso.\nFoglie.\nLa disposizione delle foglie lungo il fusto \u00e8 opposta a 2 a 2 e ogni coppia \u00e8 disposta a 90\u00b0 rispetto a quella sottostante. Le foglie sono semplici, picciolate oppure sessili con lamina a forma da ovata a triangolare e cuoriforme alla base. I margini sono grossolanamente dentati. Le foglie superiori sono progressivamente ridotte. \nInfiorescenza.\nL'infiorescenza \u00e8 ramosa (di tipo tirsoide) ed \u00e8 formata da verticillastri pi\u00f9 o meno distanziati all'ascella di brattee differenti dalle foglie cauline. Ogni singolo fiore \u00e8 sotteso da alcune bratteole a forma lanceolato-acuminata. Le infiorescenze possono essere sia sessili che peduncolate.\nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nIl frutto \u00e8 un tetrachenio (composto da quattro nucule) racchiuso nel calice persistente. La forma \u00e8 da ovoidale trigona a oboivale. I semi sono sprovvisti di endosperma.\nDistribuzione e habitat.\nL'habitat di queste piante \u00e8 montagnoso e delle aree semi-desertiche o steppiche dell'Eurasia e del Nord Africa. Delle 7 specie spontanee della flora italiana solo 3 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Nepeta\" \u00e8 descritto nella trib\u00f9 Mentheae (sottotrib\u00f9 Nepetinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl numero cromosomico delle specie di questo genere sono: 2n= 14, 16, 18, 30, 32, 34, 36 e 54.\nIl genere \u00e8 diviso in due sezioni:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora italiana) l'elenco seguente utilizza in parte il sistema delle chiavi analitiche:.\nGeneri simili.\nNelle vecchie trattazioni botaniche alcune specie di \"Glechoma\" erano descritte all'interno del genere \"Nepeta\" . In effetti le differenze tra le specie dei due generi (\"Glechoma\" e \"Nepeta\") sono minime: il lobo mediano del labbro inferiore della corolla delle \u201cNepeta\u201d \u00e8 concavo (in \"Glechoma\" \u00e8 piano), inoltre le foglie (sempre delle \"Nepeta\") poste all'ascella dei fiori sono trasformate in brattee e quindi differenti dalle foglie cauline.\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nGiardinaggio.\nDiverse specie di \"Nepeta\" sono coltivate nei giardini a scopo ornamentale soprattutto per il loro forte odore aromatico. Prediligono aree soleggiate, piuttosto sabbiose e secche."}
{"id": "523308", "revid": "74173", "url": "https://it.wikipedia.org/wiki?curid=523308", "title": "Principessa Diana", "text": ""}
{"id": "523312", "revid": "484362", "url": "https://it.wikipedia.org/wiki?curid=523312", "title": "Lattaqui\u00e9", "text": ""}
{"id": "523314", "revid": "307923", "url": "https://it.wikipedia.org/wiki?curid=523314", "title": "Erba gatta", "text": "Come erba da gatti, erba gatto o erba gattaia sono note alcune piante:"}
{"id": "523318", "revid": "1543377", "url": "https://it.wikipedia.org/wiki?curid=523318", "title": "Charles Burney", "text": "Biografia.\n\u00c8 stato educato alla scuola pubblica di Chester, dove apprese i primi insegnamenti musicali. Il suo maestro era Edmund Baker, organista della cattedrale e pupillo del compositore John Blow. Tornato nella citt\u00e0 natale all'et\u00e0 di quindici anni, Burney continu\u00f2 i suoi studi musicali per tre anni sotto la guida del fratellastro, James Burney (organista presso la St. Mary's Church), e successivamente, dal 1744 al 1746, fu mandato a Londra come allievo del celebre Thomas Arne. In questo periodo fu attivo anche come violinista e violista nelle orchestre di H\u00e4ndel.\nNel 1745 scrisse della musica per il \"Thomson's Alfred\", che fu rappresentato al Teatro Drury Lane. Nel 1748 compose \"6 sonate per 2 violini e basso continuo\", il suo primo lavoro ad essere pubblicato.\nNel 1749 fu scelto organista della St. Dionis-Backchurch, Fenchurch Street con un salario di 30 sterline l'anno. Nello stesso anno spos\u00f2 Esther Sleepe, la quale nel 1761 morir\u00e0. 1769 Burney si risposer\u00e0 con Elisabeth Allen, una vedova con 3 figli.\nA causa del suo stato di salute nel 1751 si diresse a King's Lynn nel Norfolk, ove per 9 anni fu attivo nuovamente come organista con un compenso di 100 sterline l'anno. Durante questo periodo inizi\u00f2 a prendere in considerazione l'idea di scrivere una storia generale della musica. Nel 1759 and\u00f2 in scena la sua \"Ode for St Cecilia's Day\" al Ranelagh Gardens. Nel 1760, migliorata la sua salute, torn\u00f2 con la famiglia a Londra.\nSuccessivamente pubblic\u00f2 alcuni suoi concerti per clavicembalo, i quali furono molto ammirati. Nel 1766 produsse per il Teatro Drury Lane una traduzione e adattamento dell'opera buffa \"Le Devin du village\" di Jean-Jacques Rousseau con il titolo di \"The Cunning Man\".\nPresso l'Universit\u00e0 di Oxford, la quale l'onor\u00f2 Burney il 23 giugno 1769 con i titoli di cavaliere e dottore della musica, rappresent\u00f2 un Inno (18\u00b0 salmo) (questo lavoro sar\u00e0 rappresentato nuovamente in Germania nel 1773 da Carl Philipp Emanuel Bach). Sempre in quest'anno pubblic\u00f2 anche \"An Essay towards a History of Comets\".\nNonostante le sue molteplici occupazioni, Burney non perse mai di vista il suo maggior progetto \"A General History of Music\" e quindi decise di viaggiare all'estero per raccogliere materiale che non avrebbe mai trovato in Gran Bretagna. Dunque lasci\u00f2 Londra nel giugno del 1770 portando con s\u00e9 numerose lettere di presentazione e viaggiando a Parigi, Genova, Torino, Milano, Padova, Venezia, Bologna, Firenze, Roma e Napoli. I risultati delle sue osservazioni furono pubblicate nel \"The Present State of Music in France and Italy\" (Viaggio musicale in Italia) (1771). Nel luglio del 1772 fu nuovamente in viaggio attraverso il continente europeo per ulteriori ricerche. Nel 1773 diede alla stampa le sue relazioni di viaggio sotto il titolo \"The Present State of Music in Germany, the Netherlands and United Provinces\" (Viaggio musicale in Germania e Paesi Bassi).\nNel 1776 apparve il suo primo volume (in quarto) del suo da tempo progettato \"History of Music\". Nel 1782 Burney pubblic\u00f2 il suo secondo volume e nel 1789 il terzo e il quarto. Tuttavia in seguito furono sollevate critiche circa quest'opera, forse da parte dello storico tedesco Johann Nikolaus Forkel per alcune osservazioni errate scritte all'interno della stessa.\nNel 1774 pubblic\u00f2 \"A Plan for a Music School\". Nel 1779 redasse per la Royal Society un rapporto sul giovane William Crotch, un bambino prodigio che all'epoca suscitava molta attenzione. Nel 1785 usc\u00ec la sua relazione sulle memorie di Georg Friedrich H\u00e4ndel con una ricca descrizione biografica e nel 1796 pubblic\u00f2 le \"Memoirs and Letters\" di Pietro Metastasio.\nVerso la fine della sua vita Burney ricev\u00e9 1000 sterline per i suoi articoli musicali nella Rees's Cyclopaedia. Nel 1783 venne nominato organista del College in Chelsea e si trasfer\u00ec da St. Martin's Street a Leicester Square. Indi divent\u00f2 membro dell'Istituto Francese e dal 1806 fino alla sua morte ottenne una pensione di 300 sterline. Mor\u00ec al Chelsea College e fu sepolto nel locale cimitero. Nella Westminster Abbey \u00e8 esposta una lapide in suo ricordo.\nLavori musicali.\nOltre le opere gi\u00e0 menzionate Burney scrisse altre composizioni:"}
{"id": "523324", "revid": "585241", "url": "https://it.wikipedia.org/wiki?curid=523324", "title": "Bergamino", "text": "Il Bergamino \u00e8 un liquore calabrese tipico di Reggio, prodotto con le scorze di bergamotto.. Il liquore \u00e8 ottenuto macerando per alcuni giorni nell'alcool la scorza del bergamotto.\nIl bergamotto deve essere di colore giallo-verde per dare il miglior risultato; il periodo pi\u00f9 idoneo per la preparazione del liquore \u00e8 dicembre-gennaio.\nL'infusione viene filtrata e viene miscelata con uno sciroppo ottenuto con acqua e zucchero.\nSi consuma generalmente fresco (o meglio ancora ghiacciato) per meglio gustarne l'aroma, come dopo pasto oppure per la preparazione di dolci e gelati."}
{"id": "523331", "revid": "23390", "url": "https://it.wikipedia.org/wiki?curid=523331", "title": "John Treville Latouche", "text": ""}
{"id": "523332", "revid": "287204", "url": "https://it.wikipedia.org/wiki?curid=523332", "title": "Jacopo Sansovino", "text": "Fu il \"Proto\" (massimo architetto) della Repubblica di Venezia dal 1529 fino alla morte, poi sostituito dall'architetto veneto Andrea Palladio.\nBiografia.\nFirenze e Roma 1486-1527.\nInizi\u00f2 il suo apprendistato artistico nella bottega di Andrea Contucci, detto Il \"Sansovino\", dal quale eredit\u00f2 anche il soprannome, verso il 1506 a Roma, accompagnato da Giuliano da Sangallo il Giovane; le sue prime opere autonome e autografe sono documentate solo a partire dal successivo rientro a Firenze, dal 1511 al 1518, mentre \u00e8 assai probabile l'esecuzione da parte sua dell'ultima delle sculture (verso sinistra) nel coro di Santa Maria del Popolo, dove Andrea Sansovino stava lavorando ai 2 monumenti funebri di Ascanio Sforza e Girolamo della Rovere sotto la direzione di Donato Bramante. Per esempio il \"Bacco\" al Bargello, commissionato da Giovanni Bartolini, \u00e8 di poco posteriore all'analogo \"Bacco\" di Michelangelo, per\u00f2 da questo si discosta volontariamente a causa della diversissima personalit\u00e0 dello scultore, con una differente impostazione espressiva pi\u00f9 vicina all'arte classica. Seguono altre opere legate allo stile del suo maestro Andrea, come il \"San Jacopo Apostolo\" (1511, Duomo di Firenze) o il \"San Jacopo di Compostela\" (1518, chiesa di Santa Maria di Monserrato, Roma), seppur con qualche dettaglio che rivela di nuovo un'influenza michelangiolesca, come la torsione delle figure. Sempre a Firenze partecip\u00f2 al concorso per la realizzazione del Mercato Nuovo, senza vincerlo. Migliore esito ebbe invece il concorso per la basilica di San Giovanni Battista dei Fiorentini a Roma, bandito da Leone X nel 1514, al quale parteciparono anche Raffaello, Antonio da Sangallo il Giovane e Baldassarre Peruzzi. Il suo progetto fu scelto ma, in seguito a difficolt\u00e0 tecniche, egli abbandon\u00f2 il cantiere poco dopo l'inizio, delegando Antonio da Sangallo.\nNel 1515 partecipa al concorso per la facciata della basilica di San Lorenzo a Firenze, dove viene in contatto diretto con Michelangelo (che vinse il concorso anche se l'opera resta tutt'oggi incompiuta), dal quale attinse irrobustendo i volumi delle sue successive opere architettoniche, con maggiori effetti di chiaroscuro dati dal contrasto tra spazi pieni e vuoti.\nIl suo secondo periodo romano (1516-1527) \u00e8 caratterizzato da uno sviluppo del suo stile verso una maggiore grandiosit\u00e0, come nella \"Madonna del Parto\" nella basilica di Sant'Agostino (1521), il \"Sant'Antonio\" oggi per San Petronio a Bologna e i monumenti funebri \"al Cardinale Sant'Angelo\" e \"a Antonio Urso\" nella chiesa di San Marcello al Corso, insieme con Andrea Sansovino, e quello \"al Cardinale Quignone\" in Santa Croce in Gerusalemme, indipendentemente. Come architetto ristruttur\u00f2 le cappelle (e forse anche altri elementi architettonici) nella gi\u00e0 citata San Marcello al Corso, che era stata distrutta da un incendio nel 1519 e venne terminata in gran parte nel 1527, e cre\u00f2 il Palazzo Lante, che segna la prima opera nella quale il suo stile, derivato dalla scansione degli spazi di Bramante, inizia ad essere evidente.\nVenezia 1527-1570.\nFugg\u00ec da Roma in seguito al Sacco del 1527, riparando a Venezia, dove avrebbe voluto solo transitare, diretto verso la Francia. Fu invece trattenuto in citt\u00e0 dopo essere stato presentato al doge Andrea Gritti dal cardinal Grimani, ricevendo un'immediata commissione per il restauro delle cupole della basilica di San Marco. A Venezia si stabil\u00ec poi in via definitiva e lasci\u00f2 la citt\u00e0 lagunare solo per un viaggio nella sua citt\u00e0 natale, nel 1540. Qui lavor\u00f2 come scultore e, soprattutto, come architetto, spesso ospitando suoi concittadini, i quali portarono ventate di novit\u00e0 centro-italiane in Laguna (quali l'Ammannati, il Vasari, Francesco Salviati). \nCome premessa all'architettura del Sansovino, si deve ricordare che la citt\u00e0 di Venezia, grazie alla sua particolare politica e alla sua posizione geografica, presentava delle caratteristiche degli edifici diverse rispetto alle altre grandi citt\u00e0 dell'epoca. Il sorgere dei palazzi non era, infatti, influenzato da strutture belliche, come bastioni o fortezze, cosicch\u00e9 permetteva agli artisti di lavorare alla realizzazione o alla costruzione di edifici elaborando con maggior libert\u00e0 l'aspetto estetico.\nFu il primo architetto nella citt\u00e0 dei canali ad introdurre lo stile monumentale del Rinascimento maturo, sebbene adattato alle caratteristiche architettoniche della citt\u00e0, fino ad allora dominata dallo stile ornato e minuzioso di Codussi e dei Lombardo. Partecip\u00f2 probabilmente alla ricostruzione delle Procuratie Vecchie, nella fase conclusiva dei lavori, e da questo intervento prese forma il progetto di ristrutturazione completa di piazza San Marco, comprendente l'edificazione della Biblioteca Marciana (fino al 1546), della Loggetta del Campanile (1537-1540), per la quale scolp\u00ec anche i rilievi e le statue nelle nicchie, e infine delle Procuratie nuove, costruzione cui attesero, a causa della sua morte, Vincenzo Scamozzi e Baldassare Longhena, il primo dei quali modific\u00f2 l'originale progetto del Sansovino, aggiungendo all'edificio un ulteriore piano, e dunque innalzandolo rispetto alla Libreria Marciana. Sansovino fu nominato \"Proto\" della Repubblica, cio\u00e8 massimo architetto, nel 1529, prestigiosa carica che mantenne fino alla morte.\nAll'epoca della ristrutturazione della piazza, il Sansovino era stato anche autore della chiesa di San Geminiano, capolavoro distrutto per volont\u00e0 di Napoleone, che vi fece costruire l'attuale Ala Napoleonica. Un'altra opera distrutta in seguito alle soppressioni napoleoniche \u00e8 la chiesa di Santo Spirito sull'isola omonima della Laguna, della quale oggi rimangono solo parti dei muri perimetrali.\nAltre opere veneziane sono l'interno della chiesa di Santa Maria della Misericordia, la Zecca (1536-1540), il palazzo Corner sul Canal Grande (dal 1537), la chiesa di San Francesco alla Vigna (1534, poi completata dal Palladio), la tribune della Basilica di San Marco (1538), la chiesa di San Martino (1540), l'altare dell\"Assunzione della Vergine\" di Tiziano nella cappella Cartolari-Nichesola all'interno del Duomo di Verona (1543), la \"Scala d'oro\" nel Palazzo Ducale (1554).\nIn terraferma un'opera di notevole importanza \u00e8 Villa Garzoni a Pontecasale di Candiana, nella bassa padovana.\nPer quanto riguarda la sua attivit\u00e0 di scultore a Venezia, numerose furono le commissione per marmi e bronzi, come la \"Madonna con Bambino\" per l'Arsenale di Venezia (1534), il \"Miracolo del fanciullo Parrasio\" e la \"Guarigione della giovane Carilla\" per la basilica di Sant'Antonio da Padova (1535-36), le sculture, la cancellata del presbiterio e la porta bronzea della sacrestia di San Marco (1537-1546), il \"Battista\" per la chiesa dei Frari (1540-1550).\nGrazie all'amicizia con Pietro Aretino e Tiziano, fu ammesso al patriziato veneziano. Alla sua morte, fu celebrato come uno dei pi\u00f9 notevoli e influenti architetti della Repubblica. Gli succedette nella carica di proto Andrea Palladio, che inoltre nel 1549 realizz\u00f2, su progetto di Sansovino, la copertura superiore di palazzo della Loggia a Brescia.\nLe sue ceneri sono ora conservate nel battistero della basilica di San Marco. Suo figlio, Francesco Sansovino, fu un importante letterato e critico d'arte. Sua figlia, Alessandra Tatti, spos\u00f2 in Firenze Chimenti da Empoli e, da tale unione, nacque il pittore Jacopo di Chimenti da Empoli, detto anche l'Empoli."}
{"id": "523336", "revid": "1716", "url": "https://it.wikipedia.org/wiki?curid=523336", "title": "Nazionale di calcio araba", "text": ""}
{"id": "523340", "revid": "3935640", "url": "https://it.wikipedia.org/wiki?curid=523340", "title": "Al di Meola", "text": ""}
{"id": "523341", "revid": "287204", "url": "https://it.wikipedia.org/wiki?curid=523341", "title": "Palazzo Ducale", "text": ""}
{"id": "523342", "revid": "767487", "url": "https://it.wikipedia.org/wiki?curid=523342", "title": "Scott Brown (musicista)", "text": "Brown crea, e suona musica Hardcore di diversi generi. \u00c8 spesso associato al termine Bouncy techno, la sua musica spazia dalla Happy hardcore, Trancecore alla Hardcore mainstyle.\n\u00c8 stato coinvolto pesantemente nell'evoluzione della musica hardcore in Inghilterra sin dai primi anni novanta, introducendo in particolare i \"beat\" e il suono potente della musica hardcore olandese negli UK, portando il suono scozzese in Europa.\nAlcuni dei suoi pezzi pi\u00f9 famosi sono: \"Bass be louder\", \"King of the Beats\", \"Elysium Plus\" e \"My Son From New York\"\nBrown ha prodotto musica sulle sue etichette discografiche (Evolution Records, Evolution Plus, Evolve, 23rd Precinct Music, Evolution Gold, Poosh, Screwdriver and Twisted Vinyl)."}
{"id": "523344", "revid": "12167", "url": "https://it.wikipedia.org/wiki?curid=523344", "title": "Lodovico Manin", "text": ""}
{"id": "523350", "revid": "729019", "url": "https://it.wikipedia.org/wiki?curid=523350", "title": "AGM-122 Sidearm", "text": "L'AGM-122 Sidearm era un missile antiradar statunitense.\nSviluppo.\nL'AGM-122 Sidearm era stato prodotto riutilizzando missili AIM-9C che erano stati messi fuori servizio. L'AIM-9C era una variante dell'AIM-9 Sidewinder, sviluppato per l'F-8 Crusader dell'US Navy, impiegato solo per un periodo limitato di tempo. \nUn requisito dell'United States Marine Corps per fornire missili antiradar per autodifesa agli elicotteri di attacco, port\u00f2 a sviluppare l'arma, sostituendo al Sidewinder la parte di ricerca all'infrarosso con un ricevitore a langa banda, in grado di dirigere il missile contro gli emettitori radar.\nIl \"\"Sidearm\" (in inglese arma da fianco, pistola per autodifesa) derivava il suo nome dalla fusione di \"Sidewinder\" e \"ARM\"\".\nIl Sidearm \u00e8 stato testato la prima volta nel 1981. Nel 1984 la Motorola fu incaricata di convertire ed aggiornare l'AIM-9C allo standard AGM-122A e tra il 1986 e il 1990 ne furono prodotti circa 700.\nL'AGM-122 aveva prestazioni inferiori rispetto a quelle dei missili ARM pi\u00f9 evoluti, quali l'AGM-88 HARM, ma risultava pi\u00f9 economico e leggero, tanto da poter essere adottato sugli elicotteri d'attacco, oltre che da caccia e bombardieri, quantomeno per difendersi dalle minacce portate dai temuti semoventi sovietici ZSU-23-4 Shilka.\nLe riserve dei Sidearm sono state esaurite, sebbene non si ha conoscenza di un utilizzo bellico effettivo del sistema d'arma. Il missile non \u00e8 pi\u00f9 in servizio e le proposte di ricostruirne altri, denominati AGM-122B con testate di ricerca ammodernate, fino ad ora non sono state accettate."}
{"id": "523356", "revid": "729019", "url": "https://it.wikipedia.org/wiki?curid=523356", "title": "Distretto di Gmunden", "text": "Il distretto di Gmunden (in tedesco: \"Bezirk Gmunden\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 suddiviso in 20 comuni di cui 3 con status di citt\u00e0 e 7 con diritto di mercato.\nComuni.\n\"(Popolazione al 2011)\""}
{"id": "523357", "revid": "21880", "url": "https://it.wikipedia.org/wiki?curid=523357", "title": "Timpa di Acireale", "text": ""}
{"id": "523360", "revid": "7336", "url": "https://it.wikipedia.org/wiki?curid=523360", "title": "Citrullus vulgaris", "text": ""}
{"id": "523369", "revid": "2046858", "url": "https://it.wikipedia.org/wiki?curid=523369", "title": "Gambero Rosso Channel", "text": "Gambero Rosso Channel \u00e8 un canale televisivo tematico italiano edito da Gambero Rosso S.p.A.. \u00c8 disponibile a pagamento via satellite su Sky Italia.\nStoria.\nL'emittente nasce nel 1999 con il nome RaiSat Gambero Rosso Channel, in quanto era uno dei canali che RaiSat realizzava in esclusiva per la piattaforma a pagamento satellitare TELE+ Digitale. Fu il primo canale tematico dedicato a trattare di cucina, gastronomia e ricette.\nIl 31 luglio 2003, TELE+ Digitale e Stream TV confluiscono in Sky Italia, e anche RaiSat Gambero Rosso, come tutti i canali RaiSat, trasloca nella nuova piattaforma.\nIl 31 luglio 2009, in occasione della scadenza del contratto tra Rai Sat e Sky Italia, il canale subisce un restyling perdendo il marchio \"RaiSat\", diventando semplicemente Gambero Rosso Channel.\nDal 1\u00ba febbraio 2012 il canale inizia a trasmettere in e in alta definizione. Il 28 settembre 2014 si trasferisce al canale 412.\nDal 30 giugno 2020 \u00e8 visibile anche su Sky Go.\nDall'8 luglio 2020 \u00e8 visibile anche sul canale 132.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione SD del canale continua ad essere disponibile in streaming su Sky Go.\nIl 25 marzo 2021 la versione SD del canale viene chiusa e sostituita dalla versione HD su Sky Go.\nIl 1\u00ba luglio 2021, in seguito ad una riorganizzazione di alcuni canali Sky, si trasferisce alle numerazioni 133 e 415.\nDirettore editoriale del canale, fin dalla nascita, \u00e8 stato Stefano Bonilli, sostituito nel gennaio 2008 da Guido Barendson. Dal 1999 uno degli autori del canale \u00e8 Daniele Cernilli.\nLa voce ufficiale dei promo del canale \u00e8 del doppiatore Massimo Di Benedetto."}
{"id": "523371", "revid": "16073", "url": "https://it.wikipedia.org/wiki?curid=523371", "title": "Airone", "text": ""}
{"id": "523376", "revid": "367445", "url": "https://it.wikipedia.org/wiki?curid=523376", "title": "Giovanni Pesce", "text": "Militante comunista, partecip\u00f2 alla guerra civile spagnola combattendo nelle Brigate Internazionali. Dopo il ritorno in Italia venne arrestato e deportato a Ventotene dal Regime fascista. Liberato dopo il 25 luglio 1943 entr\u00f2 a far parte dei GAP prima a Torino e quindi a Milano.\nConosciuto con i nomi di battaglia di \"Ivaldi\" (a Torino) e \"Visone\" (a Milano), port\u00f2 a termine con successo una lunga serie di attentati contro autorit\u00e0 e militi della Repubblica Sociale Italiana e contro militari tedeschi. Insignito della Medaglia d'oro al valor militare, dopo la guerra \u00e8 stato consigliere comunale di Milano dal 1951 al 1964.\nBiografia.\nAveva solo sei anni, nel 1924, quando con la famiglia, dalla provincia di Alessandria, emigr\u00f2 in Francia, nella regione mineraria delle C\u00e9vennes, ove il padre Riccardo, un operaio antifascista, fu costretto a recarsi per vivere, non trovando pi\u00f9 lavoro in Italia.\nSin da bimbo aiutava il padre nella piccola vineria che la famiglia aveva aperto a La Grand-Combe, e che era frequentata soprattutto da minatori che il piccolo \"Jeanu\" ascoltava parlare della loro dura esistenza. Inizi\u00f2 prestissimo a lavorare, d'estate, come guardiano di vacche sulle montagne nella vicina regione della Loz\u00e8re, suo unico compagno un cane, \"Medoc\", che Pesce ricorder\u00e0 con affettuosa tenerezza sino alla fine dei suoi giorni.\nNel 1931 affront\u00f2 - non ancora quattordicenne - la dura vita del lavoro in miniera per contribuire al precario bilancio della famiglia.\nBen presto prese a frequentare la \"Jeunesse communiste\", l'organizzazione giovanile del PCF, il Partito Comunista Francese.\nNel 1935 ader\u00ec al Partito Comunista d'Italia e, nel 1936, in febbraio, si rec\u00f2 in gita a N\u00eemes con gli amici e, pi\u00f9 tardi, per festeggiare la vittoria elettorale del Fronte Popolare, a Parigi, ove visit\u00f2 la sede del giornale del PCF, L'Humanit\u00e9, che da giovane minatore comunista diffondeva ogni domenica alla Grand-Combe.\nQui raccolse i volantini a favore del governo repubblicano spagnolo firmati e illustrati da Joan Mir\u00f3 e ascolt\u00f2 l'appello della \"Pasionaria\", Dolores Ib\u00e1rruri, ad arruolarsi nelle Brigate Internazionali per prendere parte alla guerra civile di Spagna.\nPesce, ingannata la madre Maria con il pretesto di recarsi al confine belga per incontrare una ragazza, si arruol\u00f2 e si rec\u00f2 in Spagna insieme a numerosi altri giovani antifascisti d'origine italiana che aderirono alla Brigata Garibaldi ('gruppo' Picelli') alla parola d'ordine \"Oggi in Spagna, domani in Italia\" dei fratelli Nello e Carlo Rosselli, assassinati il 9 giugno 1937 da sicari fascisti inviati dal governo Mussolini.\nLa partecipazione alla guerra civile di Spagna.\nDopo la morte di Pesce nel 2007, restavano ancora in vita due o tre veterani italiani della Brigata Internazionale Garibaldi in Spagna, ma morirono nei due anni successivi.\nIn seguito all'insurrezione di parte dell'esercito spagnolo contro il governo repubblicano, cui poi segu\u00ec il sostegno militare dell'Italia fascista e della Germania nazista, si vennero formando, a partire dall'ottobre del 1936 formazioni armate di volontari a sostegno della Repubblica di Spagna, le \"Brigate Internazionali\". Costituite soprattutto da antifascisti provenienti dalle Americhe e dall'Europa, che giunsero a contare circa 55.000 uomini di 70 nazionalit\u00e0 diverse, con prevalenza di francesi, italiani e tedeschi, animati non solo da spirito di solidariet\u00e0 verso i repubblicani spagnoli, ma anche dalla speranza di porre un freno all'espansione del fenomeno fascista anche nei propri Paesi d'origine.\nPesce, tra i primi a giungere in Spagna, come gli altri volontari fu, una volta giunto sul posto, aggregato ai volontari italiani organizzati nella \"Brigata Garibaldi\", costituita ad Albacete nel novembre del 1936, sebbene - causa il forzato esilio della famiglia d'origine sin dalla sua pi\u00f9 tenera et\u00e0 - fosse nel frattempo divenuto quasi madre lingua francese.\nRaggiunse la Spagna con il gruppo guidato da Guido Picelli, insieme ad altri 200 compagni (Picelli dirigente militare del PCI ma in polemica con il Comintern, cadde nel gennaio del 1937 nei pressi di Guadalajara -ma non durante la celebre omonima battaglia- colpito alle spalle da ignoti, non si sa se fascisti o agenti staliniani. \nIl suo primo impiego in battaglia si ebbe il 17 dicembre nei pressi di Madrid, a Boadilla del Monte. Impegnato come mitragliere spesso in prima linea durante tutta la durata dell'impiego delle Brigate Internazionali nel conflitto, rimase tre volte ferito in combattimento (riportandone lesioni anche serie, schegge mai rimosse dalle sue carni vicine alla colonna vertebrale), prima a Brunete, quindi presso Saragozza e in occasione dell'offensiva sul fiume Ebro.\nSul finire del 1938 la Repubblica conged\u00f2 le Brigate internazionali e di l\u00ec a pochi mesi croll\u00f2. Il 1\u00ba aprile 1939, Franco annunci\u00f2 la fine della guerra e l'inizio di una dittatura di stampo fascista, il \"Franchismo\", conclusasi solo con la sua morte, il 20 novembre 1975.\nSi avverava cos\u00ec la profezia di Dolores Ib\u00e1rruri, che in un celebre discorso ascoltato dal giovane Giovanni Pesce, aveva previsto che, in caso di vittoria di Franco e del fascismo, \"un torrente di sangue avrebbe travolto l'intera Europa\", come avvenne esattamente cinque mesi dopo la vittoria franchista: il 1\u00ba settembre 1939 scoppiava, per iniziativa di Adolf Hitler, la seconda guerra mondiale.\nIl rientro in Italia e la guerra partigiana.\nDa Ventotene all'8 settembre.\nLasciata la Spagna e poi la Francia, Pesce rientr\u00f2 in Italia nel 1940 ma fu subito arrestato e inviato al confino sull'isola di Ventotene, ove conobbe alcuni tra i massimi rappresentanti politici dell'antifascismo italiano, come lui ristretti nell'isola dal regime fascista.\nLiberato nell'agosto del 1943 dal governo Badoglio, si un\u00ec alle prime formazioni partigiane e fu tra i principali organizzatori dei GAP di Torino.\nCon i GAP a Torino e Milano.\nNel capoluogo piemontese svolse, con il nome di battaglia \"Ivaldi\", numerose azioni di sabotaggio contro l'occupante nazista e uccise diversi esponenti del regime fascista collaborazionista, dimostrando tenacia e capacit\u00e0 nella dura e spietata guerriglia urbana solitaria condotta dai gappisti comunisti.\nPesce ha raccontato nelle sue memorie il suo primo attentato mortale diretto contro il maresciallo della Milizia e amico personale di Benito Mussolini Aldo Morej: egli ammette la sua indecisione nel primo tentativo; nella seconda occasione egli invece dimostr\u00f2 grande determinazione. Il 23 dicembre 1943, arrivato in bicicletta insieme ad un compagno di copertura, entr\u00f2 nel suo negozio da orologiaio dove Morej serviva i clienti e lo uccise freddamente alle spalle. Addestrato alla fabbricazione e all'uso degli esplosivi da Ilio Barontini, Pesce insieme ad altri due compagni il 2 gennaio 1944 abbandon\u00f2 delle bombe in un locale frequentato da ufficiali tedeschi e fascisti per poi allontanarsi \"siamo gi\u00e0 lontani sulle biciclette, quando ci percuote lo schianto lacerante e terribile della prima bomba\", mentre il 15 gennaio uccise in strada un sergente fascista.\nNonostante questi successi, La situazione dei GAP a Torino era critica e Pesce era praticamente solo nella citt\u00e0 occupata da numerose guarnigioni nazifasciste. Determinato ad agire per dimostrare la combattivit\u00e0 della Resistenza e minare il morale e la sicurezza del nemico, Pesce decise di colpire alcuni ufficiali tedeschi. Appostato fuori da un locale armato di due rivoltelle, prima uccise due tedeschi a colpi di pistola e quindi, dopo aver sostituito i caricatori delle sue armi, riusc\u00ec ad colpire in strada mortalmente altri due ufficiali che lo avevano inseguito.\nDal gennaio 1944 i componenti del GAP di Torino guidati da Pesce diedero inizio ad una continua serie di attentati; nel solo mese di febbraio vennero uccisi quattro fascisti e tre militari tedeschi. Grazie al prezioso aiuto di Ilio Barontini, Pesce e i suoi compagni moltiplicarono anche gli attentati con esplosivi: vennero colpiti vagoni ferroviari dei treni utilizzati dai soldati della Wehrmacht, mentre il 1\u00ba marzo vennero danneggiati numerosi scambi e le centraline di alimentazione delle linee dei tram intorno alle fabbriche cittadine dove erano iniziati i grandi scioperi generali degli operai. Il giorno seguente, 2 marzo, Pesce e Giuseppe Bravin si calarono nella galleria sotterranea della stazione elettrica della ATM di Torino dove collocarono esplosivi danneggiando i sistemi di alimentazione e controllo delle linee di trasporto. Il 3 marzo Pesce partecip\u00f2 ad un'incursione dei GAP nella stazione di Porta Nuova dove furono fatti esplodere tre locomotori; alcuni giorni dopo Pesce, Brav\u00ecn e Dante Di Nanni riuscirono a colpire il ritrovo tedesco di via Paleocapa nonostante fosse fortemente presidiato. Studiando accuratamente i tempi, i tre gappisti riuscirono ad evitare le pattuglie nemiche e a sistemare le cariche esplosive che provocarono nove morti tra i soldati tedeschi; sfruttando la confusione creata dalla esplosioni, i tre riuscirono ancora una volta a fuggire in salvo.\nIl 31 marzo 1944 alle ore 13.00 Giovanni Pesce e Giuseppe Brav\u00ecn uccisero il giornalista fascista Ather Capelli ritenuto dai GAP \"il sanguinario incitatore delle rappresaglie\". L'attentato, rievocato con efficacia drammatica da Pesce nelle sue memorie, ebbe luogo davanti al portone dell'abitazione di Capelli nel momento in cui egli rientrava su un'auto con autista ma senza scorta. Pesce e Brav\u00ecn furono avvisati da una compagna, Ines, dell'arrivo dell'auto, e, muovendo a piedi da direzioni opposte della strada, arrivarono al momento giusto davanti al portone proprio mentre Capelli scendeva dall'auto. I due gappisti lo uccisero con sette colpi di pistola, subito dopo Pesce spar\u00f2 alle gambe dell'autista per neutralizzarlo; quindi riuscirono a fuggire a piedi nonostante qualche momento di pericolo.\nA Torino ebbe anche luogo, il 18 maggio 1944, il sacrificio di Dante Di Nanni, membro del GAP comandato da Pesce, subito dopo l'attentato contro la stazione radio dell'Eiar che disturbava le trasmissioni di Radio Londra. In seguito a questi ultimi drammatici avvenimenti, nel mese di maggio 1944 Giovanni Pesce si trasfer\u00ec a Milano, dove riorganizz\u00f2 la formazione locale, la III Brigata GAP \"Rubini\", prendendone il comando col nome di battaglia di \"Visone\".\nTra le sue azioni a Milano, \u00e8 da ricordare l'uccisione di Cesare Cesarini, il 15 marzo 1945 in viale Mugello, tenente colonnello onorario della \"Muti\" e capo dell'ufficio personale nella fabbrica Aeroplani Caproni di Taliedo, ritenuto responsabile della deportazione di 63 tra operai, impiegati e tecnici dello stabilimento.\nGiovanni Pesce spesso oper\u00f2 a Milano con la partigiana \"Sandra\", ufficiale di collegamento, al secolo Onorina Brambilla, detta Nori, (1923-2011), che dopo la Liberazione, il 14 luglio 1945, divenne sua moglie.\nIl dopoguerra.\nPer le sue attivit\u00e0 nella Resistenza italiana, il 23 aprile 1947 \u00e8 stato insignito della Medaglia d'Oro al Valor Militare per decreto del Presidente del Consiglio dei ministri Alcide De Gasperi.\nDopo la seconda guerra mondiale \u00e8 stato capo della scorta di Palmiro Togliatti, segretario del PCI, poi consigliere comunale a Milano nelle file del Partito Comunista Italiano, dal 1951 al 1964, e consigliere nazionale dell'ANPI fin dalla fondazione. Nel 1991 entr\u00f2 nel Partito della Rifondazione Comunista, continuando sino alla fine la sua attivit\u00e0 politica e di testimonianza sulla Resistenza e i suoi valori, riconoscendosi nelle posizioni dell'area Essere comunisti. Ha cofirmato con Claudio Grassi la seconda mozione al VI congresso nazionale del PRC (3-6 marzo 2005).\nAlla sua figura \u00e8 dedicata anche una ballata di Dario Fo: \"La GAP\".\nUn'iniziativa per nominare Giovanni Pesce senatore a vita raccolse 2.450 firme fino al 26 luglio 2007, e continu\u00f2 a ricevere firme come omaggio postumo alla figura del \"Comandante Visone\". Giovanni Pesce \u00e8 stato per anni presidente dell'Associazione Italiana Combattenti Volontari Antifascisti di Spagna (\"AICVAS\") .\nLe ceneri dei corpi cremati di Giovanni Pesce e Onorina Brambilla sono tumulate in un medesimo colombaro nella Cripta del Famedio del Cimitero Monumentale di Milano, posto sotto quello di Aldo Aniasi.\nOnorificenze.\nNel 2017 il Comune di Milano ha intitolato a Giovanni Pesce una piazza in occasione del decennale della morte."}
{"id": "523378", "revid": "2021629", "url": "https://it.wikipedia.org/wiki?curid=523378", "title": "Nikolaj F\u00ebdorovi\u010d F\u00ebdorov", "text": "\u00c8 considerato il fondatore del pensiero cosmista. \n\"Pensatore enigmatico\", come lo defin\u00ec Bulgakov fu filosofo, scrittore e bibliotecario che dest\u00f2 l'interesse e l'ammirazione dei grandi protagonisti della letteratura russa come Vladimir Sergeevi\u010d Solov'\u00ebv, F\u00ebdor Dostoevskij, Lev Tolstoj e che fu anche noto negli ambienti scientifici per la sua dottrina basata su un'incrollabile fiducia nel progresso delle scienze che, a suo parere, non solo avrebbero rigenerato il mondo impedendo per sempre l'avvento dei disastri naturali ma sarebbero riuscite a sconfiggere la morte attuando la resurrezione dei corpi. La sua tesi, basata su un profondo senso religioso, radicato nella spiritualit\u00e0 del cristianesimo ortodosso, venne delineata nel libro \"\u0424\u0438\u043b\u043e\u0441\u043e\u0444\u0438\u044f \u043e\u0431\u0449\u0435\u0433\u043e \u0434\u0435\u043b\u0430\" (Filosofiya obshchago dela) (\"La filosofia dell'opera comune\", 2 voll., postumi, 1906-13) dove F\u00ebdorov sosteneva che la filosofia dovesse abbandonare il campo puramente speculativo e diventare una pratica \u00abproiettiva\u00bb che si servisse della conoscenza per elaborare un \u00abprogetto d'un mondo migliore\u00bb dove, attraverso un'\u00abopera comune e universale\u00bb, si ponesse fine alle ingiustizie, alle paure, e agli egoismi. \nDurante la vita del filosofo i suoi pochi scritti ebbero scarso successo e furono incompresi dal grande pubblico; F\u00ebdorov era d'altronde consapevole di essere in anticipo suoi tempi, non ancora maturi perch\u00e9 le sue idee fossero capite ed accettate. Una delle prime importanti recensioni de \"La filosofia dell'opera comune\" fu realizzata da Nikolai Berdyaev nel 1915. La riscoperta del suo pensiero avvenne in particolare dopo l'avvento del regime sovietico che vedeva in F\u00ebdorov il padre del cosmismo teoria che sosteneva la possibilit\u00e0 di uno sviluppo sociale affidato al progresso tecnico-scientifico anche se si fece sempre molta attenzione a distinguere fra le tendenze di F\u00ebdorov considerate come reazionarie (come la fiducia nel cristianesimo ortodosso) da quelle progressiste. Con l'instaurarsi del regime staliniano per\u00f2 il suo pensiero sar\u00e0 sempre pi\u00f9 emarginato fino a che, nella met\u00e0 degli anni trenta del XX secolo - cos\u00ec come racconta anche Solzenicyn - F\u00ebdorov diventer\u00e0 in URSS una delle \"non persone\" delle cui idee era meglio non parlare apertamente, mentre i suoi aperti seguaci venivano perseguitati, come Aleksandr Gorskij (1886-1943) e Nikolaj Setnitskij (1888-1937). Se quindi alcune idee di F\u00ebdorov troveranno realizzazione nella Russia sovietica, ci\u00f2 avverr\u00e0 solo indirettamente, senza riconoscergli alcuna paternit\u00e0 ufficiale. Dopo le prime pubblicazioni postume della \"La filosofia dell'opera comune\" del 1906 (primo volume in 480 copie distribuite gratuitamente in conformit\u00e0 alle idee di F\u00ebdorov sulla diffusione del sapere) e del 1913 (secondo volume in 620 copie) frutto del tenace lavoro collettore dei primi stretti discepoli di F\u00ebdorov, Nikolaj Peterson (1844-1919) e Vladimir Kozevnikov (1852-1917), bisogner\u00e0 aspettare il 1982 perch\u00e9, per la prima volta dalla rivoluzione d\u2019ottobre, potesse essere pubblicato un libro di 700 pagine con alcuni scritti selezionati della \"La filosofia dell'opera comune\" su iniziativa dell\u2019astronauta sovietico V. I. Sevast'janov, sotto gli auspici dell\u2019Istituto di Filosofia dell\u2019Accademia delle Scienze dell\u2019URSS; tuttavia, quando le autorit\u00e0 ideologiche del Partito Comunista lo vennero a sapere dichiararono la pubblicazione \u201cinopportuna\u201d e \u201csbagliata\u201d, le copie invendute furono ritirate e probabilmente distrutte. Negli anni seguenti, con il definitivo affermarsi del nuovo clima della perestrojka e grazie in particolare al lavoro di Svetlana Sem\u0451nova - che aveva curato l\u2019introduzione del volume del 1982 - si potr\u00e0 ritornare a parlare apertamente di F\u00ebdorov e del suo pensiero.\nVita.\nNato nel villaggio di Kliuchi nella provincia di Tambov, figlio illegittimo del principe Pavel I. Gagarin e di una donna del luogo di cui si hanno pochissime informazioni, cos\u00ec scrive ricordando gli anni dell'infanzia quando impar\u00f2 l'odio e le divisioni che contraddistinguono l'umanit\u00e0:\nAll\u2019et\u00e0 di quattro anni, in seguito al matrimonio del padre e alla morte del nonno Ivan qualche mese pi\u00f9 tardi, fu costretto ad abbandonare la madre e la tenuta di campagna dei Gagarin nella provincia di Cherson. Studi\u00f2 alla scuola secondaria di Tambov e poi al liceo Richelieu a Odessa senza completarvi gli studi forse a seguito di un litigio con gli esaminatori. Fu poi insegnante di storia e geografia nelle scuole elementari in alcuni piccoli villaggi periferici della Russia centrale e meridionale nella prima parte della sua vita (dal 1854 al 1868); fu costretto spesso a cambiare la scuola di insegnamento, e dopo diversi anni cambi\u00f2 lavoro, a causa delle numerose incompatibilit\u00e0 emerse tra il suo modo originale di insegnare e rapportarsi con i giovani alunni, che pare gli volessero un gran bene, e quelli che erano i rigidi e stretti canoni dell\u2019educazione nella Russia imperiale. Trasferitosi a Mosca lavor\u00f2 poi con grande abnegazione per 25 anni come bibliotecario in uno dei musei del centro, il museo Rumyanzev, che conteneva la biblioteca pi\u00f9 importante della citt\u00e0. Negli ultimi anni lavorer\u00e0 come bibliotecario responsabile della sala lettura dell\u2019Archivio di Mosca presso il Ministero degli Affari Esteri e trascorrer\u00e0 anche un certo periodo ad A\u015fgabat, in Asia centrale, ospite del giudice distrettuale Nikolaj Peterson che riusc\u00ec a convincerlo, per la prima volta, a pubblicare degli articoli sotto pseudonimo su un giornale locale. F\u00ebdorov morir\u00e0 a Mosca a causa di una polmonite contratta nel rigido inverno del 1903 e sar\u00e0 sepolto al monastero Skorbja\u0161\u010denskij della citt\u00e0; fino almeno al 1928, prima della demolizione del cimitero, la sua tomba - contrassegnata da una croce incisa con le parole \u201cCristo \u00e8 risorto\u201d - poteva ancora essere trovata. \nSebbene fosse di idee radicali era profondamente legato ai culti religiosi che frequentava quotidianamente. Condusse un'esistenza molto ritirata. Sobrio nel mangiare, beveva solo t\u00e8 e viveva in una stanza in affitto grande come una cella, dormendo su una panca usando un libro come cuscino e coprendosi con vecchi giornali. Disprezzava il denaro e donava gran parte del suo magro salario, circa 400 rubli all'anno, ai poveri.\nF\u00ebdorov metteva la sua straordinaria erudizione al servizio di un unico e grande fine: creare, attraverso la scienza le condizioni necessarie per la risurrezione dei morti: un progetto al quale l'umanit\u00e0 avrebbe dovuto collaborare \"in toto\" poich\u00e9 nessun problema sociale, politico, filosofico si sarebbe potuto risolvere se prima non si fosse risolto quello della morte.\n\"La filosofia dell'opera comune\".\nPer quanto visionarie possano sembrare le sue idee, la sociologa Nynfa Bosco ha opportunamente osservato che l'ingenua fiducia di F\u00ebdorov nella scienza si spiega solo tenendo in conto l'ambiente, prerivoluzionario e sempre in attesa di una palingenesi, in cui il filosofo si trovava a lavorare. Mosso all'azione dal profondo contrasto determinato dalle diseguaglianze sociali, questo pensatore sognava un'azione collettiva che portasse al bene comune e all'abbattimento degli ostacoli sociali ed economici.\nOpinioni su F\u00ebdorov.\nPer Evgenij Vagin, F\u00ebdorov \u00e8 stato un uomo profondamente cristiano, il cui pensiero pu\u00f2 rappresentare un elemento vitale per la rinascita spirituale del cristianesimo. \nPer Sergei A. Levickij, nell\u2019idea di F\u00ebdorov c\u2019\u00e8 \u201cpeccato e follia\u201d, ma anche una superiore tensione; il suo pensiero e il suo \u201cprogetto\u201d sono un elemento imprescindibile nella storia del pensiero russo. \nPer Aleksandr Dugin, il ruolo fondamentale di F\u0451dorov nella genesi della mentalit\u00e0 russa e sovietica del secolo XX \u00e8 ancora tutta da scoprire.\nPer George M. Young, di fronte allo sconfinato potere della tecnologia moderna, quello di F\u00ebdorov rappresenta - se non la migliore - senz\u2019altro la pi\u00f9 completa e profonda riflessione sull\u2019uso che l\u2019uomo dovrebbe farne.\nLa biblioteca del Museo N.F. F\u00ebdorov.\nL\u2019istituzione pi\u00f9 importante per la diffusione del pensiero di F\u00ebdorov e del cosmismo \u00e8 oggi la Biblioteca del Museo N.F. F\u00ebdorov, fondata nel 1993 e situata a Mosca. Il progetto di un museo dedicato a F\u00ebdorov e ai suoi eredi intellettuali nacque negli anni ottanta del XX secolo su impulso di Svetlana Sem\u0451nova (1941\u20142014), considerata\u00a0\u2013 a livello internazionale - la pi\u00f9 importante studiosa di F\u00ebdorov e del cosmismo. La Sem\u0451nova fu la prima in URSS, a cavallo tra la fine degli anni \u201970 e l\u2019inizio degli anni \u201980, a ritornare gradualmente e prudentemente a parlare apertamente di F\u00ebdorov. Attualmente il museo \u00e8 diretto dalla figlia Anastasija Gaceva. Insieme, madre e figlia hanno curato le opere complete di F\u00ebdorov, composte in quattro volumi. Sempre nel 1993, il libro \u201c\"Cosmismo russo\"\u201d a cura di Sem\u0451nova e Gaceva, ha definito per la prima volta il cosmismo e i temi condivisi che lo rendono un movimento e un campo di studi."}
{"id": "523380", "revid": "984922", "url": "https://it.wikipedia.org/wiki?curid=523380", "title": "Il segno", "text": "Il segno (titolo originale \"De tva saliga\") \u00e8 un film per la televisione del 1986 diretto dal regista svedese Ingmar Bergman.\nTrama.\nViveka incontra Sune nella cattedrale di Uppsala mentre prega con la testa tra le mani. Si parlano e si chiedono a vicenda se hanno fede in Dio. I due si trovano quindi su un treno e parlano un po' di s\u00e9 stessi. Viveka dice di avere una macchia pi\u00f9 scura in un occhio, ma che questo non influisce sulla sua vista. Sune le racconta dei suoi genitori, dei suoi studi interrotti, del lavoro intrapreso a quei tempi ed ora. Pi\u00f9 tardi i due si trovano a casa di lei, a letto, ed \u00e8 Viveka che racconta. Si sofferma in particolare sul ricordo di un cuscino che era nella sua casa quando era piccola, sul quale c'era ricamato l'occhio di Dio. La donna chiede a Sune se sia mai stato innamorato e lui risponde che non gli \u00e8 mai capitato; alla donna che dice che l'amore \u00e8 ormai scomparso dal mondo, Sune risponde che esso deve per forza esistere, perch\u00e9 non si pu\u00f2 vivere senza amore.\nSono passati sette anni e i due, che si sono sposati, sono ancora insieme. Sune, che vuole festeggiare l'anniversario, regala a Viveka una coperta di piume, ma Viveka, che odia i festeggiamenti, mentre Sune non la vede scopre nel pacco una ciocca di capelli biondi e accusa il marito di averla tradita. Sune le giura che non la lascerai mai e ammette di aver sbagliato. Viveka e la sorella Annika, che era andata a trovarla, si scambiano le loro impressioni sulla vita matrimoniale.\nViveka, ormai in preda alla follia, dice al marito che tutte le notti qualcuno fa cadere su di loro dell'arsenico. Appende un ombrello al soffitto e chiede al marito di mettersi come lei gli occhiali neri e di dormire con lei nel ripostiglio. Sune l'accontenta, seguendola nel ripostiglio dove ad una parete \u00e8 appeso il cuscino con l'occhio di Dio.\nDopo due giorni Sune riesce a convincere Viveka che \u00e8 necessario uscire per andare a comprare qualcosa da mangiare. Quando Sune esce, Viveka, che si tormenta pensando ai suoi tradimenti, afferra un coltello e telefona alla polizia dicendo che il marito vuole ucciderla. La polizia interviene e arresta Viveka che viene condotta in un ospedale. Sune accorre ma non gli lasciano vedere la moglie ed egli cerca di convincere il dottore che Viveka non \u00e8 pazza e chiede che venga dimessa pronunciato parole che denotano anche in lui la follia. Tornato a casa si ferisce l'occhio con il manico di legno di un pennello, va all'ospedale e riesce ad entrare di nascosto nella camera di Vivaka e, senza che nessuno se ne accorga, la fa uscire dall'ospedale facendole lasciare gli occhiali neri perch\u00e9 sostiene che non ne avr\u00e0 pi\u00f9 bisogno.\nGiunto a casa Sune scrive una lettera al dottore in cui dice: \"L'amore non pu\u00f2 sopravvivere in questo momento e noi due dobbiamo morire. La morte \u00e8 la nostra vittoria. Chiediamo di essere sepolti insieme, nella stessa bara\". Sune spegne quindi le candele, apre i rubinetti del gas e si sdraia accanto a Viveka in attesa di morire."}
{"id": "523389", "revid": "767487", "url": "https://it.wikipedia.org/wiki?curid=523389", "title": "Sharon den Adel", "text": "Biografia.\nDa un punto di vista tecnico, la cantante olandese si colloca su un registro di soprano leggero, anche se ultimamente ha iniziato a cantare anche su tonalit\u00e0 piuttosto basse mezzosopranili. Ha dichiarato pi\u00f9 volte che da piccola non aveva mai preso lezioni di canto continuative, ma ha solo avuto semplicemente insegnamenti sulla tecnica di respirazione.\nWithin Temptation.\nPrima di diventare principalmente una cantante, Sharon era stilista per un'agenzia di moda. Tuttavia, dopo il successo del singolo \"Ice Queen\", \u00e8 stata costretta ad abbandonare l'agenzia, anche se continua a lavorare in ambito della moda facendo la stilista al servizio della sua band, disegnando gli abiti dei componenti e i suoi; infatti \u00e8 l'artefice dello sviluppo della moda \"romantic-goth\" al grande pubblico.\nHa dichiarato: \u00abHo sempre disegnato gli oggetti di merchandising della mia band. Continuo ancora a fare la stilista con divertimento, perch\u00e9 era quello che facevo prima di diventare cantante a tempo pieno. Ho sempre disegnato i miei vestiti e quelli degli altri componenti. Lavoro insieme ad un designer. Mi piace disegnarli, soprattutto i corsetti, ma poi il lavoro di cucirli lo lascio ad altri. Li disegno solamente, poi li passo al designer. Chiedo ai ragazzi quali abiti preferiscono vestire per essere pi\u00f9 comodi sul palco, perch\u00e9 \u00e8 quello che \u00e8 importante quando suoni. E oramai so quali sono i loro gusti, disegnare abiti per me e per loro mi riesce bene\u00bb.\nHa dichiarato che il momento pi\u00f9 imbarazzante con i Within Temptation \u00e8 stato \u00ab[...] quella volta che non riuscivo e levarmi il vestito durante un cambio d'abito nel mezzo di un concerto. Ero nel backstage e la cerniera non voleva aprirsi. La band aveva gi\u00e0 suonato l'intro tre volte e non potevo fare altro che tornare sul palco con lo stesso vestito con la cerniera dietro semi-aperta cercando di tenerla chiusa mentre cantavo e facevo headbanging. Alla fine della canzone ho spiegato cosa era successo perch\u00e9 il pubblico aveva capito che qualcosa non andava e ho ricevuto un grandissimo applauso. Alla fine ho continuato lo show dopo aver rappezzato la cerniera con del nastro adesivo\u00bb.\nCollaborazioni.\nHa cantato sul palco e in studio con celebri band e artisti come After Forever, Armin van Buuren, De Heideroosjes, Delain e Orphanage. Ha inoltre recitato nella parte di Anna Held nel progetto di Tobias Sammet, cantante e leader dei tedeschi Edguy, Avantasia.\nTra i suoi artisti preferiti cita i Nirvana, gli HIM, i Pearl Jam, gli Orphanage, gli A Perfect Circle, Tori Amos, Kate Bush, gli Arid, i Muse, Preisner, Heather Nova, i Paradise Lost, Bj\u00f6rk, Annie Lennox e gli Enigma.\nHa sempre dichiarato che le sarebbe piaciuto collaborare con Kurt Cobain.\nVita personale.\nSharon den Adel \u00e8 compagna di Robert Westerholt, chitarrista e insieme a lei cofondatore dei Within Temptation. Hanno inoltre tre figli: Eva Luna, nata il 7 dicembre 2005, della quale la cantante era gi\u00e0 incinta durante il tour per il loro terzo album \"The Silent Force\", e quindi anche durante le riprese del grande concerto tenutosi a \"Java Island\" contenuto nel DVD \"The Silent Force Tour\", Aiden, nato il 1\u00ba giugno 2009, e infine Logan, nato il 30 marzo 2011. A causa di quest'ultima gravidanza la band ha dovuto posticipare di svariati mesi il tour legato all'uscita dell'album The Unforgiving.La cantante dichiara che la loro relazione non causa alcun tipo di problema all'interno del gruppo, anche attraverso queste parole: \u00ab \"[...] quando viaggi durante i tour, band e crew diventano una grande famiglia. Cos\u00ec il fatto che io e Robert siamo insieme passa quasi inosservato\" \u00bb; ha inoltre dichiarato che quando si stufa di stare in mezzo agli uomini, esce con Debby (tecnico della batteria) per parlare di cose pi\u00f9 femminili."}
{"id": "523393", "revid": "1075510", "url": "https://it.wikipedia.org/wiki?curid=523393", "title": "Ascanio Sobrero", "text": "Docente di Chimica docimastica all'Universit\u00e0 degli Studi di Torino e segretario perpetuo dell'Accademia delle Scienze di Torino, fu il primo a sintetizzare nitroglicerina e sobrerolo.\nBiografia.\nEra figlio del medico Giuseppe Sobrero, originario di Murello, un borgo vicino a Cavallermaggiore, Provincia di Cuneo, in Piemonte, e di Giuseppina De Michelis. Il padre, segretario della Regia Universit\u00e0 di Torino, quindi consigliere e vicesindaco di Cavallermaggiore, si trasfer\u00ec, con la famiglia, a insegnare al liceo di Casale Monferrato (prov. Alessandria), dove nacque Ascanio, terzogenito con suo fratello gemello Candido, dopo i suoi fratelli Lorenzo e Felicita.Studente attivo ed ingegnoso presso il Real Collegio di Casale Monferrato, il giovane Ascanio si laure\u00f2 quindi in medicina e chirurgia presso l'Universit\u00e0 degli Studi di Torino nel 1833, e ottenne l'abilitazione alla professione medica l'anno seguente. Grazie all'interessamento dello zio Carlo Raffaello, generale di artiglieria e direttore del laboratorio chimico dell'Arsenale di Torino, inizi\u00f2 ad appassionarsi assiduamente di chimica.\nNel 1840 si rec\u00f2 a Parigi per lavorare presso il laboratorio di Th\u00e9ophile Pelouze, dove assai sviluppate erano le ricerche sull'azione dell'acido nitrico sulle sostanze organiche e sugli effetti esplosivi che ne derivavano. Lavor\u00f2 inoltre con Jean Baptiste Dumas. Nel 1843, si trasfer\u00ec al laboratorio di Giessen (Germania) di Justus von Liebig, scienziato noto alla storia per la legge chimica di Liebig, ma molto pi\u00f9 curiosamente per aver inventato il dado per il brodo da cucina. Ritornato in Italia, Sobrero spos\u00f2 Ottavia Botteri, da cui ebbe i figli Giovanni Lorenzo e Rosina. Frequent\u00f2 il laboratorio chimico dell'allora Regio Arsenale di Torino, divenne assistente alla cattedra di chimica generale, quindi docente di chimica presso la Scuola di meccanica e chimica applicata alle Arti, dipartimento della Regia Universit\u00e0 di Torino.\nLa nitroglicerina.\nTornato a Torino, nel 1846 durante un esperimento con del mannitolo, riusc\u00ec a produrre della \"nitromannite\", una sostanza altamente esplosiva e pi\u00f9 stabile delle precedenti. Gli esperimenti andarono avanti, sempre nitrando composti organici, finch\u00e9 non ottenne il \"saccarosio fulminante\" (poi rinominato \"vixorite\"). Partendo dai primi tentativi conosciuti dal prof. Christian Sch\u00f6nbein di Basilea, arriv\u00f2 al culmine degli esperimenti l'anno dopo, nel 1847, con la prima sintesi della \"piroglicerina\", poi della nitroglicerina, sostanza che possedeva caratteristiche esplosive e vasodilatatorie. L'atto ufficiale di nascita della nitroglicerina \u00e8 da considerarsi la descrizione dell'esperimento che comparve nel 1847 sui \u00abComptes Rendus de l'Academie de France\u00bb. \nTuttavia lo scienziato, spaventato dagli incidenti avvenuti col nuovo prodotto, tent\u00f2 di sfruttare le sue propriet\u00e0 in campo medico: questo risultato porter\u00e0 alla futura applicazione della nitroglicerina a basso dosaggio in campo farmacologico, per esempio nella cura dell'insufficienza cardiaca. L'utilizzo della nitroglicerina come esplosivo verr\u00e0 invece portata avanti dal giovane scienziato svedese Alfred Nobel, che nel 1866 trov\u00f2 il modo di stabilizzare la nitroglicerina creando la dinamite. Nobel soggiorn\u00f2 in Piemonte per alcuni anni, fino a costruire, nel 1873, una fabbrica di dinamite nei pressi di Avigliana, a pochi km da Torino.\nGli studi di Sobrero proseguirono: nel 1851 invent\u00f2 il sobrerolo (idrato di pirrolo, successivamente rinominato \"sobrerolo\" in suo onore, ancor oggi usato farmacologicamente come fluidificante delle secrezioni bronchiali), mentre dal 1860 al 1882 ottenne la cattedra di professore della Scuola di applicazione per ingegneri del Valentino. Sua nipote Rosa, figlia del fratello Lorenzo, nel 1869 spos\u00f2 il noto politico e primo ministro Giovanni Giolitti.\nInsieme ad altri chimici, scopr\u00ec le propriet\u00e0 del tetracloruro di sodio e di piombo e dello zolfo colloidale. Collabor\u00f2 a lungo con il chimico modenese Francesco Selmi, esule a Torino dopo i moti del 1848.\nGli ultimi anni.\nNegli ultimi anni della sua vita divenne anche membro dell'Accademia nazionale delle scienze. Si occup\u00f2 anche della refrigerazione delle acque e della composizione chimica delle acque minerali, in particolare delle Terme di Montecatini. \nAlfred Nobel, divenuto ricco grazie alla dinamite, gli riconobbe una pensione vitalizia quale riconoscimento del merito di Sobrero nella scoperta della nitroglicerina.\nSobrero mor\u00ec a Torino nel 1888, e la sua salma fu trasportata presso la tomba di famiglia del cimitero del comune di Cavallermaggiore, in provincia di Cuneo, dove ancora riposa, e dove si trovava altres\u00ec la villa a lui appartenuta, presso via del Santuario 21. Oltre a busti e statue alla sua memoria presso alcune localit\u00e0 da lui frequentate, fu altres\u00ec istituito un comitato culturale da parte di alcuni suoi parenti prossimi, quali i Pucci Sobrero, i coniugi Bocchiotti-Zublena, e i Bollini Marchisio della Predosa."}
{"id": "523394", "revid": "1573940", "url": "https://it.wikipedia.org/wiki?curid=523394", "title": "Ardeola ralloides", "text": "La sgarza ciuffetto (Ardeola ralloides ) \u00e8 un uccello della famiglia degli Ardeidi, diffuso in Eurasia ed Africa.\nDescrizione.\nAirone di medie dimensioni dal collo corto (come il guardabuoi) ha il piumaggio di color cuoio, che contrasta con il bianco di ali e coda. Il becco nel periodo riproduttivo diventa azzurro. L'adulto ha un ciuffo nucale molto evidente. Nei giovani domina il colore marrone screziato e il becco \u00e8 giallastro. Le zampe sono rosa nel periodo riproduttivo, gialle al di fuori di questa stagione.\nDistribuzione e habitat.\nLa specie ha un areale molto ampio che comprende Europa, Africa e Asia. In Italia, \u00e8 presente (bench\u00e9 poco diffuso) in pianura Padana soprattutto lungo i fiumi e nella zona della Lombardia e del Piemonte dove \u00e8 dominante la risaia e nella zona del delta del Po, delle valli di Comacchio e delle valli presso Molinella.\n\u00c8 sicuramente una specie di airone coloniale piuttosto rara. Nel censimento del 1981 la popolazione italiana era stimata in 300 coppie.\nBiologia.\nGregario, nidifica in colonia denominata garzaia insieme ad altre specie di ardeidi.\nIl nido \u00e8 costruito prevalentemente su arbusti di salice, ontano nero o altri alberi bassi. Si nutre di pesci, rane, girini e invertebrati. Caccia sia da fermo su posatoio rialzato, sia camminando lentamente in acque basse. \u00c8 specie migratrice."}
{"id": "523395", "revid": "486946", "url": "https://it.wikipedia.org/wiki?curid=523395", "title": "Sal\u00e0t", "text": ""}
{"id": "523398", "revid": "767487", "url": "https://it.wikipedia.org/wiki?curid=523398", "title": "Maryline Desbiolles", "text": "Biografia.\nSin da bambina affascinata dalla scrittura e dai libri, Maryline Desbiolles debutta sulla carta stampata nel 1978, con la raccolta di poesie \"\u00c0 peine\". Giovanissima, la scrittrice entra in contatto col \"milieu\" intellettuale radunatosi attorno alla rivista \u00abPo\u00e9sie d'Ici\u00bb; questa esperienza si riveler\u00e0 per lei molto utile, in quanto il clima di confronto, incentivato dall'eterogeneit\u00e0 di idee dei collaboratori della rivista, costituisce per lei una palestra nella quale affinare la penna, dove trovare la propria, autentica voce. Maryline Desbiolles consegue una \"ma\u00eetrise\" con un lavoro incentrato sull'opera del poeta greco Ghiannis Ritsos (dal titolo \"Le silence lyrique\") e, in seguito, un DEA (Dipl\u00f4me d'\u00c9tudes Approfondies) in lettere moderne sulla poesia mediterranea. Nel frattempo, la sua attivit\u00e0 letteraria e poetica continua con un'abbondante collaborazione a varie riviste: \u00abOffset\u00bb (rivista di poesia e di arti plastiche, da lei fondata nel 1980 e diretta fino al 1986), \u00abKanal\u00bb, \u00abArt Press\u00bb, \u00abAutrement\u00bb, \u00abSud\u00bb, e altre. Inoltre, pubblica altre raccolte poetiche, tra cui \"La mer se d\u00e9fait derri\u00e8re la vitre\" (Prix Jean-Malrieu 1984), e \"Des apr\u00e8s-midi sans retenue\".\nIl debutto narrativo di Maryline Desbiolles ha per\u00f2 luogo nel 1987, col romanzo \"Une femme de rien\". Il testo, di carattere sperimentale (\u00e8 infatti totalmente privo di virgole e di segni di interpunzione, se si eccettua l'uso del punto come separatore dei vari paragrafi e delle frasi), \u00e8 un banco di prova per alcune tecniche che verranno affinate dall'autrice in seguito. Infatti, la produzione narrativa si interrompe per un lungo periodo, fatta eccezione per i due testi \"Les bateaux-feux\" e \"La recluse\" (catalogati entrambi sotto la voce \u00abr\u00e9cits\u00bb; \"Les bateaux-feux\" \u00e8, tuttavia, a tutti gli effetti un romanzo) e per \"Les Chambres\" (etichettate come \u00abnouvelles\u00bb): la successiva prova narrativa di pi\u00f9 ampio respiro che uscir\u00e0 dalla penna di Maryline Desbiolles sar\u00e0 infatti \"La Seiche\", nel 1998. Nel frattempo, l'autrice si dedicher\u00e0 alla produzione di varie raccolte di poesie: \"Le Tout-venant\"; \"Po\u00e8mes saisonniers\"; \"Quelques \u00e9carts\"; \"Les tentations du paysage\". In queste raccolte si pu\u00f2 rinvenire una corrispondenza di temi con i romanzi, identificabile sin dai titoli: il paesaggio, il corpo e le sue ambiguit\u00e0, il senso del gusto. Nel 1990, inoltre, Maryline Desbiolles decide di fondare una nuova rivista: \u00abLa M\u00e8tis\u00bb, trimestrale di letteratura e arti figurative che trae il suo nome dalla divinit\u00e0 femminile greca simbolo dell'intelligenza astuta. Tuttavia, le soddisfazioni maggiori arriveranno dalle pubblicazioni in volume, dato il limitato pubblico raggiunto dalla rivista.\nDopo essere tornata alla narrativa nel 1998 con il gi\u00e0 citato romanzo \"La Seiche\", che marca anche il suo approdo a una grande casa editrice (la parigina Le Seuil), Maryline Desbiolles conoscer\u00e0 la consacrazione con \"Anchise\", insignito del Prix Femina nel 1999. Seguiranno i due romanzi \"Le petit col des loups\" e \"Amanscale\". Parallelamente, l'autrice comincer\u00e0 un'attivit\u00e0 di scrittura di testi per la radio: a parte alcune opere di \"fiction\" (\"Vous\", trasmesso su France Culture il 13 marzo 2000 - poi trasformato in volume nel 2004 -, e \"Les petites filles\", andato in onda sullo stesso canale il 20 maggio 2002; in quest'ultima opera di \"fiction\", Maryline Desbiolles prester\u00e0 anche la voce a un personaggio), Maryline Desbiolles sar\u00e0 responsabile, sempre per France Culture, di trasmissioni su Nizza e sui suoi paesaggi: ad esempio, \"Nice, ville perdue?\", trasmesso in tre puntate dal 28 al 30 gennaio 2003.\nNell'ottobre 2001, Maryline Desbiolles viaggia in Italia partecipando al convegno \"Narrativa di Francia: leggere il presente\", organizzato da Matteo Majorano, docente di letteratura francese dell'Universit\u00e0 di Bari. Da questo viaggio nascer\u00e0 l'idea di \"Le Goinfre\" (2004), il solo romanzo francese contemporaneo (assieme a \"Le soleil des Scorta\" di Laurent Gaud\u00e9) ad essere ambientato in Puglia.\nLa produzione narrativa: caratteristiche della scrittura.\nPur nella sua originalit\u00e0, l'opera narrativa di Maryline Desbiolles contiene molti degli elementi che caratterizzano il romanzo dell'extr\u00eame contemporain: l'intimismo, la ricerca dell'identit\u00e0 dell'io, la soggettivit\u00e0, gli elementi autobiografici, il ricorso al flusso di coscienza, la tecnica del frammento, la ripetizione. Identiche tecniche narrative sono applicate, con strategie testuali differenti, in tutti i suoi testi in prosa."}
{"id": "523399", "revid": "45891", "url": "https://it.wikipedia.org/wiki?curid=523399", "title": "Folletti", "text": ""}
{"id": "523400", "revid": "8911", "url": "https://it.wikipedia.org/wiki?curid=523400", "title": "Bione (poeta)", "text": ""}
{"id": "523403", "revid": "339392", "url": "https://it.wikipedia.org/wiki?curid=523403", "title": "Biblioteca Berio", "text": ""}
{"id": "523406", "revid": "177967", "url": "https://it.wikipedia.org/wiki?curid=523406", "title": "Porta Angelica", "text": "La Porta Angelica era una porta che si apriva nelle mura Leonine di Roma.\nSi trovava circa all'angolo tra l'attuale viale dei Bastioni di Michelangelo, Piazza Risorgimento e via di Porta Angelica, dove ora \u00e8 visibile uno stemma di papa Pio XI. \nRealizzata prima del 1563 da papa Pio IV in un elegante e semplice bugnato, era utilizzata come via preferenziale per i pellegrini che giungevano in citt\u00e0 dalla via Cassia o dalla via Flaminia.\nLa denominazione di Angelica deriva dal nome di battesimo del papa che la realizz\u00f2, Giovanni Angelo Medici, il quale volle lasciare ulteriori memorie delle sue opere, non solo nelle iscrizioni, ma anche nelle denominazioni dei monumenti che realizz\u00f2 (a lui \u00e8 infatti intitolata, ad esempio, porta Pia).\nAlcuni resti della porta sono visibili incastonati nel muro dietro l'angolo, su viale dei Bastioni di Michelangelo: si tratta di un'iscrizione lineare \u201cANGELIS SVIS MANDAVIT DE TE VT CVSTODIANT TE IN OMNIBVS VIIS TVIS\u201d (\u201cEgli ti ha inviato i suoi angeli affinch\u00e9 ti custodiscano in tutte le tue vie\u201d), lo stemma di Pio IV (dal quale sono state asportate le palle) e le due statue degli angeli crociferi che erano poste ai lati dell'apertura. Risulta dalle testimonianze che la porta recava anche la scritta, visibile uguale anche su porta Castello, \u201cQUI VULT SALVAM REMP. NOS SEQUATUR\u201d, \u201cChi vuole salva la Repubblica, ci segua\u201d, esortazione che proveniva dai due angeli posti ai lati di entrambe le porte.\nSeguendo un'usanza gi\u00e0 in vigore almeno dal V secolo, la porta venne concessa in appalto a privati, unitamente all'annesso corpo di guardia. Nel 1673 \u00e8 attestata la concessione in appalto (che prevedeva anche la relativa riscossione del pedaggio per il transito), alla nobile famiglia romana dei Carpegna e, nel 1750, ai Lambertini. Trattandosi in entrambi i casi di parenti dei pontefici regnanti, era molto probabile che il traffico cittadino per quel passaggio fosse abbastanza intenso, per poter assicurare un congruo guadagno.\nAll'inizio del XVIII secolo sull'attico della porta vennero aggiunte delle gabbiette in ferro, destinate a contenere, in mostra, teste di giustiziati, secondo una prassi consolidata da secoli che voleva che i condannati a morte fossero esposti al pubblico. La prima testa ingabbiata in porta Angelica, il 4 luglio 1703, apparteneva a un tal Mattia Troiani, servitore di un monsignore della Curia da lui ucciso.\nQui ebbe luogo il 30 aprile 1849 il primo attacco alla Repubblica Romana da parte delle truppe francesi al comando del generale Nicolas Charles Victor Oudinot respinto dai difensori al comando di Giuseppe Garibaldi.\nLa porta fu abbattuta nel 1888 insieme con tutto il tratto di mura che da qui raggiungeva Castel Sant'Angelo, nell'ambito dei lavori di urbanistica che dovevano rendere pi\u00f9 moderno e fruibile il quartiere di Borgo."}
{"id": "523409", "revid": "226458", "url": "https://it.wikipedia.org/wiki?curid=523409", "title": "Cesone", "text": "Origine e diffusione.\n\u00c8 l'adattamento italiano del latino \"Kaeso\" o \"Caeso\" (abbreviato \"K.\"), un \"praenomen\" romano relativamente poco comune. Etimologicamente, viene ricondotto ai termini latini \"caedere\" (\"colpire\") o \"caesaries\" (\"capelli\", da cui anche Cesare).\nOnomastico.\nNessun santo ha mai portato questo nome, che quindi \u00e8 adespota; l'onomastico ricorre il 1\u00ba novembre, festa di Ognissanti."}
{"id": "523413", "revid": "124656313", "url": "https://it.wikipedia.org/wiki?curid=523413", "title": "Porta Asinaria", "text": "Porta Asinaria \u00e8 una porta delle Mura aureliane di Roma, a pochi metri di distanza da Porta San Giovanni.\nStoria.\nEssa risale al periodo della costruzione delle mura, edificate tra il 270 e il 273 dall'imperatore Aureliano. Sebbene gli studiosi non siano d'accordo sull'epoca di trasformazione della porta da semplice apertura di terz'ordine ad accesso monumentale, concordano invece sul fatto che molto presto ci si rese conto che l'intera area compresa tra la Porta Metronia e la Prenestina-Labicana (oggi Porta Maggiore) non era sufficientemente sicura. Vennero pertanto erette le torri cilindriche ai lati del fornice, alte circa 20 metri, ancora perfettamente conservate, e si provvide al rivestimento in travertino tuttora visibile sul lato esterno e all'apertura delle finestre per le baliste.\nIn effetti, il restauro curato dallo stesso Aureliano poco dopo l'edificazione del muro, o da Massenzio circa un secolo dopo o ancora all'epoca dell'imperatore Onorio nel 401-402, promosse una porta che era poco pi\u00f9 di una posterula al rango di porta vera e propria, come \u00e8 successo anche per la Pinciana e per la Metronia.\nL'Asinaria \u00e8 la sola, tra le porte antiche di Roma, ad avere contemporaneamente torri cilindriche affiancate a torri quadrangolari e questo conferma che, come le altre due, era in origine un'apertura di scarsa importanza, posta al centro di due delle torri a base quadrata che componevano la normale architettura del muro (vedi \"Mura aureliane\"). Una struttura cos\u00ec poderosa ne faceva, di fatto, una fortezza.\nLegata a diversi importanti avvenimenti storici, \u00e8 famosa per essere stata utilizzata dai Goti di Totila (che la trovarono aperta, come anche la Porta San Paolo) per l'ingresso ed il saccheggio della citt\u00e0 del 17 dicembre 546 con relativa distruzione, secondo i cronisti dell'epoca, di un terzo della cinta muraria, frettolosamente ricostruita. Ma gi\u00e0 qualche anno prima, nel 537, l'invito ai Goti (rivelatosi poi falso) ad entrare in Roma da quella porta cost\u00f2 a papa Silverio la deposizione dal soglio pontificio per tradimento. Nel 1084 passarono da qui anche l'Imperatore Enrico IV e l'antipapa Clemente III per scacciare l'allora papa \"legittimo\" Gregorio VII, il cui liberatore, Roberto il Guiscardo, mise a ferro e fuoco tutta l'area lateranense, arrecando gravi danni alla porta e alle mura circostanti. Anche il re Ladislao I di Napoli entr\u00f2 da qui nel 1404, e quattro anni dopo ne ordin\u00f2, per la prima volta, la chiusura per motivi difensivi. Ma fu riaperta dopo solo un mese.\nVenne definitivamente chiusa nel 1574, contemporaneamente all'apertura della vicina Porta San Giovanni, resa necessaria nell'ambito della ristrutturazione dell'intera area del Laterano per agevolare il traffico da e per il sud d'Italia. A quell'epoca, del resto, la porta Asinaria era divenuta ormai quasi inagibile per il progressivo innalzamento del livello stradale circostante (circa 9 metri) e anche per questo era ormai del tutto inadeguata a sostenere il volume di traffico, sebbene apparisse molto pi\u00f9 imponente dell'altra.\nL'interramento progressivo ha consentito la conservazione, come \u00e8 avvenuto anche per la Porta Ostiense, della fortificazione interna, conferendo all'intera struttura l'aspetto di un'opera difensiva autonoma.\nPer moltissimi anni rimase completamente inutilizzata, addirittura con l'ingresso murato. Venne riaperta solo nel 1956, a seguito di un consistente restauro, ma utilizzata ormai solo come passaggio pedonale.\nDeve il suo nome all'antica via Asinaria, molto precedente alla stessa cinta muraria, che l'attraversava confluendo, pi\u00f9 avanti, nella via Tuscolana. All'interno della citt\u00e0 la via Asinaria diventava invece, con un singolare accostamento toponomastico, la Via Santa, che dal Laterano conduceva alla Basilica di San Pietro; in occasione delle incoronazioni dei nuovi pontefici nel Medioevo veniva percorsa dai papi neo-eletti in processione, nella loro duplice veste di Pontefice e Vescovo di Roma. In documenti risalenti al 943 viene chiamata \u201cPorta S. Johannis Laterani\u201d, mentre nel XIII secolo \u00e8 attestata la denominazione di Porta Lateranense.\nNei pressi della porta venne rinvenuta una delle \u201cpietre daziarie\u201d, sistemate nel 175 e scoperte in tempi differenti nelle vicinanze di alcune porte importanti (ne sono state trovate solo altre due, vicino alla Salaria ed alla Flaminia; erano poste ad individuare una sorta di confine amministrativo, dove si trovavano gli \u201cuffici di dogana\u201d. Questi uffici provvedevano alla riscossione delle tasse sulle merci in entrata e in uscita dalla citt\u00e0, ma in epoca medievale, dal V secolo e almeno fino al XV, vennero adibiti anche alla riscossione del pedaggio per il transito dalle porte, alcune delle quali, secondo una prassi divenuta normale, erano addirittura di propriet\u00e0 di qualche ricco possidente o appaltatore. In un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Da un documento del 1474 apprendiamo che il prezzo d'appalto per la porta S. Giovanni (evidentemente l'Asinaria, visto che la San Giovanni venne aperta un secolo dopo) era pari a \"\u201dfiorini 74, sollidi 19, den. 6 per sextaria\u201d\" (\u201crata semestrale\u201d); si trattava di un prezzo abbastanza alto, e alto doveva quindi essere anche il traffico cittadino per quel passaggio, per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi."}
{"id": "523416", "revid": "287204", "url": "https://it.wikipedia.org/wiki?curid=523416", "title": "Polledro", "text": ""}
{"id": "523421", "revid": "6923", "url": "https://it.wikipedia.org/wiki?curid=523421", "title": "Footvolley", "text": "Il footvolley \u00e8 uno sport da spiaggia.\nStoria.\nQuesto gioco fu ideato a Copacabana a Rio de Janeiro, in Brasile, all\u2019inizio degli anni sessanta: alcuni spiaggianti, utilizzando un\u2019improvvisata struttura sul pavimento adiacente alla spiaggia, costituita da due pali e una corda, cominciarono a calciare la palla con i piedi, introducendo le regole prese dal beach volley. Oggi, dopo oltre 50 anni, il footvolley in Brasile \u00e8 il primo sport da spiaggia, giocato da migliaia di persone e, per la sua peculiarit\u00e0, da famosi calciatori brasiliani e non come Max Tonetto, Aldair, Amantino Mancini, Ronaldo, Ronaldinho, Hugo Almeida. Gli appassionati sono talmente tanti che si \u00e8 arrivati all\u2019esigenza di costruire stadi da spiaggia permanenti, dove quotidianamente si svolgono tornei dall\u2019alba al tramonto.\nDa pochi anni, anche in Europa si stanno disputando veri e propri tornei a Nazioni, e grazie all'EFVL (European Footvolley League) un Tour per tutta l'Europa decretando cos\u00ec i campioni continentali.\nPer l\u2019Italia \u00e8 uno sport relativamente nuovo che si sta affermando grazie soprattutto all'intuizione del famoso Christian Vieri, che con la \"Bobo Summer Cup\" da oltre tre stagioni gira in lungo e largo su tutte le spiagge italiane.\nSi vedono inoltre movimenti guidati da associazioni sportive dilettantistiche come Play Footvolley, Footvolley Lazio,Roma Footvolley, Rimini Footvolley, Footvolley Ravenna, Milano Footvolley, Avellino Footvolley e tante altre, le quali organizzano tornei e vere e proprie Academy di questa disciplina.\nIl footvolley si sta diffondendo anche in altre modalit\u00e0, come la pi\u00f9 gettonata sul tavolino denominata Footable.\nRegolamento.\nLe regole sono prese dal beach volley, ma a grande differenza del volley su spiaggia, la palla pu\u00f2 esser colpita con tutte le parti del corpo tranne mani e braccia. A livello agonistico, le competizioni si disputano principalmente in doppio, ossia due contro due, ma si pu\u00f2 giocare anche tre contro tre e quattro contro quattro, e nel caso di Mini Footvolley anche Footvolley-one ossia uno contro uno, dove in questo caso i tre tocchi sono eseguiti tutti e tre dallo stesso giocatore. Le partite possono essere composte da 1 o 3 set al meglio dei 15 punti o 18."}
{"id": "523424", "revid": "729019", "url": "https://it.wikipedia.org/wiki?curid=523424", "title": "Porta San Pancrazio", "text": "La porta San Pancrazio \u00e8 una delle porte meridionali che si aprivano nelle Mura aureliane di Roma.\nStoria.\nSi trova nei pressi della sommit\u00e0 del colle del Gianicolo, e la sua prima edificazione potrebbe risalire gi\u00e0 verso la fine della Repubblica, quando un modesto nucleo abitativo \u2018'trans-tiberino'\u2019 venne racchiuso in una piccola cinta muraria. In seguito costitu\u00ec il vertice occidentale di quella sorta di triangolo che la cinta, edificata nel 270 dall'imperatore Aureliano, compiva arrampicandosi sul colle.\nUna delle caratteristiche di rilievo di questa quattordicesima regione augustea era il fatto di essere attraversata dalla via Aurelia \"vetus\" che, partendo dal ponte Emilio, saliva sulla collina ed usciva dalla citt\u00e0 proprio attraverso la porta che dalla via prese il nome (e tuttora la moderna via Aurelia Antica, perso il tratto trasteverino, parte da qui). Il suo nome originario era infatti Porta Aurelia, sebbene sia attestata anche la denominazione di \u201cGianicolense\u201d o \u201cAureliana\u201d, dal nome del console ideatore e realizzatore dell'arteria. L'importanza del vicino sepolcro del martire cristiano Pancrazio, delle catacombe a lui dedicate e poi della chiesa, mete di continui pellegrinaggi, divenne talmente preminente sulla via consolare, da condizionare anche in questo caso, come in tanti altri, il processo di cristianizzazione della nomenclatura delle porte romane, e gi\u00e0 nel VI secolo le venne attribuito il nome che conserva tuttora.\nNei pressi, sul lato interno, si trovavano anche i mulini pubblici, posti vicino allo sbocco dell'acquedotto di Traiano, che rimasero in funzione fin verso la fine del periodo medievale.\nDel suo aspetto originario non si conosce assolutamente nulla, e forse si trovava anche in una posizione leggermente diversa. Alcuni indizi del XVI e XVII secolo fanno ritenere che dovesse essere ad un solo fornice con due torri quadrangolari poste ai lati, ricalcando in questo aspetto la struttura caratteristica di tutte le ristrutturazioni operate all'inizio del V secolo dall'imperatore Onorio. La controporta invece ha funzionato da controporta alla porta barocca fino al 1849.\nL'intera porta San Pancrazio fu infatti parzialmente ricostruita nel XVII secolo da M. de' Rossi, discepolo di Gian Lorenzo Bernini, in occasione dell'edificazione della nuova cinta muraria detta \u201cGianicolense\u201c, voluta da papa Urbano VIII. Il de' Rossi, infatti, si limit\u00f2 ad eliminare la porta, mantenendo per\u00f2 la controporta aureliana. La nuova cinta sostitu\u00ec, demolendolo, tutto il tratto di mura aureliane posto sul lato destro del Tevere, comprese le porte Portuensis e San Pancrazio, riedificate \"ex novo\" (la prima, l'attuale Porta Portese, circa 400 metri pi\u00f9 a nord della posizione originaria) e con lo stile architettonico barocco proprio dell'epoca.\nLa porta divenne poi celebre per i combattimenti che in quella zona si svolsero nei mesi di aprile-giugno 1849 tra le forze militari della Repubblica Romana comandate da Giuseppe Garibaldi e le truppe francesi intervenute a protezione del papato. In quell'occasione la porta venne distrutta dai bombardamenti operati dai francesi. Ricostruita nell'aspetto odierno dall'architetto Virginio Vespignani nel 1854 su commissione di papa Pio IX, ebbe ancora un ruolo di primo piano il 20 settembre del 1870, quando da qui entrarono le truppe del generale Bixio, contemporaneamente a quelle che passarono da Porta Pia.\nIn occasione del rifacimento ottocentesco venne posta sull'attico la seguente iscrizione:\nLa struttura ospitava infatti sia gli ambienti per il presidio militare (la \"taberna\"), sia l'ufficio per la riscossione del pedaggio per il transito (\"vectigalibus exigendis\").\nIn proposito, va ricordato che gi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o della vendita a privati delle porte cittadine e della riscossione del pedaggio per il relativo transito. In un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Da un documento del 1474 apprendiamo che il prezzo d'appalto per la porta San Pancrazio era pari a \"\u201dfiorini 25, bol. XXI per sextaria\u201d\" (\u201crata semestrale\u201d); si trattava di un prezzo piuttosto modesto, e modesto doveva quindi essere anche il traffico cittadino per quel passaggio. Si sa di almeno due appalti che riguardarono la porta San Pancrazio nel XV secolo, e di un altro concesso nel 1566 da papa Pio V a suo nipote Lorenzo Giberti; almeno a quell'epoca il traffico cittadino per quel passaggio doveva quindi essere abbastanza consistente, per poter assicurare un congruo guadagno a un personaggio di tale levatura. Guadagno che generalmente era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi.\nAttualmente Porta San Pancrazio \u00e8 sede dell'Associazione Nazionale Veterani e Reduci Garibaldini con annesso Museo Garibaldino (dedicato per\u00f2 anche alla Divisione italiana partigiana \"Garibaldi\", attiva tra il 1943 e il 1945)."}
{"id": "523426", "revid": "277947", "url": "https://it.wikipedia.org/wiki?curid=523426", "title": "Giovanni Alberto Ristori", "text": "Biografia.\nSulla giovent\u00f9 e sugli anni di studio del Ristori si conosce poco.\nIl suo primo lavoro documentato \u00e8 l'opera \"Orlando Furioso\", che fu rappresentata nell'autunno del 1713 al Teatro Sant'Angelo di Venezia dall\"impresa\" di Giovanni Battista e Antonio Vivaldi; sempre al Sant'Angelo, durante il carnevale del 1714, furono rappresentate le opere \"Pallade Trionfante in Arcadia\" ed \"Euristeo\", la quale fu data in quegli anni anche nella sua citt\u00e0 natale. Successivamente si ferm\u00f2 a Vienna, ove fu allievo di Antonio Caldara.\nNel 1715 and\u00f2 con il padre Tommaso Ristori, attore e direttore di una compagnia teatrale di commedianti italiani, alla corte di Dresda al servizio di Augusto II detto Il Forte, elettore di Sassonia e re di Polonia. Qui fu nominato nel 1717 \"compositore della musica italiana\". Inoltre nel 1718 divent\u00f2 il primo direttore della Cappella di Polonia con salario di 600 talleri, carica che mantenne sino al 1733.\nSebbene Antonio Lotti tra il 1717 e il 1719 dominasse la vita musicale di Dresda, Ristori riusc\u00ec lo stesso a rappresentare La Cleonice il 15 agosto 1717 ottenendo un grande successo.\nPoich\u00e9 tra il 1719 e il 1720 vi fu lo scioglimento dell'opera italiana a Dresda e l'espulsione degli attori italiani, Ristori tard\u00f2 nella rappresentazione della sua opera successiva: Calandro; essa infatti fu data il 2 settembre 1726 a Pillnitz. Ricev\u00e9 molti consensi anche la sua seguente opera, ossia il Don Chisciotte, messa in scena il 2 febbraio 1727 sempre a Dresda. Nel 1728 vi fu un'altra rappresentazione del Calandro alla quale fu presente Federico Il Grande.\nNel 1731 Augusto II invi\u00f2 una compagnia di artisti italiani (composta da tredici attori e nove cantanti, tra i quali spiccavano Ludovica Seyfried, Margherita Ermini e Rosalia Fantasia), diretta sempre da entrambi i Ristori, a Mosca e a San Pietroburgo per le festivit\u00e0 musicali dell'incoronazione dell'imperatrice Anna. In questa occasione ridette per l'ennesima volta il Calandro a Mosca l'11 dicembre 1731, la quale fu la prima opera italiana rappresentata in Russia.\nTornato a Dresda nel 1732 compose il suo primo oratorio, \"La deposizione della Croce\".\nQuando nel 1731 Johann Adolph Hasse fu operativo presso Dresda, non potendo competere con il grande sassone, la fama di Ristori declin\u00f2: nel 1733, tra l'altro, venne sciolta la sua compagnia teatrale e Ristori fu degradato a organista da camera.\nNel 1733, dopo la morte di Augusto II, divent\u00f2 elettore di Sassonia il figlio Federico Augusto. Tra il 1734 e il 1736 Ristori accompagn\u00f2 il nuovo elettore a Varsavia: in questo periodo compose prevalentemente musica sacra. Nel 1736, in occasione dell'incoronazione di Federico Augusto come re di Polonia (con il nome di Augusto III), Ristori compose l'opera \"Le Fate\", tratta dall'\"Orlando furioso, \"che fu messa in scena a Varsavia (nella quale apparivano tra le parti principali i cantanti Rosa Negri nel ruolo di Alcina, Domenico Annibali nel ruolo di Ruggiero, Giovanni Bindi nel ruolo femminile di Bradamante e il buffo Cosimo Ermini nella parte del servo Doro). Due mesi dopo, per il compleanno del nuovo re, fu composta l'azione scenica per musica \"Arianna\".\nNel 1738 accompagn\u00f2 la principessa Maria Amalia di Sassonia (figlia di Augusto III) e il suo marito, Carlo III, re delle Due Sicilie in Italia dove diresse il \"Temistocle\" con Vittoria Tesi e Gaetano Majorano e l\"Adriano in Siria\" con Anna Maria Strada, Francesco Bernardi ed Angelo Amorevoli al nuovo teatro San Carlo di Napoli.\nGli intrighi teatrali tra Hasse, Porpora, etc. fecero ritirare Ristori dall'agone operistico di Dresda nei suoi ultimi dieci anni di vita; in questo periodo fu attivo come organista e fortepianista e dal 1746 fu anche compositore della chiesa di corte, posizione tenuta in passato anche da Johann Sebastian Bach e Jan Dismas Zelenka. Nel 1750 fu nominato vice-maestro di cappella, accanto ad Hasse. Questo fu il suo ultimo \"rapporto\" con l'Opera di Dresda.\nConsiderazioni sull'artista.\nRistori, operante attraverso tutto il periodo d'oro della musica della corte di Dresda, \u00e8 considerato il ponte di collegamento tra Lotti e Hasse. La sua personalit\u00e0 era legata profondamente alla cultura musicale della citt\u00e0, anche se egli non diede mai un influsso alla musica del tempo a livello europeo.\nFu un abile clavicembalista e organista, nonch\u00e9 notevole compositore. La sua elevata abilit\u00e0 compositiva sfoci\u00f2 soprattutto nel campo operistico ove, grazie soprattutto alle sue opere buffe e ai suoi intermezzi, acquis\u00ec vasta fama nella Germania del tempo.\nSfortunatamente molti dei suoi lavori andarono persi quando gli Alleati bombardarono Dresda nel 1945.\nLavori.\nOpere.\n\"Sono note 19 opere di Ristori; la data e la citt\u00e0 si riferiscono alla prima rappresentazione.\""}
{"id": "523430", "revid": "16073", "url": "https://it.wikipedia.org/wiki?curid=523430", "title": "Don Angelo Mazzetti", "text": ""}
{"id": "523433", "revid": "287204", "url": "https://it.wikipedia.org/wiki?curid=523433", "title": "Bosco sacro", "text": "Il bosco sacro \u00e8 un luogo di culto caratteristico delle antiche religioni europee, ad esempio di quella romana, greca, celtica, baltica.\nEuropa settentrionale.\nIl pi\u00f9 famoso bosco sacro dell'Europa settentrionale nei pressi del tempio di Uppsala a Gamla Uppsala, descritto da Adamo di Brema.\nEuropa centrale.\nIl bosco sacro dei Celti era chiamato \"nemeton\".\nEuropa mediterranea.\nIl pi\u00f9 famoso bosco sacro della Grecia continentale \u00e8 stato quello di Dodona. Anche ad Atene, il sito dell'Accademia ateniese fu anticamente un bosco sacro di olivi, detto il \"bosco di Academo\".\nIl bosco sacro di Cosilinum.\nCOSILINUM: BOSCO SACRO, (Epigrafe di chiara indicazione)\n-ANSIA TARVI F\n-RUFA EX D D CIRC\n-LUCUM MACER\n-ET MURUM ET IANU\n- D S P F C\nIl sito che meglio offre oggi prospettive archeologiche allettanti \u00e8 quello di Cosilinum, nota in primis da un\u2019epigrafe che nomina un Curator rei publicae Cosilinatium e da testimonianze su una Torre Quadrata di et\u00e0 repubblicana costruita da M. Minazio Sabino, di una recinzione di un lucus (bosco sacro) e della ricostruzione in et\u00e0 imperiale di una Porticus Herculis da parte di M. Vehilio Primo (il curator prima nominato).\nDa Cosilinum dipendeva il sobborgo di Marcellianum posto lungo la Via Consolare Annia il cui toponimo parrebbe riferirsi all\u2019et\u00e0 di Costantino (ed al Papa Marcello I).\nI Romani davano ai boschi sacri il nome latino di \"Lucus\" o Nemus distinguendoli dai boschi privi di valore sacrale che venivano chiamati \"Silva\".\nNell'Italia centrale, la citt\u00e0 odierna di Nemi richiama nel nome il \"nemus Aricinum\" (\"bosco di Ariccia\"), antica sede del santuario di \"Diana Nemorensis\".\nIl \"lucus\" romano.\nIl Luco, in latino \"Lucus\" (con il significato originario di \u00abradura nel bosco dove arriva la luce del sole\u00bb) \u00e8 il bosco sacro per gli antichi romani.\nUn santuario dedicato alla ninfa Mar\u00ecca era sulla sponda del fiume Garigliano in prossimit\u00e0 della citt\u00e0 romana di Minturnae. Il Lucus Maricae, il bosco sacro a lei dedicato, era invece sulla sponda opposta, oggi la pineta della localit\u00e0 turistica Baia Domizia. In questo bosco che un tempo doveva essere paludoso trov\u00f2 rifugio il console Gaio Mario, nell'88 a.C., per salvarsi dai sicari inviati da Silla che volevano ucciderlo.\nUna grande lecceta con esemplari vecchi di oltre 2000 anni, si trova nel Bosco sacro di Monteluco di Spoleto. A fianco dei lecci sempreverdi e delle specie arboree dominanti si trovano aceri, carpini bianchi, noccioli, meli e ciliegi selvatici, maggiociondoli, corbezzoli e arbusti come per esempio il ginepro, la ginestra, il rovo, il biancospino, il corniolo e il viburno. \nAll'interno del bosco \u00e8 collocata la riproduzione di un cippo lapideo su cui \u00e8 scritta la \"Lex luci Spoletina\", primo esempio di norma forestale nel mondo romano: iscrizioni su pietra del tardo III secolo a.C., scritte in latino arcaico, che stabiliscono le pene per la profanazione del bosco sacro dedicato a Giove.\nLa traduzione recita: \n L'originale attualmente \u00e8 custodita al Museo Archeologico Nazionale nella citt\u00e0 umbra di Spoleto.\nNon distante era il Lucus Angitiae (oggi Luco dei Marsi), bosco sacro consacrato alla dea Angizia dal popolo italico dei Marsi.\nUn Bosco Sacro, chiamato \"Lucus Vestae\", era presente a Roma dietro alla Casa delle vergini Vestali sotto la pendice del Palatino; esso si ridusse per i vari ingrandimenti fatti alla casa e le ultime vestigia andarono in fiamme nel Grande incendio di Roma del 64.\nAnche la collinare Lucera era anticamente un bosco sacro (etrusco \"luk\": \"bosco\", \"eri\": \"sacro\", una tra le sue probabili etimologie) e vantava una propria Lex de luco sacro, appunto. Dell'iscrizione, rinvenuta fortuitamente attorno alla met\u00e0 dell'Ottocento e subito andata perduta, resta una trascrizione dell'epoca.\nIl termine \"Luco\" rimane ancora oggi come elemento toponomastico piuttosto diffuso, soprattutto nell'Italia centrale e nelle Alpi Retiche meridionali: Monte Luco (in provincia di Bolzano), Luco di Mugello (in provincia di Firenze), Monte Luco della Berardenga (in provincia di Siena) Luco a Poggibonsi (SI), Poggio a Luco (in provincia di Firenze), Monteluco (in provincia di Perugia), Piediluco (in provincia di Terni), Luco dei Marsi (in provincia dell'Aquila), Passo del Lucomagno (nel Cantone Ticino), la Lucania (Basilicata).\nIndia.\nIn India i boschi sacri vengono chiamati \"Devarakadus\" (\"foreste degli d\u00e8i\"). Un tempo venivano mantenuti dalla comunit\u00e0 locale, proibendo all'interno di essi la caccia e il disboscamento."}
{"id": "523444", "revid": "339392", "url": "https://it.wikipedia.org/wiki?curid=523444", "title": "Sapa", "text": ""}
{"id": "523445", "revid": "1343317", "url": "https://it.wikipedia.org/wiki?curid=523445", "title": "Allium ampeloprasum", "text": "Il porro (Allium ampeloprasum ) \u00e8 una pianta erbacea monocotiledone biennale della famiglia delle Amaryllidaceae. \u00c8 simbolo nazionale del Galles.\nDescrizione.\nLe foglie sono opposte di colore verde scuro o verde giallastro che sono portate raggruppate a formare una sorta di pseudo-fusto. I fiori sono bianchi verdastri, formati da tre pezzi e portati in infiorescenza ad ombrella al termine di uno scapo fiorale che si sviluppa nel secondo anno di vita della pianta.\nDistribuzione e habitat.\nIl porro \u00e8 originario della regione mediterranea, probabilmente dal Vicino Oriente. La sua coltivazione \u00e8 di antichissima memoria: il porro era conosciuto dagli Egizi e dai Romani.\nUsi.\nIl porro \u00e8 un ortaggio. La parte edule \u00e8 rappresentata dalla parte basale delle foglie (la parte bianca), mentre viene comunemente scartata la parte apicale verde delle stesse.\nLa variet\u00e0 \"Allium ampeloprasum\" var. \"kurrat\", chiamata comunemente \"kurrat\", \u00e8 coltivata in Egitto e Medio Oriente. Viene largamente utilizzata nella cucina araba e maghrebina, principalmente per le foglie.\nNella medicina tradizionale cinese e in macrobiotica il porro \u00e8 considerato un alimento riscaldante."}
{"id": "523450", "revid": "767487", "url": "https://it.wikipedia.org/wiki?curid=523450", "title": "Quore", "text": "Quore \u00e8 un film del 2002 scritto e diretto da Federica Pontremoli, con Michela Noonan, Mariella Valentini e Carla Signoris.\nTrama.\nPaola \u00e8 una giovane contrabbassista che fa parte di un gruppo musicale di sole ragazze: le \"Oche selvagge\". Il gruppo ottiene un insperato contratto per una tourn\u00e9e, ma Paola scopre di essere incinta a causa di un'avventura con Filippo, un uomo gi\u00e0 sposato. La ragazza si trova quindi di fronte ad un bivio: mettere al mondo il bambino o abortire per seguire le amiche in tourn\u00e9e. Paola cerca di trovare un sostegno morale e una persona con cui confidarsi. Il ginecologo le enumera le possibilit\u00e0 che ha in maniera fredda e meccanica, il padre naturale del bimbo le dice di non farsi pi\u00f9 sentire, la mamma Silvia, odontoiatra sembra essere la persona adatta, ma le confessa a sua volta che aspetta un bambino, infine la sua migliora amica potrebbe anche esserle di aiuto perch\u00e9 \u00e8 a sua volta ragazza madre, ma l'incontro si rivela fallimentare. Alla fine Paola sceglie l'aborto senza confidare niente a nessuno e parte per la sua tourn\u00e9e. Tempo dopo Paola sposa Stefano, l'impresario del gruppo, che l'aveva sempre amata.\nCaratteristiche.\nIl film, girato e ambientato ad Arezzo, \u00e8 stato prodotto dalla Lucky Red. \u00c8 stato diretto dall'esordiente Federica Pontremoli, sceneggiatrice di professione (pi\u00f9 nota al pubblico come sceneggiatrice del successivo Il caimano), spinta nella sua prima esperienza da Francesco Ranieri Martinotti, che in questo film \u00e8 co-produttore.\nNon ha avuto molto successo anche perch\u00e9 prodotto a basso costo e distribuito solo in Italia, con uscita in concomitanza con la Giornata Internazionale della Donna."}
{"id": "523455", "revid": "5961", "url": "https://it.wikipedia.org/wiki?curid=523455", "title": "Cento colpi di spazzola prima di andare a dormire", "text": ""}
{"id": "523457", "revid": "729019", "url": "https://it.wikipedia.org/wiki?curid=523457", "title": "The Angriest Dog in the World", "text": "The Angriest Dog in the World \u00e8 una striscia a fumetti disegnata dal regista David Lynch che prende il nome dal solo personaggio presente, un cane scuro sdraiato su un prato, paralizzato dalla rabbia e capace solo di ringhiare. Venne pubblicata dal 1983 al 1992 su diversi giornali alternativi americani come \"L.A. Reader, Creative Loafing, New York Press e Westworld\". Dal 2001 al 2003, Lynch ne ha ripreso la pubblicazione esclusivamente on-line sul suo sito ufficiale. \nStoria editoriale.\nDavid Lynch ebbe l'idea per la realizzazione della serie di strisce nel 1973 quando, dopo un periodo di analisi presso uno psichiatra per cercare di sanare sentimenti di rabbia che provava e che interruppe in quanto ritenne che la terapia potesse influenzare la sua creativit\u00e0, si dedic\u00f2 alla meditazione. Il ricordo di quel periodo, port\u00f2 alla nascita della striscia a fumetti e come ricord\u00f2 lo stesso autore: \u00abil ricordo della rabbia \u00e8 ci\u00f2 che fa 'The Angriest Dog'. Non \u00e8 pi\u00f9 la rabbia attuale, \u00e8 un atteggiamento amaro nei confronti della vita.\u00bb\nLa serie venne pubblicata settimanalmente dal 1983 sulla rivista \"L.A. Reader\" e si concluse nel 1992.\nLa striscia era introdotta da una breve prologo, spesso per\u00f2 omesso dai giornali che la ospitavano:\nLe vignette di tutte le strisce sono sempre uguali. Le prime tre vignette sono identiche: mostrano il cane nero che ringhia, legato alla sua catena. \u00c8 steso tra un albero sulla sinistra e un muro con finestra di una casa sulla destra. La quarta vignetta riporta lo stesso soggetto, ma visto di notte, con un cono di luce che proviene dalla finestra della casa.\nUna nuvoletta di testo appare in una o pi\u00f9 delle vignette, proviene dalla finestra sulla destra e mostra le parole dei membri della famiglia che vive nella casa. Solitamente le parole sono in forma di aforisma o di dialoghi surreali. Alcune delle frasi:"}
{"id": "523460", "revid": "400694", "url": "https://it.wikipedia.org/wiki?curid=523460", "title": "DeForest Kelley", "text": "Biografia.\nNato nel 1920 ad Atlanta da un predicatore battista, esord\u00ec nel mondo dello spettacolo lavorando nella radio WSB come cantante, dove fu notato e assunto nel Paramount Theater. Dopo la guerra debutt\u00f2 nel cinema con il film a basso costo \"Angoscia nella notte\" (1947), vedendosi poi protagonista nel ruolo di Morgan Earp in \"Sfida all'OK Corral\" (1957).\nDopo numerosi ruoli minori (e la presenza negli episodi pilota di due serie poliziesche firmate da Gene Roddenberry), fu scelto per interpretare il ruolo del dottor Leonard McCoy nella serie televisiva \"Star Trek\" dal 1966 al 1969. Il dottor McCoy \u00e8 l'ufficiale medico della nave stellare \"Enterprise\" assieme al capitano Kirk (William Shatner) e al signor Spock (Leonard Nimoy).\nKelley recit\u00f2 inoltre nei primi sei film derivati da \"Star Trek\" ed ebbe una breve apparizione nell'episodio pilota della serie televisiva \"\". Dalla fine della serie di fantascienza fece alcune apparizioni in televisione, ma di fatto si era ritirato dalla recitazione.\nVita privata.\n\u00c8 stato sposato con Carolyn Dowling dal 7 settembre 1945 fino al giorno della sua morte, avvenuta in California l'11 giugno 1999 a causa di un tumore allo stomaco. Primo a scomparire del cast originale di Star Trek, \u00e8 stato cremato e le sue ceneri sono state disperse nell'Oceano Pacifico.\nDoppiatori italiani.\nDa doppiatore \u00e8 sostituito da:"}
{"id": "523462", "revid": "438678", "url": "https://it.wikipedia.org/wiki?curid=523462", "title": "Uplink", "text": ""}
{"id": "523472", "revid": "78273", "url": "https://it.wikipedia.org/wiki?curid=523472", "title": "Grotta delle Latomie", "text": ""}
{"id": "523473", "revid": "767487", "url": "https://it.wikipedia.org/wiki?curid=523473", "title": "Antipiretico", "text": "Gli antipiretici (o febbrifughi) sono una categoria di farmaci (detti anche antifebbrili) adatti ad abbassare la febbre. Vengono venduti nella maggior parte dei casi senza necessit\u00e0 di ricetta da parte del medico. Si possono trovare in farmacia e nelle parafarmacie (legge del 2006). \nSono antipiretici il paracetamolo e i FANS (Farmaci Antinfiammatori Non-Steroidei) come ad esempio l'aspirina e l'ibuprofene. Un antipiretico caduto in disuso per la sua tossicit\u00e0 fu la maretina in uso nei primi anni del '900.\nI pi\u00f9 celebri sono l'acido acetilsalicilico, meglio conosciuto con il suo nome commerciale Aspirina, il paracetamolo, principio attivo della \"Tachipirina,\" dello \"Zerinol\" e dell\"'Efferalgan\" e l'ibuprofene (Moment, Brufen, Nurofen, Buscofen)."}
{"id": "523474", "revid": "110157", "url": "https://it.wikipedia.org/wiki?curid=523474", "title": "Bad Muskau", "text": "Bad Muskau, sino al 1962 Muskau, in alto sorabo: Mu\u017eakow, \u00e8 una citt\u00e0 tedesca situata nel \"Land\" della Sassonia nella regione storica dell'Alta Lusazia. Da un punto di vista amministrativo fa parte del circondario di G\u00f6rlitz.\nVi si trova il famoso Parco di Muskau. \nPosizione.\nSi trova sul Neisse, che forma il confine tra la Polonia e la Germania: Bad Muskau \u00e8 di fronte alla citt\u00e0 polacca di \u0141\u0119knica.\nStoria.\nMuskau \u00e8 stata fondata nel XIII secolo ed \u00e8 stata menzionata per la prima volta nel 1249.\nLa contea (\"Standesherrschaft\") di Muskau era la pi\u00f9 grande del Sacro Romano Impero. Fino al 1815 \u00e8 appartenuta alla terra di Margrave, nell'Alta Lusazia, sotto l'Elettore (poi Re) di Sassonia; dal 1815 \u00e8 appartenuta alla Prussia.\nFino all'inizio del XIX secolo i governatori di Muskau furono i Conti Imperiali di Callenberg, a cui successe nel 1845 il Conte (poi Duca) Hermann von P\u00fcckler-Muskau, seguito dal Principe Wilhelm Friedrich Karl von Oranien-Nassau, e dai Conti von Arnim fino al 1945.\nDopo il 1945 Muskau fu divisa (lungo il fiume Neisse) tra la Repubblica Democratica Tedesca e la Polonia. Questo comport\u00f2 la divisione del famoso parco di Muskau.\nNel 1962 fu rinominata \"Bad Muskau\" dopo che fu realizzato in citt\u00e0 un bagno terapeutico. Solo le citt\u00e0 con bagni terapeutici ufficialmente riconosciuti sono autorizzate ad utilizzare il prefisso \"Bad\" (nel senso di \"bagni\" o \"terme\", in italiano)."}
{"id": "523478", "revid": "1629429", "url": "https://it.wikipedia.org/wiki?curid=523478", "title": "Carlo Grande", "text": ""}
{"id": "523480", "revid": "84184", "url": "https://it.wikipedia.org/wiki?curid=523480", "title": "Romeo Sacchetti", "text": "Nel 2016 \u00e8 stato eletto nella Italia Basket Hall of Fame.\nBiografia.\nCon la famiglia di origini bellunesi di cognome \"Sachet\" emigrata in Romania, nasce in un campo profughi ad Altamura dove i genitori sono rifugiati dopo aver lasciato la Romania per non dover rinunciare alla cittadinanza italiana. Da piccolo si trasferisce a Novara.\n\u00c8 il padre di Brian, anche lui giocatore di basket, che nella stagione 2010-11 \u00e8 entrato a fare parte del roster della Dinamo Banco di Sardegna Sassari, ritrovando il padre come allenatore cinque anni dopo l'esordio tra i professionisti avvenuto con la squadra del Castelletto Ticino.\nCarriera.\nGiocatore.\nCresciuto alla palestra Wild di Novara con l'allenatore Roberto \"Bob\" Rattazzi, inizia la sua carriera con la maglia del Sacl\u00e0 Asti con cui gioca per tre anni. Negli anni settanta veste la maglia della Gira Bologna, con la quale esordisce in serie A2 nel 1976 e in serie A1 l'anno successivo. Nel 1979 passa all'Auxilium Torino e nel 1984 si trasferisce alla Pallacanestro Varese dove rimane per otto stagioni, fino al 9 novembre 1991, quando \u00e8 costretto a ritirarsi dall'attivit\u00e0 agonistica, a seguito di un grave infortunio con conseguente rottura del tendine di Achille, occorsogli nella gara di finale play off contro la Scavolini Pesaro, dopo aver disputato 15 campionati di A1, con 456 partite giocate e 6.333 punti realizzati.\nCon la Nazionale fu tra i protagonisti dell'argento di Mosca del 1980 e dell'oro di Nantes del 1983.\nAllenatore.\nClub.\nInizia la carriera da allenatore tornando a Torino dove \u00e8 assistente di Giuseppe Guerrieri. Proprio Torino sar\u00e0 la sua prima panchina da capo allenatore guidando i gialloblu in Serie B d'Eccellenza tra il 1996 e il 1998. Dal 1998 alallena la CR Asti guadagnandosi due promozioni in tre anni, dalla C2 alla B2.\nDopo aver allenato l'Ignis Castelletto Ticino (dove dal 2003 al 2005 allena il figlio Brian), passa fino al 21 marzo 2006 a Fabriano e dal 2007 \u00e8 approdato in A1 all'Upea Capo d'Orlando.\nDal novembre 2008 \u00e8 stato l'allenatore della Snaidero Udine in sostituzione di Attilio Caja, mentre per la stagione 2009-10, ricopre il ruolo di head coach della Dinamo Banco di Sardegna Sassari, nel campionato di Legadue, dove conduce la squadra sarda alla promozione nella massima serie dopo la vittoria per 3-1 nella finale play-off contro Veroli Basket.\nIl 19 luglio 2011 la Dinamo Sassari lo riconferma alla guida della Prima Squadra in serie A anche per la stagione 2011-2012, dove al termine della regular season viene premiato come allenatore dell'anno.. Il 7 febbraio la societ\u00e0 della Dinamo Basket Sassari prolunga il contratto fino alla stagione 2017-18. Tra il 2014 e il 2015, conduce la squadra sassarese alla vittoria dei suoi primi trofei nazionali, conquistando la Coppa Italia (due edizioni consecutive), la Supercoppa e soprattutto lo scudetto, al termine di una emozionante serie finale di sette partite contro Reggio Emilia, (75-73 il risultato della settima e decisiva partita a favore dei sardi).\nViene esonerato dalla guida dei biancobl\u00f9 il 21 novembre 2015 dopo un inizio di stagione deludente.\nIl 5 maggio 2016 firma un biennale come nuovo allenatore dell'Enel Brindisi, succedendo a Piero Bucchi. Dopo una sola stagione, il 15 giugno 2017 risolve il contratto che lo legava alla squadra pugliese, per firmare qualche ora pi\u00f9 tardi un triennale con la Vanoli Cremona con la quale ha rinnovato fino al giugno 2022. Dopo aver rescisso con Cremona, il 27 maggio del 2020 diventa il nuovo allenatore della Fortitudo Bologna con cui firma un contratto biennale , viene esonerato il 6 dicembre dello stesso anno.\nNazionale italiana.\nDal 1\u00ba agosto 2017 \u00e8 il commissario tecnico della nazionale italiana maschile di basket, succedendo ad Ettore Messina. Il 22 febbraio 2019, a seguito del successo contro l'Ungheria per 75-41, riporta l'Italia a disputare il Mondiale: l'ultima partecipazione degli azzurri, peraltro ottenuta tramite Wild card della Federazione Internazionale Pallacanestro, risaliva al 2006, mentre l'ultima qualificazione ottenuta sul campo addirittura al 1998. In virt\u00f9 di questo risultato, all'indomani della qualificazione, il presidente della FIP Giovanni Petrucci decide di rinnovare il contratto di Sacchetti fino al 2021. Il 4 luglio 2021, sotto la sua guida, battendo la Serbia per 102-95, riporta l'Italia a disputare una olimpiade, dopo l'argento del 2004, vedendo il suo impegno in nazionale rinnovarsi fino all'Europeo 2022."}
{"id": "523481", "revid": "36426", "url": "https://it.wikipedia.org/wiki?curid=523481", "title": "Anafilassi", "text": "L'anafilassi \u00e8 definita come \u00abuna grave reazione allergica a rapida comparsa e che pu\u00f2 causare la morte\u00bb. Nelle forme pi\u00f9 gravi si parla di \u00abshock anafilattico\u00bb.\n\u00c8 causata da una particolare forma di ipersensibilit\u00e0, comunemente detta \"allergia\", verso una sostanza antigenica (detta allergene). Le cause pi\u00f9 comuni comprendono punture di insetti, alimenti e farmaci.\nIn genere si presenta con una serie di manifestazioni cliniche tra cui prurito, angioedema (gonfiore) della faccia e della gola, rapido calo della pressione arteriosa sistemica.\nA livello fisiopatologico, l'anafilassi \u00e8 una reazione di ipersensibilit\u00e0 del I tipo, dovuta al rilascio di mediatori da parte di alcuni tipi di globuli bianchi attivati da meccanismi immunitari e no. Viene diagnosticata sulla base dei sintomi e dei segni che si presentano.\nL'esposizione alla sostanza pu\u00f2 avvenire per inalazione, ingestione, contatto o inoculazione dell'allergene. La reazione di anafilassi propriamente detta avviene nei confronti di un antigene con cui il soggetto \u00e8 gi\u00e0 entrato in contatto precedentemente.\nStoria ed epidemiologia.\nIl termine inglese \"aphylaxis\" fu coniato nel 1902 da Charles Richet e successivamente modificato in \"anaphylaxis\", che deriva dalle parole greche \u1f00\u03bd\u03ac (\"contro\"), e \u03c6\u03cd\u03bb\u03b1\u03be\u03b9\u03c2 (\"protezione\"). Richet fu insignito nel 1913 del premio Nobel per la medicina per i suoi studi al riguardo. La stessa condizione era per\u00f2 gi\u00e0 stata descritta fin dai tempi antichi.\nL'incidenza dei casi di anafilassi \u00e8 di 4-5 casi su 100\u00a0000 persone per anno, con un rischio cumulativo nella vita del 0,5-2% I valori risultano per\u00f2 essere in aumento: nel 1980 l'incidenza era di circa 20 per 100\u00a0000 per anno, mentre nel 1990 era il 50 per 100\u00a0000 per anno. L'incremento sembra essere causato soprattutto dai casi indotti dall'alimentazione. Il rischio \u00e8 maggiore nei giovani e nel sesso femminile.\nAttualmente, l'anafilassi provoca ogni anno 500-1\u00a0000 decessi (2,4 casi per milione di persone) negli Stati Uniti, 20 nel Regno Unito (0,33 per milione) e 15 in Australia (0,64 per milione). I tassi di mortalit\u00e0 sono diminuiti tra il 1970 e il 2000. In Australia la morte indotta dall'anafilassi dovuta a sostanze alimentari si verifica soprattutto nelle donne, mentre i decessi causati da punture di insetti si verificano soprattutto nei maschi. Comunemente i casi a prognosi infausta sono per\u00f2 provocati da assunzione di farmaci. Aneddoticamente \u00e8 anche un metodo di suicidio, per esempio con penicillina o pesce.\nSintomatologia.\nIl meccanismo e la sintomatologia dello shock anafilattico sono causati dalle immunoglobuline E (IgE) e da altre \"anafilatossine\" che inducono la liberazione di grandi quantit\u00e0 di istamina e di altre sostanze.\nL'anafilassi si presenta tipicamente con molti sintomi diversi che emergono in pochi minuti o nelle ore successive al contatto, con un esordio medio da 5 a 30 minuti se l'esposizione \u00e8 per via endovenosa e 2 ore per i prodotti alimentari. Le aree pi\u00f9 comunemente colpite sono: pelle (80-90%), vie respiratorie (70%), apparato gastrointestinale (30-45%), cuore e vasi (10-45%), sistema nervoso centrale (10-15%). Possono essere coinvolti anche pi\u00f9 apparati contemporaneamente.\nPelle.\nTra i segni e i sintomi tipici si annoverano: orticaria generalizzata, prurito, rossore o gonfiore delle labbra. I pazienti che sperimentano gonfiore o angioedema descrivono una sensazione di bruciore della pelle, o di prurito. Il gonfiore della lingua o della gola si verifica in un massimo di circa il 20% dei casi. Altre possibili manifestazioni sono la rinorrea e il gonfiore della congiuntiva. Se l'edema coinvolge le alte o basse vie respiratorie, la pelle pu\u00f2 anche assumere colore bluastro (cianosi) a causa della mancanza di ossigeno (ipossiemia).\nApparato respiratorio.\nNell'anafilassi possono presentarsi alcuni segni e sintomi respiratori, tra cui la mancanza di fiato, attacchi d'asma, la presenza all'auscultazione di sibili o stridore. I sibili sono di solito dovuti a spasmi della muscolatura bronchiale mentre lo stridore \u00e8 legato a ostruzione delle vie aeree superiori dovuto a un importante stato infiammatorio o, nei casi pi\u00f9 gravi, ad angioedema. Possono inoltre verificarsi raucedine e dolore in seguito a deglutizione o a colpi di tosse.\nCuore e apparato circolatorio.\nNei pazienti colpiti pu\u00f2 verificarsi uno spasmo coronarico con conseguenti possibili infarto del miocardio, aritmie o arresto cardiaco. I pazienti che hanno precedenti di malattia coronarica hanno un maggior rischio che l'episodio anafilattico possa colpire il cuore. Lo spasmo coronarico \u00e8 legato alla presenza di istamina rilasciata dalle cellule nel cuore. L'instaurarsi di una tachicardia \u00e8 frequente per via dell'abbassamento della pressione del sangue (ipotensione); un riflesso di Bezold-Jarisch \u00e8 stato descritto nel 10% dei casi: questo comporta un rallentamento del battito cardiaco (bradicardia) con bassa pressione sanguigna. Il calo della pressione arteriosa o shock (sia distributivo sia cardiogeno) pu\u00f2 provocare la sensazione di stordimento o portare alla perdita di coscienza. Raramente l'abbassamento della pressione arteriosa pu\u00f2 essere l'unico segno di anafilassi.\nAltri effetti.\nLe manifestazioni gastrointestinali possono includere crampi addominali, diarrea e vomito. Sono inoltre possibili confusione, perdita di controllo della vescica o dolore pelvico simile a crampi. La dilatazione dei vasi sanguigni del cervello pu\u00f2 provocare mal di testa. Alcuni soggetti colpiti da anafilassi hanno inoltre descritto una sensazione di ansia variabile fino al senso di \"morte imminente\" probabilmente dovuti alle difficolt\u00e0 respiratorie.\nEziologia.\nL'anafilassi pu\u00f2 verificarsi come risposta a quasi tutte le sostanze estranee che entrano in contatto con l'organismo. Tra le cause pi\u00f9 comuni vi sono le punture di insetti, l'assunzione di alcuni alimenti o di farmaci. Gli alimenti sono la causa di anafilassi pi\u00f9 comune per bambini e adulti, mentre le punture di insetti e i farmaci risultano esserlo per la popolazione anziana. Cause meno frequenti includono anche fattori fisici, agenti biologici come sperma, lattice, variazioni ormonali, additivi alimentari come il glutammato monosodico, coloranti alimentari e farmaci topici.\nFattori fisici, come l'attivit\u00e0 fisica (nella cosiddetta \"anafilassi indotta dall'esercizio\") o variazioni di temperatura (sia verso il caldo sia verso il freddo) possono inoltre agire come innesco attraverso i loro effetti diretti sui mastociti. Gli eventi scatenati dall'attivit\u00e0 fisica sono per\u00f2 frequentemente associati all'ingestione di alcuni alimenti. Anestesia, somministrazione di farmaci miorilassanti o antibiotici e utilizzo di presidi in lattice sembrano essere le cause pi\u00f9 comuni di reazione anafilattica. Nel 32%-50% dei casi, la causa scatenante rimane sconosciuta e la condizione viene denominata \u00abanafilassi idiopatica\u00bb.\nAlimenti.\nMolti alimenti possono portare a una reazione anafilattica; questa si verifica generalmente alla prima assunzione. Gli alimenti responsabili variano in tutto il mondo. Nelle popolazioni occidentali, l'ingestione o l'esposizione alle arachidi, al grano, alle noci, ai crostacei, al pesce, al latte e alle uova sono le cause pi\u00f9 frequenti. Il sesamo \u00e8 invece causa comune in Medio Oriente, mentre il riso e i ceci sono spesso riscontrati come fonti di reazione anafilattica in Asia. I casi pi\u00f9 gravi sono di solito il risultato dell'ingestione dell'allergene, ma alcune persone sperimentano una grave reazione anche al solo contatto. I bambini, crescendo, possono diventare pi\u00f9 tolleranti verso l'allergene. Dopo i 16 anni di et\u00e0, l'80% dei bambini che presentavano reazioni anafilattiche dal latte o dalle uova, diventa in grado di assumere normalmente questi alimenti.\nFarmaci.\nQualsiasi farmaco pu\u00f2 essere causa di anafilassi. I pi\u00f9 comuni sono gli antibiotici \u03b2-lattamici (come la penicillina), seguiti da aspirina e altri FANS. Altri antibiotici sono coinvolti meno frequentemente e le reazioni ai FANS sono solitamente specifiche per un singolo principio attivo, ragion per cui un soggetto allergico a un particolare FANS pu\u00f2 generalmente tollerarne un altro. Altre cause relativamente comuni includono i chemioterapici, i vaccini, i sali cloridrato e solfato di protammina utilizzati come antiemorragici e alcuni preparati a base di erbe. Alcuni farmaci (ad esempio vancomicina, morfina, mezzi di contrasto radiologici) possono causare anafilassi attivando direttamente la degranulazione dei mastociti.\nLa frequenza di una reazione a un agente dipende in parte dalla frequenza del suo uso e in parte dalle sue propriet\u00e0 intrinseche. L'anafilassi alle penicilline o cefalosporine si verifica solo dopo che si legano alle proteine all'interno del corpo; alcuni tipi di legame sono pi\u00f9 pericolosi di altri. L'anafilassi alla penicillina si verifica in un caso su 2\u00a0000 o 10\u00a0000 cicli di trattamento, mentre il decesso si osserva in meno di un caso ogni 50\u00a0000 cicli di trattamento. L'anafilassi da aspirina o FANS si verifica all'incirca in un caso ogni 50\u00a0000 persone. Un soggetto che ha gi\u00e0 sperimentato una reazione alla penicillina ha un maggiore rischio di una reazione alle cefalosporine, ma comunque inferiore a uno su 1\u00a0000. I mezzi di contrasto radiologici di vecchio tipo provocavano reazioni nell'1% dei casi, mentre gli agenti pi\u00f9 recenti, a bassa osmolarit\u00e0, causano reazioni nello 0,04% dei casi.\nVeleni.\nI veleni assunti tramite punture di insetti, come imenotteri (api e vespe) o \"triatominae\" possono indurre anafilassi in soggetti predisposti. Precedenti reazioni sistemiche, ovvero reazioni patologiche alla sostanza che coinvolgono tutto l'organismo (come ad esempio malessere generalizzato, senso di calore, edema dei tessuti molli o della glottide, shock), sono un fattore di rischio per sviluppare anafilassi in futuro; tuttavia la met\u00e0 delle persone decedute per anafilassi non aveva mai avuto precedenti reazioni sistemiche.\nFattori di rischio.\nPersone affette da malattie atopiche come l'asma, l'eczema o la rinite allergica sono ad alto rischio di reazioni anafilattiche da alimenti, dal lattice, dai farmaci e dalle punture d'insetto. In uno studio svolto su un campione di bambini, il 60% aveva una storia di precedenti malattie atopiche e tra i decessi di ogni et\u00e0, oltre il 90% presentava una storia di asma. Pazienti con mastocitosi o con uno status socio-economico pi\u00f9 elevato sono maggiormente a rischio. Maggiore \u00e8 il tempo trascorso dall'ultima esposizione all'allergene, minore \u00e8 il rischio.\nFisiopatologia.\nL'anafilassi \u00e8 una reazione allergica grave, di rapida insorgenza, che interessa molti distretti corporei. La causa \u00e8 il rilascio di mediatori infiammatori e di citochine dai mastociti e dai granulociti basofili. Solitamente ci\u00f2 avviene a causa di una reazione immunologica, ma a volte il meccanismo \u00e8 di tipo non immunologico.\nMeccanismi immunologici.\nNel meccanismo immunologico pi\u00f9 frequente, le immunoglobuline E (IgE) si legano all'antigene responsabile dell'inizio della reazione allergica. Questo attiva i recettori Fc\u03b5RI nei mastociti e basofili portandoli a rilasciare mediatori infiammatori, come l'istamina. Questi mediatori successivamente aumentano la contrazione della muscolatura liscia bronchiale, provocano vasodilatazione, aumentano le perdite di liquidi dai vasi sanguigni e riducono la forza di contrazione del muscolo cardiaco.\nEsistono poi reazioni anafilattiche di tipo immunologico non IgE-mediate, come quelle causate da infliximab, da destrani o che si osservano in occasione di esami radiologici con mezzi di contrasto. Si ritiene che in questi casi la reazione anafilattica sia a partire dalla formazione di complessi immuni.\nMeccanismi non-immunologici.\nMeccanismi non immunologici coinvolgono sostanze o fattori che in casi rari causano direttamente la degranulazione dei mastociti e dei basofili. Tra questi agenti si trovano i mezzi di contrasto utilizzati in radiologia, gli oppioidi, la vancomicina, la temperatura e le vibrazioni.\nDiagnosi.\nL'anafilassi viene diagnosticata sulla base di criteri clinici. Quando uno dei tre seguenti segni si verifica a pochi minuti o ore dall'esposizione a un allergene, vi \u00e8 un'alta probabilit\u00e0 che si tratti di una reazione anafilattica:\nDurante un attacco, gli esami del sangue per la triptasi o l'istamina rilasciate dai mastociti possono essere utili nella diagnosi di anafilassi per le punture di insetti o farmaci. Tuttavia questi test sono di utilit\u00e0 limitata se la causa scatenante \u00e8 dovuta all'assunzione di cibo o se la persona ha una pressione sanguigna normale, e inoltre non sono specifici per la diagnosi.\nClassificazione per gravit\u00e0.\nDi seguito sono riportate le classificazioni delle reazioni anafilattiche per gravit\u00e0 nei pazienti sia adulti sia pediatrici:\nTest allergologici.\nI test allergologici possono aiutare a determinare il fattore scatenante. Le prove cutanee sono disponibili per alcuni alimenti e veleni. Gli esami sierologici per la ricerca di immunoglobuline specifiche possono essere utili per confermare l'allergia al latte, alle uova, agli arachidi, alle noci e al pesce. Test cutanei sono, inoltre, disponibili per confermare l'allergia alla penicillina, ma non ne esistono per altri farmaci. Le forme di anafilassi di origine non immunitaria possono essere determinate soltanto conoscendo la storia del paziente o mediante l'esposizione all'allergene in esame, e non da esami cutanei o sierologici.\nDiagnosi differenziale.\nA volte pu\u00f2 essere difficile distinguere l'anafilassi da asma, sincope o attacchi di panico. L'asma, tuttavia, non si presenta solitamente con prurito o sintomi gastrointestinali; la sincope invece si manifesta con pallore, o con un'eruzione cutanea. Infine, l'attacco di panico pu\u00f2 provocare vampate di calore ma non l'orticaria. Altre condizioni mediche che si manifestano in modo simile all'anafilassi sono la sindrome sgombroide e l'anisakiasi.\nPrevenzione.\nEvitare che si inneschi il meccanismo di anafilassi \u00e8 la strategia di prevenzione maggiormente raccomandata. Nei casi in cui ci\u00f2 non sia possibile, si pu\u00f2 procedere con tecniche di desensibilizzazione. L'immunoterapia con veleni di imenotteri risulta efficace nella desensibilizzazione dell'80-90% degli adulti, arrivando al 98% nei bambini, contro le allergie alle punture di api, vespe, calabroni e formiche rosse. L'immunoterapia orale pu\u00f2 essere efficace nella desensibilizzazione in alcuni soggetti e per alcuni tipi di alimenti (tra cui il latte, le uova, le noci e le arachidi), ma gli effetti collaterali di questo trattamento sono frequenti. La desensibilizzazione \u00e8 possibile anche per molti farmaci, tuttavia \u00e8 consigliabile per la maggioranza delle persone evitare semplicemente l'agente in questione. In coloro che reagiscono al lattice pu\u00f2 essere d'aiuto evitare alimenti cross-reattivi (alimenti che contengono allergeni simili e quindi in grado di portare alla stessa reazione allergica) come, ad esempio, avocado, banane e patate.\nTrattamento.\nL'anafilassi \u00e8 un'emergenza medica che pu\u00f2 richiedere misure rianimatorie, quali la gestione delle vie aeree, la somministrazione di ossigeno e di grandi volumi di fluidi per via endovenosa e uno stretto monitoraggio delle condizioni del paziente. La somministrazione di adrenalina, con l'aggiunta di antistaminici e steroidi come adiuvanti, \u00e8 il trattamento di scelta in caso di condizioni critiche. Un periodo di osservazione in ospedale, che pu\u00f2 variare dalle 2 alle 24 ore, \u00e8 raccomandato per le persone che hanno superato la crisi, per la possibilit\u00e0 che i sintomi si ripresentino anche senza esposizione all'allergene (anafilassi bifasica).\nAdrenalina.\nLa somministrazione di adrenalina \u00e8 il trattamento primario per l'anafilassi. Il suo utilizzo ha anche il vantaggio di essere privo di controindicazioni assolute. Le linee guida consigliano di somministrare una soluzione di adrenalina per via intramuscolare, nella met\u00e0 anterolaterale della coscia, non appena si sospetti il verificarsi di una reazione anafilattica. L'iniezione pu\u00f2 essere ripetuta ogni 5 - 15 minuti, in caso di risposta insufficiente. Una seconda dose diviene necessaria nel 16-35% degli eventi, ma la somministrazione di pi\u00f9 di due dosi \u00e8 raramente necessaria. La via intramuscolare viene preferita rispetto alla somministrazione sottocutanea, poich\u00e9 quest'ultima pu\u00f2 ritardare l'assorbimento. Effetti minori indesiderati dalla somministrazione di adrenalina includono: tremori, stato ansioso, mal di testa e palpitazioni.\nPersone in cura con betabloccanti possono risultare resistenti agli effetti dell'adrenalina. In questa situazione, qualora l'adrenalina non sia efficace, pu\u00f2 essere somministrato per via endovenosa glucagone, il quale presenta un meccanismo d'azione indipendente dai \u03b2-recettori.\nSe necessario, pu\u00f2 anche essere somministrata per via endovenosa una soluzione diluita di adrenalina. L'adrenalina per via endovenosa, tuttavia, \u00e8 stata correlata a episodi di aritmia e di infarto del miocardio. Gli autoiniettori di adrenalina possono essere utilizzati per l'auto-somministrazione. Generalmente esistono due autoiniettori: uno per adulti e bambini con un peso di almeno 25\u00a0kg e uno per i bambini di peso compreso tra i 10 e i 25\u00a0kg.\nAltri farmaci.\nNonostante siano comunemente utilizzati, l'efficacia degli antistaminici, sia H1 sia H2, \u00e8 scarsamente supportata da evidenze cliniche. Nel 2007 una revisione dei dati raccolti non ha evidenziato alcuno studio di buona qualit\u00e0 che potesse suggerirne l'uso e si ritiene che essi non abbiano effetto sull'edema o sullo spasmo delle vie aeree. I corticosteroidi non riescono a fare la differenza durante l'episodio acuto di anafilassi, ma possono essere utilizzati con l'obiettivo di diminuire il rischio di anafilassi bifasica. La loro efficacia profilattica in queste situazioni \u00e8 per\u00f2 incerta. Il salbutamolo nebulizzato pu\u00f2 essere efficace per fronteggiare il broncospasmo che non si risolva con l'adrenalina.\nPrognosi.\nPer i pazienti in cui la causa \u00e8 nota e il trattamento \u00e8 disponibile rapidamente, la prognosi \u00e8 buona. Anche nel caso in cui la causa rimanga sconosciuta, se si ha a disposizione velocemente un farmaco preventivo, le probabilit\u00e0 di sopravvivenza rimangono generalmente alte. La morte si verifica, solitamente, per un arresto respiratorio (tipicamente asfissia) dovuto a cause cardiovascolari (shock). Ci\u00f2 si verifica dallo 0,7% al 20% dei casi risultanti mortali. Sono stati riportati in letteratura dei casi in cui la morte \u00e8 avvenuta in pochi minuti dall'evento scatenante la reazione anafilattica. Nei soggetti che sperimentano un episodio di anafilassi sopravvenuto durante l'esercizio fisico, la situazione si evolve generalmente con esito positivo, con un attacco di breve durata e meno grave.\nL'anafilassi bifasica \u00e8 la ricorrenza dei sintomi tra 1 e 72 ore senza una successiva esposizione all'allergene. Gli studi sostengono che ci\u00f2 avvenga nel 20% dei casi. La recidiva si verifica in genere entro 8 ore e viene gestita nello stesso modo dell'anafilassi."}
{"id": "523483", "revid": "1318658", "url": "https://it.wikipedia.org/wiki?curid=523483", "title": "Parco di Muskau", "text": "Il parco di Muskau (in tedesco: \"Muskauer Park\" e in polacco: \"Park Mu\u017cakowski\") \u00e8 il pi\u00f9 grande e il pi\u00f9 famoso parco in stile inglese della Germania e della Polonia. Si estende per circa 545 ettari su entrambi i lati del fiume Nysa \u0141u\u017cycka, che costituisce il confine tedesco-polacco. Il centro del parco appartiene alla citt\u00e0 tedesca di Bad Muskau.\nIl 2 luglio 2004 l'UNESCO ha iscritto il parco nella lista dei patrimoni dell'umanit\u00e0, citando la sua importanza per lo sviluppo dell'architettura del paesaggio come disciplina vera e propria.\nStoria.\nIl fondatore del parco fu il principe Hermann von P\u00fcckler-Muskau (1785-1871), l'autore di \"Hints on Landscape Gardening\" e proprietario di Bad Muskau dal 1811. Dopo prolungati studi in Inghilterra, nel 1815 fond\u00f2 il parco. Mentre il tempo passava, stabil\u00ec una scuola internazionale di gestione dei paesaggi a Bad Muskau e auspic\u00f2 la costruzione di un parco paesaggistico che avrebbe circondato la citt\u00e0 \"in un modo mai fatto prima in cos\u00ec grande scala\".\nLe opere includevano il rimodellamento del vecchio castello e la costruzione di una cappella gotica, un cottage inglese pi\u00f9 alcuni ponti. P\u00fcckler ricostru\u00ec il castello come centro del parco, con una rete di itinerari che da esso dipartono. Questo avvenne fino al 1845, quando P\u00fcckler fu costretto a vendere il suo patrimonio. Tutto fu comprato da un principe olandese, che impieg\u00f2 Eduard Petzold, allievo di P\u00fcckler e conosciuto giardiniere paesaggistico, per completare l'opera.\nDurante la battaglia di Berlino entrambi i castelli furono distrutti e tutti e quattro i ponti rasi al suolo. Dal 1945 il parco \u00e8 stato diviso dal confine di stato tra Polonia e Germania, con due terzi dell'estensione del parco su territorio polacco. Il vecchio castello fu infine ricostruito dall'amministrazione della Germania Est nel 1965-1972, mentre il nuovo castello e i ponti sono ancora in restauro."}
{"id": "523491", "revid": "1315817", "url": "https://it.wikipedia.org/wiki?curid=523491", "title": "Francesco Sansovino", "text": "Biografia.\nNato a Roma, figlio naturale del grande architetto Jacopo Sansovino, ancora bambino segu\u00ec il padre, che si rifugi\u00f2 a Venezia, mentre Roma veniva saccheggiata dai Lanzichenecchi (1527). Studi\u00f2 legge a Bologna e a Padova, spostandosi pi\u00f9 volte. Fece parte, per un breve periodo, della corte di Giulio III, prima di ammogliarsi e stabilirsi definitivamente a Venezia, dove condusse una vita ritirata e tranquilla da autore poligrafo, prestando la sua opera alle famose tipografie veneziane, per le quali fece traduzioni, compil\u00f2 raccolte e annot\u00f2 alcuni testi classici.\nAttivit\u00e0 letteraria.\nSono state registrate ben 97 opere, fra edite e inedite, scritte da Francesco Sansovino in un trentennio. Gli argomenti sono i pi\u00f9 disparati: dalla storia alla medicina, dalle tecniche amorose all'agricoltura, dalla grammatica alla politica al diritto.\nLa sua opera pi\u00f9 famosa \u00e8 \"Venetia, citt\u00e0 nobilissima et singolare, descritta in XIIII libri\", chiamata brevemente \"Venetia descritta\", una specie di enciclopedia sulla citt\u00e0 veneta nella quale descriveva chiese, palazzi, opere d'arte, nonch\u00e9 usi, personaggi e avvenimenti fino al 1581, anno della stampa.\nGrande fortuna ebbe anche l'opera \"Origini e fatti delle famiglie illustri d'Italia\", pi\u00f9 volte ristampata, ma sospettata di plagio da un'opera analoga di Giuseppe Betussi. Pubblic\u00f2 anche due volumi di raccolte di discorsi, \"Orazioni volgarmente scritte da molti uomini illustri dei tempi nostri\" e il trattato sull'opera di segretariato \"Secretario o Trattato in quattro libri sull'arte di scrivere lettere \"acconciatamente et con arte in qual si voglia soggetto\"\". \nFu anche un valido critico letterario di grande finezza, pubblicando per esempio le \"Lettere sopra le dieci giornate del Decameron\" (1543) e analoghi scritti su Dante, Petrarca e Ariosto. Sul tema storico, tradusse, dal latino in italiano, nel 1583, le \"Antiquitatum variarum\" di Annio da Viterbo: \"Le antichit\u00e0 di Beroso Caldeo Sacerdote. Et d'altri scrittori, cos\u00ec Hebrei, come Greci et Latini, che trattano delle stesse materie\" (1583), in seguito rivelatesi una complessa falsificazione."}
{"id": "523493", "revid": "54666", "url": "https://it.wikipedia.org/wiki?curid=523493", "title": "Parco di Bad Muskau", "text": ""}
{"id": "523494", "revid": "289247", "url": "https://it.wikipedia.org/wiki?curid=523494", "title": "Conglomerato cementizio armato", "text": ""}
{"id": "523495", "revid": "125373551", "url": "https://it.wikipedia.org/wiki?curid=523495", "title": "Cos\u00ec com'\u00e8", "text": "Cos\u00ec com'\u00e8 \u00e8 il terzo album del duo hip hop italiano Articolo 31, pubblicato il 14 maggio 1996 dalla Best Sound.\nIl disco.\nConsiderato il miglior album del duo, con le tracce \"Tranqi Funky\", \"2030\", le simpatiche \"Cos\u00ec e cos\u00e0\" (contenente un campionamento di \"Gianna\" di Rino Gaetano) e \"Il Funkytarro\", le violente \"Non c'\u00e8 rimedio\" e \"Cos\u00ec com'\u00e8\" (nel cui ritornello in sottofondo \u00e8 udibile un campionamento della nota melodia del videogame Pac-Man), le romantiche \"Gigugin\" e \"Domani\" e la scatenata \"Un urlo\". Tra le partecipazioni ci sono quelle di Space One (\"Latin Lover\") Paola Folli (\"Domani\"), Solo Zippo (\"Sono l'M.C\".) e soprattutto quella del cantautore Lucio Dalla (\"L'impresa eccezionale\"). \u00c8 l'album rap italiano pi\u00f9 venduto di sempre con oltre 600.000 copie vendute, inoltre \u00e8 l'unico album rap italiano ad aver vinto il disco di diamante.\nNel 2012 l'album viene ristampato in CD nella collana \"Tutta Scena\" di Sorrisi e Canzoni con l'aggiunta di una traccia bonus. Nel 2015 l'album viene ristampato in formato LP.\nNel 2021, a distanza di 25 anni dalla sua uscita e dopo essere stato gi\u00e0 disco di diamante, l'album ha ottenuto un'altra certificazione di disco d'oro dalla FIMI."}
{"id": "523498", "revid": "17340", "url": "https://it.wikipedia.org/wiki?curid=523498", "title": "Bergamo Lions", "text": ""}
{"id": "523500", "revid": "599013", "url": "https://it.wikipedia.org/wiki?curid=523500", "title": "Etna (vino)", "text": "L'Etna \u00e8 un vino che prende il nome del monte Etna ed \u00e8 la seconda DOC istituita in Sicilia (dopo il Marsala), con decreto del 25/09/1968. Abbraccia vini prodotti nei seguenti comuni: Biancavilla, Santa Maria di Licodia, Patern\u00f2, Belpasso, Nicolosi, Pedara, Trecastagni, Viagrande, Aci Sant'Antonio, Acireale, Santa Venerina, Giarre, Mascali, Zafferana, Milo, Sant'Alfio, Piedimonte, Linguaglossa, Castiglione, Randazzo, tutti in provincia di Catania.\nStoria.\nLa provincia di Catania e i paesi etnei sono la terra della pi\u00f9 antica civilt\u00e0 agricola siciliana; le prime testimonianze di comunit\u00e0 agricole sono riferite al Neolitico. Questa parte della Sicilia orientale fu la prima a essere colonizzata dai greci (729 A.C.) e nell\u2019VIII sec. A.C. gi\u00e0 conobbe il vino e forse anche la vite. Nel V sec. A.C. questo areale era fortemente vitato, come \u00e8 testimoniato da alcune monte del tempo giunte fino a noi.\nNel III sec. A.C. Teocrito parla della grande diffusione del vigneto alle falde dell\u2019Etna; successivamente la viticoltura ebbe un periodo di decadenza, per poi riprendersi dal XIII sec. D.C. in poi. Nel 500 Fazello lodava i vini prodotti ai piedi dell\u2019Etna e nel 700 Arnolfini parlava del vino di Mascali, che veniva esportato a Malta.\nNel 1848 risultavano coltivati quasi 26.000 ettari di vigneto. Nel 1869 G. Gregorio cita i rinomati vini della Contea di Mascali (XVIII-XIX sec.), antico territorio alle pendici dell\u2019Etna, sito tra l\u2019attuale Giarre e Mascali e, quelli della zona superiore della regione pedemontana dell\u2019Etna.\nTra il 1880 e il 1885 Catania era la provincia siciliana pi\u00f9 vitata con oltre 90.000 ettari di vigneto; ma l\u2019invasione fillosserica ai primi del 900 provoc\u00f2 una grave crisi della viticoltura; gli ettari di vigneto scesero fino a circa 40.000.\nLa riduzione della superficie vitata negli anni \u00e8 dovuta alle frequenti eruzioni dell\u2019Etna e alle oggettive difficolt\u00e0 di una viticoltura difficile, cosiddetta \u201ceroica\u201d, dove i vigneti a causa delle forti pendenze sono in larga parte terrazzati e dove le operazioni colturali sono difficilmente meccanizzabili e, quindi, comportano costi molto alti. Ma, nonostante queste \u201cdifficolt\u00e0\u201d la viticoltura etnea nel corso dei secoli ha sempre mantenuto un ruolo di coltura molto importante per il territorio, con la produzione di vini di alta qualit\u00e0 fino ad arrivare a oggi.\nLa storia recente \u00e8 caratterizzata da una evoluzione positiva della denominazione, con l\u2019impianto di nuovi vigneti, la nascita di nuove aziende, la professionalit\u00e0 degli operatori che hanno contribuito ad accrescere il livello qualitativo e la rinomanza della DOC \u201cEtna\u201d, come testimoniano i riconoscimenti in campo nazionale e internazionale dei vini DOC \u201cEtna\u201d prodotti dalle aziende della zona geografica di riferimento. \u00c8 stata la prima DOC siciliana a essere riconosciuta e una delle pi\u00f9 antiche d\u2019Italia. Il disciplinare \u00e8 stato modificato, con l\u2019introduzione della tipologia spumante, nella versione bianco e rosato, e del rosso riserva.\nIl Vino Etna ha ottenuto il riconoscimento della Denominazione di Origine Controllata in data 11 agosto 1968.\nTecniche di produzione.\nLe operazioni di vinificazione, spumantizzazione, invecchiamento obbligatorio, imbottigliamento e affinamento in bottiglia, devono essere effettuate all'interno della zona di produzione"}
{"id": "523501", "revid": "124703625", "url": "https://it.wikipedia.org/wiki?curid=523501", "title": "Aleksandr Aleksandrovi\u010d Bogdanov", "text": "Fu uno dei due fondatori del bolscevismo e intellettuale influente, il primo a tradurre in russo \"Il Capitale\" di Marx, il pi\u00f9 importante scrittore di fantascienza russo prima della rivoluzione del 1917 e, in campo medico, un pioniere delle trasfusioni di sangue.\nBiografia.\nAnni giovanili.\nAleksandr Malinovskij nacque da una famiglia di origine bielorussa. Il padre era professore di fisica al liceo di Tula, di cui il giovane Aleksandr frequent\u00f2 gi\u00e0 in giovane et\u00e0 i laboratori e la biblioteca. Negli anni del ginnasio di Tula diede prova di grandi capacit\u00e0, ma dimostr\u00f2 ben presto una tendenza a rifiutare tutte le forme di autorit\u00e0, scontrandosi spesso con la rigida organizzazione della scuola.\nSu consiglio del fratello maggiore, nel 1891 si iscrisse alla facolt\u00e0 di scienze dell'Universit\u00e0 statale di Mosca, ma i suoi studi si interruppero tre anni pi\u00f9 tardi, quando la polizia zarista lo arrest\u00f2 per la sua adesione a un'associazione studentesca non autorizzata.\nNel dicembre del 1894, venne arrestato per aver aderito al consiglio federale degli zemlja\u010destvo ed esiliato a Tula.\nFormazione filosofica e politica.\nL'anno seguente, Malinovskij si iscrisse alla facolt\u00e0 di medicina di Char'kov (l'odierna Charkiv), concludendo gli studi nel 1899. Contemporaneamente inizi\u00f2 a impegnarsi in varie azioni di propaganda marxista. \nNel 1896, sempre a Tula, dopo aver svolto il ruolo di propagandista grazie alla conoscenza di Ivan Savel'ev ed essersi avvicinato alle idee della Narodnaja volja, ader\u00ec al partito socialdemocratico russo; in quei prestigiosi circoli di partito conobbe prestigiose personalit\u00e0 come Vladimir Baz\u00e0rov e Ivan Stepanov. \nIn quegli anni scrisse un \"Breve compendio di scienza economica\", pubblicato nel 1897 e pubblicamente elogiato da Lenin: era il primo manuale di economia specificamente destinato agli operai. Fu ristampato varie volte fino alla fine degli anni 1920, perch\u00e9 veniva adottato nelle scuole di partito. \nNegli stessi anni, Bogdanov inizi\u00f2 a interessarsi sempre di pi\u00f9 alla filosofia. Nel 1899 pubblic\u00f2 l'opera \"Elementi fondamentali di una concezione storica della natura\", di ispirazione nietzschiana, anch'essa risultato dell'insegnamento tenuto da Bogdanov nei circoli operai. Risale allo stesso periodo la traduzione de \"Il Capitale\" di Marx in lingua russa per opera sua. Nel 1899 si laure\u00f2 in medicina e si spos\u00f2 con Nathalia Korsak (1865-1945).\nNuovamente arrestato dalla polizia zarista nell'autunno del 1899 (in tempi successivi alla maturit\u00e0 universitaria), venne dapprima incarcerato a Mosca, e successivamente mandato al confino a Kaluga e poi a Vologda, ove rimase per tre anni. A Vologda lavor\u00f2 come medico al locale ospedale psichiatrico, e frequent\u00f2 vari intellettuali come lui confinati, tra cui Berdiaev, Bazarov e Luna\u010darskij, che esercitarono una notevole influenza sulle sue idee. Durante gli anni di esilio, Malinovskij adott\u00f2 lo pseudonimo di \"Bogdanov\", il pi\u00f9 noto degli oltre trenta pseudonimi con cui si fece chiamare nel corso della sua vita.\nAttivit\u00e0 politica, contrasti con Lenin ed esilio.\nNel 1903, Bogdanov ader\u00ec alla fazione bolscevica. L'anno successivo fece un viaggio in Svizzera dove pubblic\u00f2, in collaborazione con gli esuli Luna\u010darskij e Bazarov, un \"Saggio di una concezione realista del mondo\". A Ginevra Bogdanov conobbe Lenin, di cui divenne amico e alleato. In quella citt\u00e0 Lenin e Bogdanov fondarono la prima rivista bolscevica, \"Vpered\" (\"Avanti\"), in cui invit\u00f2 a partecipare anche Luna\u010darskij e Bazarov, che Lenin non conosceva ancora. In seno al POSDR occup\u00f2 in quegli anni un ruolo importante a fianco dell'amico e rivale Lenin, in particolare era membro del Comitato centrale. D'altra parte fu eletto anche nell'\"Ufficio dei comitati della maggioranza\", un nuovo organo, parallelo al Comitato Centrale e che in realt\u00e0 era il vertice della corrente bolscevica, in seguito noto come \"Centro bolscevico\".\nDurante la Rivoluzione del 1905 Bogdanov rientr\u00f2 in Russia, dove rappresent\u00f2 il Comitato Centrale nel primo soviet. Qui organizz\u00f2 il III Congresso del Partito Operaio Socialdemocratico Russo, che si tenne a Londra nei mesi successivi. In ottobre fond\u00f2 il primo quotidiano bolscevico, la \"Novaja \u017dizn\"' (\"Vita nuova\"), insieme a Krasin, Rumjancev, Gor'kij, Bazarov, Luna\u010darskij, Ljadov. In quest'epoca Bogdanov, potendo entrare in Russia, conosceva il paese meglio di Lenin e d'altra parte era pi\u00f9 conosciuto dagli operai, perci\u00f2 era considerato il capo dei bolscevichi. \nQuando nel dicembre 1905 fu sciolto il soviet di Pietroburgo, Bogdanov fu arrestato. Mentre era in prigione, fu eletto al Comitato Centrale dal IV Congresso del Partito Operaio Socialdemocratico Russo.\nLiberato nel maggio 1906, raggiunse Lenin in Finlandia, e abit\u00f2 nella stessa casa del leader bolscevico a Kuokkala presso il confine russo, collaborando con lui a diverse pubblicazioni. In questo periodo Bogdanov faceva da tramite fra il Comitato Centrale e i deputati bolscevichi alla seconda Duma.\nBogdanov fu riconfermato al Comitato Centrale del Partito anche al V Congresso del Partito Operaio Socialdemocratico Russo, che si tenne a Londra nel 1907. Era inoltre membro del \"Centro bolscevico\", il quale coincideva con la direzione della nuova rivista bolscevica, il \"Proletarij\".\nProprio in questa sede emerse con evidenza il dissidio politico con Lenin. Bogdanov, appoggiato dalla maggioranza del partito fra cui Luna\u010darskij e Aleksinskij, sosteneva una strategia di forte opposizione alle istituzioni repressive, che consisteva in particolare nel boicottare le elezioni per la terza Duma, rinunciando al gruppo parlamentare del POSDR, e invece combattere il potere zarista tramite un'organizzazione clandestina che organizzasse una nuova insurrezione. Lenin e i menscevichi proponevano, invece, di utilizzare tutti gli spazi legali rimasti, fra cui i banchi della Duma. La fazione radicale di Bogdanov ebbe inizialmente successo, ottenendo il consenso degli operai e consentendo al suo leader di trovarsi di fatto, seppur per un breve periodo, a capo del movimento bolscevico.\nIl successo politico di Bogdanov fu per\u00f2 di breve durata, infatti la prospettiva di una nuova insurrezione svan\u00ec, mentre i deputati del POSDR alla terza Duma erano in maggioranza menscevichi. Allora una parte dei bolscevichi chiese la revoca dei deputati e furono detti \"otzovisti\" (dal russo \"otozvat\"' \"richiamare\"). Bogdanov e altri pretesero, invece, che i deputati votassero in base alle istruzioni del Comitato Centrale, e furono detti \"ultimatisti\". Tuttavia il peso degli \"otzovisti\" e degli \"ultimatisti\" nelle organizzazioni di partito rimase significativo, inoltre questa ala sinistra del bolscevismo comprendeva i maggiori intellettuali comunisti, come Gor'kij e Luna\u010darskij.\nLo scontro fra la sinistra bolscevica e il resto del POSDR ebbe a oggetto la filosofia della scienza. Infatti Bogdanov e gli altri intellettuali a lui vicini pensavano di integrare la nuova epistemologia empiriocriticista nel marxismo.\nPlechanov, il maggior teorico menscevico e uno dei massimi elaboratori del marxismo ortodosso, contest\u00f2 quello che chiam\u00f2 \"bogdanovismo\" per dimostrare che i bolscevichi erano revisionisti di sinistra, in modo simmetrico al revisionismo di destra dei marxisti \"legalitari\". \nNel 1908 il conflitto divenne interno alla fazione bolscevica: Lenin capiva che i menscevichi stavano utilizzando la filosofia di Bogdanov per emarginare tutti i bolscevichi, perci\u00f2 nel 1909 fece espellere Bogdanov dalla corrente bolscevica. Successivamente Bogdanov fu gradualmente emarginato anche dalla vita del POSDR, sino all'espulsione dal Comitato centrale nel 1911 in seguito a un accordo di Lenin con i menscevichi. \nIntanto, nell'agosto 1909 con l'aiuto di Maksim Gor'kij e Anatolij Luna\u010darskij si era rifugiato in Italia, dove aveva fondato un sodalizio politico-filosofico con diversi compagni e rivoluzionari, tra cui il filosofo Bazarov, e aveva fondato e animato la scuola di Capri per operai russi, e successivamente quella di Bologna dove insegn\u00f2 anche Trockji.\nUna foto lo ritrae a Capri mentre gioca a scacchi con Lenin sotto lo sguardo di Gor'kij. A Capri abit\u00f2 a Villa Monacone, nelle medesime stanze che in seguito furono di Monika Mann. \nAlla fine del 1909 Bogdanov aveva fondato anche il gruppo \"Vpered\", che continu\u00f2 a operare nel POSDR fino all'estate 1917, nonostante l'espulsione di Bogdanov dal partito.\nNel 1913, approfittando dell'amnistia concessa dai Romanov, torn\u00f2 con Gor'kij in Russia.\nPrima guerra mondiale e rivoluzione del 1917.\nNel 1914 venne arruolato nell'esercito russo come medico militare, e partecip\u00f2 a varie missioni. \nPoche settimane prima della rivoluzione d'ottobre Bogdanov organizz\u00f2 il movimento \u201cProletkul't\u201d, che si proponeva di sradicare la \u201cvecchia\u201d cultura borghese in favore di una nuova cultura autenticamente proletaria e che dur\u00f2 fino al 1923.\nNel 1917 rifiut\u00f2 di aderire al movimento rivoluzionario e non lesin\u00f2 critiche al dispotismo del gruppo dirigente bolscevico.\nNel 1918 venne nominato professore di economia all'universit\u00e0 di Mosca e Direttore della nuova Accademia Sovietica di Scienze Sociali. \nGli ultimi anni.\nA partire dal 1921 Bogdanov si dedic\u00f2 alla medicina, specializzandosi nel campo\u00a0\u2013 al tempo ancora sperimentale - delle ricerche sulle trasfusioni di sangue. Inizi\u00f2 a sperimentare sistemi per la trasfusione del sangue, sottoponendosi personalmente ai protocolli di ricerca.\nNel 1922, inviato a Londra come consigliere dell'ambasciata sovietica, approfitt\u00f2 dell'occasione per visitare gli ospedali britannici e acquistare i pi\u00f9 avanzati strumenti medici disponibili.\nNel 1923 fu arrestato dalla polizia segreta e condannato a un periodo di detenzione per la sua supposta adesione a un gruppo di dissidenti bolscevichi contrario ai modi autoritari del nuovo potere. Successivamente fu liberato, pare per diretto intervento di Stalin.\nGli studi ematologici di Bogdanov ottennero subito un forte sostegno delle autorit\u00e0, soprattutto da parte dell'Accademia della medicina di Mosca. Nel 1926 venne quindi fondato sotto la sua direzione il primo istituto russo specializzato nella trasfusione del sangue, che venne intitolato a Bogdanov dopo la sua morte. Nell'arco di due anni, nell'istituto si praticarono pi\u00f9 di cento trasfusioni. Nel marzo del 1928, Bogdanov tent\u00f2 uno scambio di sangue con uno studente ammalato di malaria e affetto da una forma benigna di tubercolosi. Quindici giorni pi\u00f9 tardi, dopo una lunga agonia che egli stesso osserv\u00f2 e descrisse con lucidit\u00e0 e scrupolo professionale, Bogdanov mor\u00ec. Taluni interpretarono l'esperimento come suicidio.\nOpere e teorie.\nBucharin scrisse nel necrologio di Bogdanov che ebbe un'importanza straordinaria per lo sviluppo del partito, che fu uno teorici pi\u00f9 eminenti del partito, che era l'uomo pi\u00f9 colto dell'epoca della rivoluzione bolscevica e che molti dovevano la loro cultura alla lettura delle sue opere. \nOltre che dirigente rivoluzionario, fu un influente intellettuale, filosofo esegeta dell'opera di Karl Marx, economista, medico e ricercatore, nonch\u00e9 romanziere e polemista. Si deve a lui la prima traduzione in lingua russa del \"Capitale\" di Marx.\nIl teorico dell'organizzazione politica.\nIl pensiero politico di Bogdanov \u00e8 espresso in modo organico nella \"piattaforma\" del gruppo \"Vpered\". Si tratta in realt\u00e0 di un documento pratico che spiega analiticamente come si deve organizzare il partito. Dopo il \"Che fare?\" di Lenin \u00e8 stato il testo pi\u00f9 approfondito sull'organizzazione dell'agitazione e della propaganda. \nSi ribadisce innanzitutto l'idea bolscevica secondo cui il partito \u00e8 costituito solo dall'avanguardia consapevole e organizzata del proletariato. Si constata poi che dopo la rivoluzione del 1905 gli intellettuali hanno abbandonato il partito. D'altra parte la \"piattaforma\" vuole che il proletariato impari a dirigere il proprio movimento. Pertanto c'\u00e8 bisogno di un lavoro su pi\u00f9 livelli: bisogna formare i quadri del partito, bisogna preparare gli operai attivisti e bisogna educare le masse operaie. \nLa formazione degli attivisti \u00e8 affidata a circoli di propaganda locale che con corsi di qualche mese preparino gli agitatori specializzati per propagandisti di fabbrica, delle campagne o redattori di giornali locali: insegnino loro le basi dell'economia politica e del socialismo scientifico, ma anche le tecniche di organizzazione e agitazione.\nColoro che sono destinati a insegnare nei circoli di propaganda devono a loro volta essere istruiti nei circoli per propagandisti, dove insegnano quadri di partito. \nL'opera di educazione delle masse, stante l'illegalit\u00e0 e quindi la clandestinit\u00e0 della stessa, dovr\u00e0 avvenire soprattutto in forma scritta, in particolare attraverso il giornalino clandestino locale. Il giornalino dovr\u00e0 pubblicare le notizie locali raccolte attraverso gli operai delle varie fabbriche, ma anche le notizie internazionali ottenute attraverso le biblioteche, nonch\u00e9 letteratura d'intrattenimento. Se non si pu\u00f2 organizzare il giornalino locale, la propaganda dovr\u00e0 avvenire attraverso opuscoli e volantini. \nA loro volta gli allievi pi\u00f9 bravi dei circoli di propaganda vengono inviati alla \"scuola superiore socialdemocratica di agitazione\" per formare i nuovi quadri di estrazione operaia. Le prime di queste scuole furono aperte a Capri (agosto-dicembre 1909) e a Bologna (novembre 1910-marzo 1911). \nLa stesura dei programmi \u00e8 fatta con modalit\u00e0 che partono dal basso. Perci\u00f2 si comincia con questionari formulati dalle organizzazioni locali agli operai per conoscere le loro esigenze, poi ci sar\u00e0 una rielaborazione a livello di conferenze regionali e infine di Comitato Centrale. Lo scopo finale \u00e8 di educare il proletariato a organizzarsi da solo in movimento rivoluzionario.\nPerci\u00f2 la \"piattaforma\" critica gli atteggiamenti autoritari e intolleranti (con malcelato riferimento a Lenin) che ingenerano l'abitudine a non mettere in discussione l'autorit\u00e0 dei massimi dirigenti del partito: tutto ci\u00f2 \u00e8 diseducativo per le masse, che devono invece imparare ad autogovernarsi. \nIl teorico della cultura proletaria.\nBogdanov fu anche un influente teorico della cultura proletaria. Nel 1910 scrisse il manifesto programmatico \"Compiti culturali del nostro tempo\", in cui auspicava la nascita di una nuova \"intelligencija\" uscita dalle file del proletariato, e proponeva la creazione di una \"Enciclopedia proletaria\", che doveva assolvere al compito di unificazione culturale cos\u00ec come aveva fatto l'Enciclopedia degli Illuministi nel preparare la Rivoluzione francese. \nEgli sostenne con forza il movimento Proletkul't, che lui stesso aveva contribuito a sviluppare all'epoca della scuola di Capri, che si prefiggeva la distruzione totale della \u2018\u2018vecchia cultura borghese\u2019\u2019 a favore di una \u2018\u2018pura cultura proletaria\u2019\u2019. Infatti l'obiettivo di Bogdanov non era solo quello di formare dei quadri di partito efficaci, ma soprattutto quello di educare dei socialisti consapevoli, in quanto la rivoluzione \u00e8 possibile solo se i lavoratori saranno consapevoli, e l'egemonia politica suppone l'egemonia culturale. \nBogdanov non accettava l'idea marxista secondo cui la cultura sarebbe mera \"sovrastruttura\" rispetto all'economia. La visione bogdanoviana era pi\u00f9 dialettica: egli pensava che la cultura, l'ideologia, consistesse nell'organizzazione delle classi sociali e della produzione. Perci\u00f2 la cultura \u00e8 s\u00ec determinata dal tipo di organizzazione economica della societ\u00e0, ma \u00e8 anche vero che retroagisce su di essa, perch\u00e9 sono la scienza e la tecnica a determinare le tecniche di produzione, che a loro volta creano le classi sociali. La cultura \u00e8 perci\u00f2 altrettanto necessaria quanto la vita economica e una societ\u00e0 senza cultura non potrebbe vivere. \nLa cultura proletaria comincia dalla vita quotidiana in famiglia e nel partito. In entrambe queste istituzioni Bogdanov deplorava i residui di autoritarismo: dei mariti verso le mogli, dei genitori verso i figli, dei dirigenti di partito verso gli iscritti. \nL'ambizione di Bogdanov era per\u00f2 quella di elaborare una filosofia proletaria, una scienza proletaria e un'arte proletaria. Non si sarebbe dovuto trattare, tuttavia, di discipline separate, ch\u00e9 la separatezza era tipica della cultura borghese, ma di una cultura unificata: si sarebbero dovuti chiarire i metodi di ricerca delle diverse discipline per scoprire gli elementi che le unificano. \nLa cultura \u00e8 organizzazione dei rapporti di produzione tecnici (rapporto fra uomo e natura) ed economici (rapporti fra uomini). \u00c8 la cultura che forma le classi sociali, in quanto \u00e8 consapevolezza dei rapporti di produzione. E Bogdanov precisa che la divisione in classi non \u00e8 solo un fatto economico, ma culturale, dal momento che ogni classe elabora una propria ideologia. \nIl compito di elaborare la coscienza di classe pu\u00f2 essere svolto solo dalla stessa classe operaia, in base alla propria esperienza, e non pu\u00f2 essere fornito al proletariato dall\"'intelligencija\" piccolo-borghese dei funzionari di partito, da lui definiti \"corvi bianchi\", come invece accade nel modello leniniano. \nNel 1917 Bogdanov fond\u00f2 il \"Proletkul't\" e nel 1918 fond\u00f2 a Mosca la prima universit\u00e0 proletaria.\nInizialmente sostenuto dal partito, il \"Proletkul't\" fu successivamente avversato, soprattutto dalle colonne della \"Pravda\".\nFilosofo: Empiriomonismo e Tectologia.\nLa prima opera filosofica di Bogdanov, pubblicata fra il 1904 e il 1906, \u00e8 stata \"Empiriomonismo\", in tre volumi.\nSi trattava innanzitutto di una teoria generale della societ\u00e0 collettivistica, come sistema proprio dell'et\u00e0 industriale, avendo come obiettivi polemici sia l'individualismo sia l'autoritarismo. \nI temi furono ripresi nella \"Scienza della coscienza sociale\", pubblicata nel 1914 e ristampata pi\u00f9 volte perch\u00e9 utilizzata come testo nelle scuole di partito. L'industria ha fatto s\u00ec che gli operai non fossero pi\u00f9 meri esecutori, bens\u00ec che controllassero delle macchine e pertanto che diventassero anch'essi dei tecnici. Nella fabbrica capitalistica, tuttavia, le decisioni le prendono solo gli imprenditori, senza consultare gli operai. La costruzione di macchine autoregolantisi costituir\u00e0 lo stadio finale dell'industrializzazione e permetter\u00e0 di minimizzare la differenza fra ingegneri e operai, portando a una societ\u00e0 davvero egualitaria. L'esito del collettivismo e dell'eguaglianza sar\u00e0 la fine della lotta di classe e l'armonia sociale. \nL'opera pi\u00f9 originale e importante di Bogdanov \u00e8 la \"Tectologia\" (Scienza generale dell'organizzazione o scienza delle strutture), in cui egli tent\u00f2 una teoria generale della natura come formulazione dei principi organizzativi posti a fondamento della struttura di tutti i sistemi, viventi e no.\nLa proposta di Bogdanov consiste nella fondazione di una nuova scienza universale, in cui unificare tutte le scienze sociali, biologiche e fisiche, considerate come un sistema di relazioni da investigare alla ricerca dei principi organizzativi fondamentali di ogni sistema.\nL'opera, pubblicata tra il 1912 e il 1917, anticip\u00f2 di molti anni alcuni aspetti della cibernetica, e fu utilizzata nell'elaborazione degli schemi matematici impiegati per la pianificazione economica dell'URSS negli anni venti.\nL'idea di base \u00e8 che ogni attivit\u00e0 umana \u00e8 organizzazione: organizzazione della natura, organizzazione delle forze umane, organizzazione dell'esperienza. La \"tectologia\" ha il compito di concepire tutte le scienze come strumenti per l'organizzazione dell'attivit\u00e0 lavorativa collettiva. \nNella societ\u00e0 progettata da Bogdanov, in realt\u00e0, non ci sar\u00e0 pi\u00f9 nemmeno bisogno di una filosofia, perch\u00e9 una volta elaborata la scienza monistica, cio\u00e8 unificante, sar\u00e0 questa a unificare le diverse discipline.\nI dissidi con Lenin e Plechanov nell'esegesi di Marx.\nBogdanov tent\u00f2 poi di superare ci\u00f2 che riteneva essere una schematizzazione positivistica insita nella formulazione teoretica del materialismo dialettico per opera degli esegeti del cosiddetto marxismo ortodosso, riconducibile in parte gi\u00e0 agli apporti di Friedrich Engels all'impalcatura filosofica del marxismo successivi alla morte del celebre pensatore di Treviri, proponendone dunque una versione alternativa ben pi\u00f9 in accordo con le pi\u00f9 recenti scoperte scientifiche e con quelli che venivano considerati all'epoca gli ultimi ritrovati della speculazione filosofica, come ad esempio l'empiriocriticismo di Ernst Mach e Richard Avenarius. \nProprio per\u00f2 a causa di questo suo allontanamento dal marxismo ortodosso, ricevette critiche durissime da parte di Plechanov, che infatti l'attacc\u00f2 violentemente ne \"La critica dei nostri critici\", accusandolo di essere un seguace di Mach travestito da marxista, e, equiparando di fatto il suo pensiero all'ossatura teorica della linea politica di tutta la fazione bolscevica, lanciando la medesima accusa di revisionismo anche a quest'ultimi. \nBogdanov si difese osservando che lui non era pi\u00f9 seguace di Mach di quanto lo stesso Plechanov non lo fosse di D'Holbach, con riferimento al testo principale di Plechanov, \"La concezione materialistica della storia\".\nLenin inizialmente non s'era dimostrato granch\u00e9 interessato a tutta la diatriba in corso, non essendo per sua stessa ammissione esperto di filosofia, ma dinnanzi alle possibili conseguenze che l'equiparazione fra bogdanovismo e bolscevismo poteva comportare sugli equilibri di forza in seno al movimento marxista russo, entr\u00f2 alfine nel merito della questione con la pubblicazione del suo famoso libello \"Materialismo ed empiriocriticismo\", in cui, non facendo altro che riproporre gli argomenti di Plechanov, s'accodava a quest'ultimo nella condanna delle tesi avallate da Bogdanov (pur per\u00f2 rivolgendo delle critiche anche alle teorizzazioni dello stesso Plechanov). \nBogdanov gli rispose allora con il pamphlet \"Fede e Scienza\", in cui innanzitutto contestava la scorrettezza di Lenin che attribuiva a lui e a Mach idee diverse da quelle effettivamente sostenute. Accusava inoltre Lenin di deviazioni parareligiose; il vero oggetto del contendere, secondo lui, sarebbe infatti la \u2018\u2018teoria del riflesso\u2019\u2019 avallata da Plechanov e lo stesso Lenin, cio\u00e8 l'idea che, in linea alla teoria della conoscenza illustrata da Engels nell\"'Anti-D\u00fchring\", la mente umana e di conseguenza la percezione da parte della stessa del mondo esterno siano appunto un riflesso oggettivo delle sue leggi naturali, cosa che renderebbe pertanto tranquillamente interpretabile dialetticamente la stessa realt\u00e0 materiale alla pari di quella socio-economica (andando cos\u00ec a negare una qualsivoglia distinzione gnoseologica tra \"fenomeno\" e \"noumeno\"), che Bogdanov e altri filosofi consideravano invece una gravissima deformazione del vero pensiero di Marx.\nRomanziere di fantascienza.\nBogdanov fu anche il pi\u00f9 importante scrittore russo di fantascienza prima della rivoluzione con due romanzi: \"La stella rossa\" (\"\u041a\u0440\u0430\u0441\u043d\u0430\u044f \u0437\u0432\u0435\u0437\u0434\u0430\" \"Krasnaja zvezda\", 1908), che ebbe grande successo, e il seguito \"L'ingegner Menni\" (\"In\u017eener Menni\", 1912), ambientati su di un pianeta Marte dalla societ\u00e0 socialista utopica.\n\"La Stella rossa\" fu un grande successo editoriale, stampato in centinaia di migliaia di copie. Nel romanzo si prefigura una societ\u00e0 extraterrestre ove si \u00e8 finalmente realizzato il socialismo perfetto, ed \u00e8 infatti una descrizione accurata e divulgativa della teoria bogdanoviana dell'organizzazione. Vengono descritte le varie fasi della vita dell'uomo nella societ\u00e0 ideale: educazione, famiglia, alimentazione, vecchiaia, malattia, morte.\nL'organizzazione armoniosa della societ\u00e0 collettivistica \u00e8 dovuta a una pianificazione efficiente che fonda le proprie decisioni su di un apparato statistico capillare, che registra tutti i dati economici e, dopo averli elaborati, indica alle fabbriche le quantit\u00e0 da produrre, ai disoccupati in che fabbrica trovare lavoro, e cos\u00ec via, ma lasciando comunque ognuno libero di scegliere. I dati in entrata e in uscita vengono trasmessi mediante segnali elettrici.\nIl romanzo contiene anche vari accenni sia alla teoria della tecnologia sia alle tecnologie per realizzare trasfusioni di sangue."}
{"id": "523502", "revid": "1632387", "url": "https://it.wikipedia.org/wiki?curid=523502", "title": "Andrea Niccolai", "text": "Soprannominato \"Niccolair\" per il gesto dell'aeroplanino con il quale esultava, \u00e8 stato una guardia tiratrice dotata di un eccellente tiro dalla linea dei tre punti. Vive e risiede da sempre a Montecatini Terme, della cui squadra fu bandiera e capitano.\nHa un fratello, Gabriele, che ha anch'esso vestito la canotta di Montecatini per anni.\nCarriera.\nGiocatore.\nClub.\nProdotto del vivaio del Montecatini Sporting Club, Niccolai ha debuttato in quintetto base all'et\u00e0 di 17 anni mettendosi subito in mostra, tanto da essere chiamato in Nazionale gi\u00e0 nella stagione 1986-1987. Nella stessa annata, il club termale vinse il campionato di Serie B e fu promosso in Serie A2 per la prima volta nella sua storia, grazie al contributo dello stesso Niccolai e dell'altro cannoniere Mario Boni, che insieme furono ribattezzati \"i gemelli del canestro\". Il binomio Boni-Niccolai si rende protagonista di un'ulteriore salto di categoria, conquistando una storica promozione nella massima serie il 21 maggio 1989.\nAl termine della stagione 1989-1990, conclusa da Montecatini con una retrocessione in Serie A2 all'ultima giornata, Niccolai viene ceduto alla Il Messaggero Roma per la cifra record di 13 miliardi di lire, in quello che fu il trasferimento pi\u00f9 caro della storia del basket italiano. Arriva nella capitale insieme a giocatori del calibro di Dino Radja, Ricky Mahorn, Alessandro Fantozzi, Roberto Premier e Michael Cooper. Durante il suo quadriennio romano, nonostante gli acquisti altisonanti, la sua squadra vince solo una Coppa Kora\u0107 nel 1992.\nNel 1994 si verific\u00f2 uno scambio di propriet\u00e0 tra Roma e Forl\u00ec, con Giorgio Corbelli che divenne il nuovo patron dei capitolini, lasciando la Libertas Forl\u00ec ad Angelo Rovati. Il cartellino di Niccolai rimase in mano a Rovati, dirigente che nella stessa estate respinse l'invito di un provino al suo giocatore da parte dei Golden State Warriors. Forl\u00ec, che quell'anno disputava la Serie A2, arriv\u00f2 a disputare le finali playoff contro gli acerrimi rivali del Basket Rimini: fu proprio una tripla di Niccolai allo scadere di gara3 a sancire la promozione forlivese al Palasport Flaminio di Rimini. La sua media realizzativa al termine di quell'anno fu di 26,9 punti a partita. \"Niccolair\" rest\u00f2 a Forl\u00ec anche l'anno successivo, in A1.\nNell'estate 1996 si trasfer\u00ec alla Benetton Treviso e vinse lo scudetto al termine della stagione, senza mai partire in quintetto base ma segnando 9,7 punti nei 21 minuti circa a sua disposizione. Nel settembre successivo, i biancoverdi trevigiani vinsero anche la supercoppa italiana contro la Virtus Bologna.\nNiccolai scese poi in A2 nel 1998 per tornare a Montecatini, contribuendo a riportare la squadra toscana in Serie A1 al primo tentativo. Due anni pi\u00f9 tardi ci fu un altro ritorno, questa volta a Roma, seguito da due parentesi a Biella e Milano, le sue ultime esperienze nel massimo campionato.\nNell'ottobre 2003 fu ingaggiato in Legadue dalla FuturVirtus del patron Claudio Sabatini, il quale aveva acquisito il Progresso Castel Maggiore per farne la continuazione storica della Virtus Bologna dopo l'esclusione delle \"vu nere\" dai campionati. Un anno dopo Niccolai inizia la stagione a Scafati Basket che lo taglia nel successivo febbraio, la stagione viene cos\u00ec terminata a Fabriano sempre in Legadue.\nUn nuovo ritorno a Montecatini si concretizza nel 2005, in quella che \u00e8 stata l'ultima parentesi della sua carriera. Durante il campionato 2006-07 ha raggiunto i 10.000 punti realizzati nei campionati professionistici, piazzandosi al 6\u00ba posto nella classifica generale dietro ad Antonello Riva, Oscar Schmidt, Mario Boni, Vincenzo Esposito e Carlton Myers. Nel 2008 la formazione termale retrocede dalla Legadue alla terza serie, Niccolai vi rimane comunque nelle vesti di giocatore fino al 21 febbraio 2010, quando all'et\u00e0 di oltre 41 anni annuncia ufficialmente il suo ritiro complice un problema al ginocchio.\nNazionale.\n\u00c8 stato convocato in Nazionale U-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli .\nIl 19 novembre 1986, all'et\u00e0 di 17 anni, ha giocato la prima partita con la maglia dell', contro la vinta 83 a 67, diventando il pi\u00f9 giovane cestista ad esordire con la maglia della Nazionale maggiore nonch\u00e9 il primo ad essere convocato, nonostante partecipasse al campionato di serie B. Con la maglia azzurra ha totalizzato complessivamente 65 presenze e segnando 496 punti.\nDirigente e allenatore.\nInsieme al ritiro dall'attivit\u00e0 agonistica, nel febbraio 2010 Niccolai annuncia il suo nuovo ruolo di direttore tecnico di Montecatini. I problemi economici del sodalizio rossoblu hanno costretto la dirigenza a non iscrivere la squadra al campionato di Serie B 2014-2015, cos\u00ec Niccolai \u00e8 ripartito da Monsummano (sempre in Serie B), nelle vesti di vice dell'ex compagno di squadra Alessandro Fantozzi. Il 23 dicembre 2014 Fantozzi viene esonerato, ed \u00e8 Niccolai a prendere le redini di Monsummano, riuscendo a condurre la squadra alla salvezza. Nella stagione successiva Niccolai resta a Monsummano e finisce il campionato al nono posto sfiorando i playoff. A Novembre 2016 subentra a Giulio Cadeo sulla panchina della Fiorentina Basket."}
{"id": "523504", "revid": "845929", "url": "https://it.wikipedia.org/wiki?curid=523504", "title": "Pineta Sacchetti", "text": ""}
{"id": "523507", "revid": "1748973", "url": "https://it.wikipedia.org/wiki?curid=523507", "title": "Il migliore (programma televisivo)", "text": "Il migliore - Sfida d'intelligenza era un gioco a premi televisivo, l'ultimo condotto da Mike Bongiorno, in onda su Rete 4 nel 2006 (dal 4 maggio all'8 giugno e dal 10 ottobre al 22 novembre) e nel 2007 (dal 5 aprile al 24 maggio), i cui concorrenti provenivano da categorie professionali precise: insegnanti, ufficiali di marina, ingegneri, piloti d'aereo, archeologi, preti, in una sfida all'ultima domanda.\nIl programma.\nIl programma aveva lo scopo dichiarato di voler assegnare la palma di \"cervellone\" al migliore fra ognuno di loro, attraverso una serie di domande a eliminazione che ricalcano lo schema del quiz classico.\nIl programma era tratto da un format inglese della casa di produzione Celador (stessa casa di produzione di Chi vuol essere milionario?) trasmesso sul canale ITV, intitolato Britain's Brainiest (letteralmente, \"Il pi\u00f9 intelligente d'Inghilterra\"), che al suo esordio ha ottenuto uno share di 33,5%.\nIl gioco era suddiviso in 5 \"manche\" via via difficili. \nLa prima \"manche\" vede i concorrenti scendere subito da 16 a 12. Avevano 15 secondi per dare le 3 risposte esatte, scegliendo tra 9 alternative e passavano alla \"manche\" successiva i primi sei dei due gruppi da otto, e gli ultimi 2 dei suddetti gruppi (4 in totale), sono eliminati dal gioco.\nSuccessivamente, nella seconda \"manche\" i concorrenti si affrontavano in sfide a due, attraverso domande di cultura generale; chi arrivava per primo a 5 nel computo delle risposte esatte, passava alla fase successiva. In questa \"manche\", chi dava la risposta errata, regalava il punto all'avversario, favorendolo anche al passaggio del turno. \nI sei concorrenti rimasti (vincitori delle sfide a due) si sfidavano al gioco dell'SMS, dove i concorrenti dovevano indovinare, attraverso una tastiera numerica simile a quella del cellulare, una parola che aveva a che fare con l'argomento dato e le lettere che componevano la parola erano nascoste dietro a dei numeri, che potrebbero corrispondere alle lettere della tastiera numerica; chi per primo riusciva ad indovinare la frase, sarebbe stato colui che sceglieva per primo l'argomento nella \"manche\" del \"tutto in un minuto\", poi via via tutti gli altri.\nIn questa terza fase ciascuno dei concorrenti rimasti, a turno, aveva a disposizione un solo minuto per rispondere a domande serrate su un unico tema che il concorrente aveva scelto ed erano le stesse in ogni puntata (arte, scienza, natura, lingue e libri, sport, storia, televisione, geografia, attualit\u00e0, cucina, cinema, musica). Il gioco prevedeva due giri di sfida: passava chi, sommando le risposte dei 2 minuti (due giri, quindi), risultava in prima, seconda o terza posizione della graduatoria.\nNella quarta \"manche\", i tre concorrenti rimasti si sfidavano al tabellone composto da 36 caselle. Le caselle erano colorate utilizzando i colori abbinati ai concorrenti e, di conseguenza, alla materia da loro scelta. I colori erano il giallo, il rosso e il blu, o il bianco. In questo caso, si trattava di domande di cultura generale. Prima della \"manche\", i concorrenti avevano a disposizione pochi secondi di tempo (solitamente 5-8 secondi) per memorizzare la distribuzione dei colori. Terminato il tempo di memorizzazione, i concorrenti sceglievano una casella: se risultava corrispondente al proprio colore e materia, avevano 10 secondi di tempo per rispondere ad una domanda. Se rispondevano correttamente, conquistavano 2 punti, in caso contrario, niente punti. Se veniva scelta una casella di colore abbinato ad un altro concorrente, si ricevevano 3 punti in caso di risposta esatta. Risposte esatte a domande delle caselle di cultura generale aumentavano il punteggio solamente di un punto. I due col punteggio pi\u00f9 alto andranno alla fase conclusiva del gioco.\nLa \"manche\" selezionava i due finalisti che si sfideranno nella \"manche finale:\" la \"gabbia di vetro\". I due concorrenti rimasti, venivano posti dietro una gabbia con 8 pannelli di vetro. Il vincitore del gioco risultava chi tra i 2 \"rompeva\" tutti e 8 i pannelli di vetro, ovverosia dando la risposta giusta alla stessa domanda rivolta in precedenza all'altro concorrente e che aveva risposto in modo errato. Il vincitore di ogni puntata si aggiudicava 10 000 euro di premio per il vincitore, mentre all'altro finalista un viaggio pagato da Mediaset.\nVi sono state 2 puntate VIP di Mediaset: la prima, nella primavera 2006, \u00e8 stata una sfida tra giornalisti, la seconda in autunno ebbe come concorrenti i conduttori. La prima sfida \u00e8 stata vinta da Fabrizio Summonte del TG5 col risultato di 8-3, la seconda da Gerry Scotti, vincendo la finale con il punteggio di 8-6.\nGli autori del programma erano Alberto Consarino, Elisabetta Cianci, Filippo Cipriano, Marco Elia, l'ex \"signor no\" di Rischiatutto Ludovico Peregrini e Davide Tortorella, tornato a fare il giudice di gara dopo tre anni, dalla chiusura di La ruota della fortuna.\nPer l'edizione 2007 (l'ultima) del quiz vennero introdotte alcune varianti:"}
{"id": "523510", "revid": "34222", "url": "https://it.wikipedia.org/wiki?curid=523510", "title": "Aleksandr Aleksandrovic Malinowskij", "text": ""}
{"id": "523512", "revid": "110157", "url": "https://it.wikipedia.org/wiki?curid=523512", "title": "La Chaux-du-Milieu", "text": "La Chaux-du-Milieu (toponimo francese) \u00e8 un comune svizzero di 501 abitanti del Canton Neuch\u00e2tel, nel distretto di Le Locle."}
{"id": "523513", "revid": "287204", "url": "https://it.wikipedia.org/wiki?curid=523513", "title": "Extr\u00eame contemporain", "text": "Con il termine di extr\u00eame contemporain si intende designare la produzione letteraria francese pi\u00f9 recente, quella che risale agli ultimi dieci anni. La nozione di \"extr\u00eame contemporain\" \u00e8, dunque, una nozione in continuo spostamento.\nDescrizione.\nIl termine \u00e8 stato usato per la prima volta dallo scrittore francese Michel Chaillou nel 1989, come riferimento ad un'epoca. A questa definizione generale, semplice, rapida e immediata, corrisponde invece una realt\u00e0 narrativa caotica, complessa, sia dal punto di vista cronologico (i confini temporali dell\"extr\u00eame contemporain\" sono in continuo movimento) sia da quello dell'eterogeneit\u00e0 dell'attuale produzione letteraria francese, che tende a sfuggire ai tentativi di nomenclatura. Il termine \"extr\u00eame contemporain\" \u00e8, dunque, onnicomprensivo. La produzione letteraria di questo periodo si distingue soprattutto per il suo carattere transitorio, per cui l'identificazione di specifici filoni e temi, per quanto utile a \u00abfotografare\u00bb un momento della letteratura francese attuale, tuttavia resta inevitabilmente precaria e parziale, data la natura proteiforme di un infinito \"corpus\" di testi letterari.\nPer questi motivi, \u00e8 del tutto improprio definire l\"extr\u00eame contemporain\" come un movimento letterario: esso \u00e8, piuttosto, un termine di utilit\u00e0 pratica.\nNon solo l\"extr\u00eame contemporain\" si configura come una \u00abcostellazione letteraria\u00bb poco inquadrabile in schemi, ma si \u00e8 spesso rinvenuta nel contemporaneo una sorta di estetica del frammento, ben rappresentata dalla metafora del mosaico: la narrazione diviene spezzettata, con un uso frequente della successione di frasi brevi.\nLa parcellarizzazione della conoscenza si esplicita anche in un ricorso ad un flusso verbale caotico, nonch\u00e9 al monologo interiore, ai tropismi, alle ripetizioni e all'endofasia. La sensazione di incertezza provata dallo scrittore lo porta a scardinare la nozione di romanzo, la sua stessa forma, e a preferire, talvolta, la categoria pi\u00f9 generica di \"r\u00e9cit\". Si registra allora un ritorno al reale: nelle opere di Pierre Bergounioux si assiste agli sconvolgimenti culturali che investono il succedersi delle generazioni; Fran\u00e7ois Bon descrive l'esclusione dalla realt\u00e0 urbana e industriale; molti autori di polizieschi, come Jean-Patrick Manchette e Didier Daeninckx, descrivono la realt\u00e0 sociale e politica, e lo stesso fa Maurice G. Dantec nelle sue opere a met\u00e0 strada fra \"spy story\" e fantascienza; la \"\u00e9criture plate\" di Annie Ernaux cerca, invece, di demolire la distanza tra la realt\u00e0 vissuta e la narrazione di questa stessa realt\u00e0.\nIl soggetto viene mostrato in uno stato permanente di crisi; ma si ha anche un ritorno al quotidiano, alla banalit\u00e0 delle abitudini: l'attenzione si sposta sugli \u00abesclusi della letteratura\u00bb, come ad esempio gli anziani. Questo uso della banalit\u00e0 e del quotidiano sfocia anche in un nuovo \"minimalismo\": dalle \"Vies minuscules\" di Pierre Michon, biografie finzionali di perfetti sconosciuti, si passa con facilit\u00e0 ai \"Plaisirs minuscules\" di Philippe Delerm. Le sfaccettature di questo minimalismo si manifestano in molte maniere: nella banalit\u00e0 dell'argomento, oppure nella forma narrativa breve, o ancora nella struttura concisa e spoglia della frase. Se da un lato si ha un'eroizzazione del personaggio (che cerca di costruirsi un percorso individuale, affrontando una realt\u00e0 ormai priva di senso, per cui l'emarginato o il marginale emerge attraverso la costruzione della propria storia), dall'altra si assiste anche a un \"minimalismo negativo\": il personaggio ristagna nella difficolt\u00e0 sociale e relazionale in cui si trova.\nLa ricerca scientifica sull\"extr\u00eame contemporain\".\nNei primissimi anni novanta in Francia e in Italia iniziano ad operare studiosi che in maniera sempre pi\u00f9 sistematica si occupano dell\"extr\u00eame contemporain\" (per la Francia, a Parigi, Lilla, Clermont-Ferrand; per l'Italia, a Bari, Genova, Milano, Roma). A Bari nasce il primo gruppo organizzato di ricercatori che si dedica esclusivamente alla ricerca sull\"extr\u00eame contemporain\": il GREC (Groupe de Recherche sur l'Extr\u00eame Contemporain)."}
{"id": "523518", "revid": "958185", "url": "https://it.wikipedia.org/wiki?curid=523518", "title": "Tropismo", "text": "La parola tropismo deriva dal greco \u03c4\u03c1\u03ad\u03c0\u03bf\u03bc\u03b1\u03b9 (tr\u00e9pomai) \"mi volgo\" e designa in biologia una reazione di orientamento causata da agenti chimici o fisici. \nTropo, Tropia e Tropo sono elementi derivati, come Tropismo, dalla parola \u03c4\u03c1\u03cc\u03c0\u03bf\u03c2 (tr\u00f2pos) \"abitudine, modo\" o dalla sua radice. Essi entrano nella formazione di termini scientifici come troposfera s.f. (prima del 1913), \"parte dell'atmosfera situata tra il suolo e la stratosfera\", e il suo derivato \"troposferico\".\nMedicina.\nIn microbiologia e farmacologia il tropismo indica la tendenza di alcuni microrganismi e farmaci a localizzarsi o ad accumularsi prevalentemente in un organo, apparato, tessuto o cellula.\nFisiologia vegetale.\nIn fisiologia vegetale, un tropismo \u00e8 una reazione di orientamento degli organi di una pianta (radici, steli, foglie, fiori, ecc.) a un'anisotropia ambientale. La luce e la gravit\u00e0 sono i due principali fattori ambientali responsabili rispettivamente dei fototropismi (come l'eliotropismo) e dei gravitropismi (chiamati anche \"geotropismi\").\nI tropismi possono sembrare movimenti della pianta, ma corrispondono in realt\u00e0 al risultato di una crescita ineguale dei due lati dell'organo, che provoca una curvatura di esso.\nSi distinguono dai tactismi i quali sono spostamenti orientati, e dalle nastie che sono deformazioni di organi non connessi a differenze di crescita bens\u00ec al funzionamento delle strutture di sostentamento.\nLetteratura.\nImitazione di un termine proposto in tedesco da I. Loeb e attestato in inglese dal 1899 \u00e8 la sostantivazione (1887) del suffisso -tropismo che si incontra in parole esistenti anteriormente (eliotropismo, fototropismo, chemiotropismo, geotropismo) e tratto dal greco \"tropos\" \"giro, direzione\" (tropo).\n\u00c8 passata nell'uso letterario per indicare una forza oscura, incosciente che spinge ad agire in un certo modo (1914, Gide) e ha fornito a Nathalie Sarraute il titolo di un romanzo: \"Tropismes\" (1939), con l'idea di \"reazione psicologica elementare poco esprimibile\".\nAltre accezioni.\nLa scrittrice Nathalie Sarraute utilizza il termine \"tropismo\" per indicare una sensazione fugace, breve, intensa ma inspiegata. Una descrizione precisa di ci\u00f2 che la scrittrice intende con l'uso di questo termine si trova nella prefazione a \"L'\u00c8re du soup\u00e7on\", ma vi fa riferimento, direttamente o indirettamente, anche in altre sue opere, come per esempio \"Enfance\" o \"Tropismes\"."}
{"id": "523522", "revid": "110157", "url": "https://it.wikipedia.org/wiki?curid=523522", "title": "Le Cerneux-P\u00e9quignot", "text": "Le Cerneux-P\u00e9quignot (toponimo francese) \u00e8 un comune svizzero di 325 abitanti del Canton Neuch\u00e2tel, nel distretto di Le Locle."}
{"id": "523523", "revid": "4106", "url": "https://it.wikipedia.org/wiki?curid=523523", "title": "Le Cerneux", "text": ""}
{"id": "523524", "revid": "125315749", "url": "https://it.wikipedia.org/wiki?curid=523524", "title": "Rischiatutto", "text": "Rischiatutto \u00e8 stato un programma televisivo italiano di genere telequiz.\nCondotto da Mike Bongiorno, venne messo in onda sul Secondo Programma (occasionalmente sul Programma Nazionale) alle 21:15 del gioved\u00ec sera per cinque edizioni, dal 5 febbraio 1970 al 25 maggio 1974.\nIl programma.\nL'idea originale fu presa dal format americano del programma \"Jeopardy!\", ma invece del peculiare meccanismo secondo cui a una risposta bisognava trovare una domanda, la RAI opt\u00f2 per il classico meccanismo domanda-risposta. La trasmissione, inizialmente, doveva chiamarsi \"A repentaglio!\", ricalcando il titolo originale del programma; il nome venne cambiato durante la fase di preparazione.\nAutori del quiz erano Paolo Limiti e Ludovico Peregrini, che a causa dei suoi inevitabili dinieghi alle richieste di deroga al regolamento, venne soprannominato \"Signor no\". La regia era di Piero Turchetti, coautore del programma, che pass\u00f2 alla storia della televisione italiana insieme alla frase che il presentatore Mike Bongiorno usava per introdurlo:\nLa sigla di testa e le sigle di coda furono ideate e realizzate da Sandro Lodolo. La scenografia era di Tullio Zitkowsky.\nNella conduzione Bongiorno fu affiancato per tutte le cinque edizioni da una giovane valletta italo-argentina, Sabina Ciuffini, studentessa universitaria a Roma. Fino a luglio 1970 il programma fu registrato nel Teatro delle Vittorie di Roma (insieme a \"Arrivi e partenze\", fu l'unico programma condotto a Roma da Bongiorno). Nel settembre 1970 il programma si trasfer\u00ec negli studi della Fiera di Milano, con l'eccezione delle semifinali e finali del '72 e '74, ospitate nel pi\u00f9 capiente Teatro dell'Arte di Milano.\nA testimonianza della popolarit\u00e0 dei telequiz dell'epoca, \u00e8 da ricordare che molti dei concorrenti ammessi al \"Rischiatutto\" avevano gi\u00e0 fatto domanda di ammissione a \"Lascia o raddoppia?\".\nIl programma, sempre condotto da Bongiorno, avrebbe dovuto riprendere il suo corso su Sky Uno nell'autunno del 2009 (col titolo \"RiSKYtutto\"), ma a causa dell'improvvisa scomparsa del conduttore, avvenuta l'8 settembre di quell'anno, venne annullato. In seguito, un remake \u00e8 andato in onda nel 2016, con la conduzione di Fabio Fazio (amico di Mike, e con il beneplacito della famiglia Bongiorno) e la partecipazione dello storico autore Ludovico Peregrini.\nRegole del gioco.\nLe domande preliminari.\nA ogni puntata partecipavano tre concorrenti che affrontavano singolarmente dieci domande preliminari tratte dai testi indicati dai concorrenti a cui si doveva rispondere in cinque secondi su una materia da loro scelta. Ogni risposta esatta, in questa fase preliminare attribuiva al concorrente un premio di 25.000 lire.\nAl termine di questa fase, il concorrente che aveva totalizzato il montepremi pi\u00f9 alto acquisiva il diritto a essere il primo a scegliere la materia del tabellone; in caso di parit\u00e0, si procedeva a un sorteggio col lancio della monetina.\nIl tabellone elettronico.\nAlla fase preliminare, prettamente introduttiva, seguiva la fase pi\u00f9 importante e seguita del gioco: i tre concorrenti, chiusi in tre cabine contigue, si sfidavano al \"tabellone elettronico\" scegliendo la materia della domanda cui rispondere e il valore del premio per la risposta esatta. Durante questa fase di gioco, acquisiva ogni volta il diritto di scegliere la domanda successiva chi dei tre concorrenti avesse risposto esattamente alla domanda precedente, ma rispondeva chi si era prenotato per primo, anche senza aver ascoltato l'intera formulazione della domanda. Il tempo per rispondere a una domanda era di 10 secondi.\nIl valore dei premi, per ogni materia, andava dalle 10.000 alle 60.000 lire; al maggior valore del premio corrispondeva una maggior difficolt\u00e0 della domanda. Le sei materie oggetto del gioco, prescelte dagli organizzatori, variavano a ogni puntata e spaziavano fra gli argomenti pi\u00f9 disparati. Le categorie delle domande al tabellone riguardavano materie generalistiche o di attualit\u00e0 di cui pi\u00f9 o meno tutti i concorrenti potevano conoscere qualcosa; di solito erano comunque garantite due materie per ogni concorrente.\nParticolarmente innovativo e determinante nel destare l'interesse del pubblico verso la trasmissione fu l'inserimento nel \"tabellone elettronico\" di brevi filmati e diapositive a introduzione delle domande. Proprio questa innovazione tuttavia impediva che il programma venisse trasmesso in diretta: la tecnologia dell'epoca imponeva infatti, dopo la scelta della domanda da parte dei concorrenti, l'interruzione della registrazione per permettere il montaggio del filmato corrispondente nel tabellone, in quanto in regia non si conosceva \"a priori\" l'esatto ordine delle domande e quindi la sequenza dei filmati da mandare in onda.\nIl gioco era reso particolarmente interessante dalla presenza sul tabellone di caselle pi\u00f9 o meno favorevoli ai concorrenti: le caselle \"Jolly\" e quelle \"Rischio\". Le prime permettevano al concorrente che ne avesse selezionato una di introitare il premio relativo a quella casella senza dover rispondere ad alcuna domanda; le caselle \"Rischio\" invece consentivano al concorrente che le avesse selezionate di poter puntare una cifra a sua scelta (da 100.000 lire a 1.000.000) e a rispondere a una domanda in 30 secondi. In caso di risposta esatta la cifra veniva aggiunta al suo capitale di gioco, in caso di risposta errata gli sarebbe stata detratta: ci\u00f2 consentiva repentini \"colpi di scena\" modificando e a volte capovolgendo completamente la classifica e il montepremi dei tre giocatori.\nSe a una domanda del tabellone non si prenotava nessuno dei tre concorrenti o tutti e tre davano una risposta errata, la scelta della domanda successiva spettava al concorrente che in quel momento aveva il montepremi minore in valore positivo (i concorrenti con montepremi negativo non avevano tale possibilit\u00e0). In caso di risposta errata di chi si era prenotato, l'ulteriore possibilit\u00e0 di rispondere passava al secondo che si prenotava.\nAl termine della fase del tabellone, i concorrenti che avevano a disposizione un montepremi superiore a zero erano ammessi a partecipare al raddoppio finale.\nIl tabellone del \"Rischiatutto\" verr\u00e0 riproposto molti anni dopo a \"Telemike\" ma con 24 caselle anzich\u00e9 36.\nIl raddoppio finale.\nLa fase finale era quella del \"raddoppio\", nella quale ogni concorrente, singolarmente e isolato in un'apposita cabina, doveva rispondere a domande multiple sulla propria materia di competenza in un tempo massimo di un minuto scegliendo tra tre buste. Se il concorrente riusciva a rispondere in maniera esatta alla serie di domande, raddoppiava il montepremi in suo possesso, ma se rispondeva in maniera errata anche a una sola delle domande poste, perdeva tutto quanto aveva accumulato e andava a quota zero.\nAl termine del raddoppio, il concorrente che aveva accumulato pi\u00f9 soldi veniva proclamato campione e aveva diritto a tornare la settimana successiva per difendere il titolo. Ai due concorrenti sconfitti veniva data in omaggio una scatola del gioco \"Rischiatutto\" e un gettone d'oro del valore di 1.000 lire. In caso di parit\u00e0, se nessuno dei tre concorrenti avesse risposto esattamente alla domanda in cabina o ci fosse stato un \"ex aequo\" sulle cifre vinte, si procedeva con le domande di spareggio dove chi rispondeva esattamente al maggior numero di domande veniva proclamato \"campione in carica\".\nIl meccanismo delle domande finali e del raddoppio verr\u00e0 poi ripreso in tutti i successivi quiz di Mike, fino a \"Telemike\".\nI concorrenti.\nTanti i concorrenti diventati famosi dopo la partecipazione alla trasmissione.\nLa prima campionessa in assoluto fu la signorina Silvana Guerriero di Napoli (rispondeva a domande sulla musica leggera) ma la concorrente pi\u00f9 famosa fu Giuliana Longari, che rispondeva a domande sulla storia romana e fu definita \"la madre di tutti i concorrenti\": la signora Giuliana Longari (passata alla storia come la \"Signora Longari\") fece il suo esordio a \"Rischiatutto\" gioved\u00ec 7 maggio 1970, puntata in cui sconfisse il concorrente Ascanio De Gregorio campione in carica: rimase campionessa ininterrottamente fino al 16 luglio dello stesso anno, giorno in cui fu sconfitta dalla signora Giuliana Boirivant.\nLa simpatia del farmacista fiorentino Andrea Fabbricatore conquist\u00f2 il pubblico: Fabbricatore fu campione di \"Rischiatutto\" dal 22 aprile 1971 (vinse su Corrado Taiuti) al 14 ottobre dello stesso anno, quando fu sconfitto da Roberto Bambagioni.\nOltre al farmacista si ricorda anche lo studioso matematico Angelo Lucia Bosetti, che redigeva in diretta schedine di Totocalcio.\nIl concorrente che pi\u00f9 di tutti pass\u00f2 alla storia del quiz fu per\u00f2 il dottor Massimo Inardi, medico di Bologna, esperto di musica classica e con la passione della parapsicologia. Inardi fece la sua prima apparizione a \"Rischiatutto\" il 2 dicembre 1971, giorno in cui sconfisse Maria Grazia D'Andrea. Egli vinse l'allora stratosferica cifra di 48 milioni di lire, e devolse la vincita di un'intera puntata a un bambino bisognoso di un trapianto di reni. Dotato di una cultura molto vasta e di una notevole capacit\u00e0 di concentrazione, fu accusato dalla stampa di \u00ableggere le risposte dalla mente di Mike\u00bb grazie alle sue competenze parapsicologiche, a tal punto che in una puntata le risposte delle domande del raddoppio non furono scritte sul foglio delle domande in possesso del conduttore, ma in un foglio a parte consegnato alla valletta, posta a grande distanza in modo che Inardi non potesse vederla; ella dovette controllare le risposte e confermarne l'esattezza alzando una paletta. Il medico rimase ininterrottamente campione fino a gioved\u00ec 27 gennaio 1972, quando fu sconfitto da Gian Paolo Lusetti: Inardi era in testa, ma nel rispondere all'ultima domanda del raddoppio inciamp\u00f2 in un banale \"lapsus linguae\" nel pronunciare un numero d'ordine (disse \u00ab633\u00bb invece di \u00ab623\u00bb); il concorrente si corresse immediatamente battendo un colpo e gettando via la sua cuffia per la disperazione, ma il \"Signor No\" Peregrini, nonostante le accorate suppliche del conduttore e con un atteggiamento estremamente severo nei confronti della stampa presente in teatro, non si lasci\u00f2 sfuggire l'occasione per eliminarlo, attirandosi cos\u00ec le antipatie del pubblico. Inardi ammise subito l'errore e con grande sportivit\u00e0 and\u00f2 a tirar fuori il nuovo campione dalla cabina prendendolo per mano e abbracciandolo. Mike infatti ammetter\u00e0 di aver fatto di tutto, insieme ai suoi coautori, per far cadere il prodigioso campione in quanto stava vincendo una cifra troppo elevata. Naturalmente egli vinse la \"finalissima\" del grande torneo dei campioni del 1972.\nTra gli altri partecipanti rimasti nella memoria si ricordano, almeno: Ernesto Marcello Latini (il tabaccaio di Monte Porzio Catone), Anna Mayde Casalvolone, Umberto Ruzzier (rispondeva a domande di storia dell'aviazione), Marilena Buttafarro (esperta di fiabe e soprattutto di quelle dei Fratelli Grimm) e Paolo Paolini (esperto di astronautica).\nLe stagioni successive al 1972 videro invece come protagonisti Maria Luisa Migliari, Lidia Baccaglini, il subacqueo Enzo Bottesini e il professor Angelo Cillo, esperto di scacchi. Quella del 1973, in particolare, \u00e8 ricordata per la partecipazione al quiz della campionessa pi\u00f9 giovane in assoluto, la studentessa liceale Cinzia Salvatori di Riccione, di appena 18 anni e 4 mesi.\nCampioni delle prime tre edizioni.\nQuesti i campioni delle prime tre edizioni, in ordine cronologico.\nn = Numero di puntate vinte\nF = Partecipante alle finali\nP = Posizione nelle finali\n\"Riserva per le finali: Giampaolo Lusetti. Il sig. Rolfi rinunci\u00f2 a partecipare alle finali consentendo alla riserva di entrare in gioco.\"\nLe finali del 1972.\nAl termine delle prime tre edizioni del programma, il 20 maggio, il 27 maggio e il 3 giugno 1972, al Teatro dell'Arte di Milano, si svolsero le eliminatorie del torneo dei grandi campioni delle prime tre edizioni di \"Rischiatutto\".\nFurono riconvocati, in ordine di vincita: Massimo Inardi, Marilena Buttafarro, Ernesto Marcello Latini, Andrea Fabbricatore, Anna Mayde Casalvolone, Gianfranco Rolfi, Paolo Paolini, Giuliana Longari e Umberto Ruzzier. Riserva, che entr\u00f2 in gioco a seguito della rinuncia di Gianfranco Rolfi, Giampaolo Lusetti.\nAlla prima finale parteciparono Giuliana Longari, Andrea Fabbricatore e Paolo Paolini. La signora Longari, all'inizio in netto vantaggio sugli altri due concorrenti, cadde su una domanda su Diocleziano: disse che, in base alla riforma voluta da Diocleziano, nel 286 a Gaio Galerio sarebbe andato l'Oriente e a Massimiano l'Occidente, ma a quel tempo Diocleziano non aveva ancora abdicato e perci\u00f2 era lui a governare l'Oriente e non Gaio Galerio: la Longari perse, cos\u00ec, ben cinque milioni e si and\u00f2 allo spareggio, dove prevalse - all'ultimo momento - il concorrente Andrea Fabbricatore che alla fine arriv\u00f2 primo (Paolini secondo e la Longari terza), accedendo cos\u00ec alla \"finalissima\".\nAlla seconda finale parteciparono Umberto Ruzzier, Marilena Buttafarro ed Ernesto Marcello Latini: Marilena Buttafarro risult\u00f2 vincitrice della seconda finale.\nNella terza finale si scontrarono il supercampione Massimo Inardi, Giampaolo Lusetti e Anna Mayde Casalvolone: Inardi risult\u00f2 vincitore e approd\u00f2, cos\u00ec, alla \"finalissima\" del 10 giugno.\nIl 10 giugno 1972 si svolse la \"finalissima\", a cui parteciparono Massimo Inardi, Andrea Fabbricatore e Marilena Buttafarro. Massimo Inardi risult\u00f2 vincitore e venne cos\u00ec fregiato del titolo di supercampione di \"Rischiatutto\": Inardi, inoltre, in quella occasione si port\u00f2 a casa un'ulteriore somma pari a 5.900.000 lire. Inizialmente la finalissima doveva essere anche la puntata di chiusura definitiva del quiz, ma le numerose richieste dei telespettatori convinsero la Rai a produrre altre due edizioni, rimandando la conclusione del quiz al 1974.\nCampioni delle ultime due edizioni.\nQuesti i campioni delle ultime due edizioni, in ordine cronologico.\nn = Numero di puntate vinte\nF = Partecipante alle finali\nP = Posizione nelle finali\n\"Riserva per le finali: Cinzia Salvatori che non entr\u00f2 in gioco. Non vi furono infatti rinunce.\"\nLe finali del 1974.\nCome nel 1972, il torneo finale, riservato ai grandi campioni delle ultime due edizioni, si svolse al Teatro dell'Arte di Milano e fu trasmesso al sabato sera, e non al gioved\u00ec, sul Programma Nazionale anzich\u00e9 sul Secondo Programma.\nAlle finali furono ammessi, in ordine di vincita: Maria Luisa Migliari, Domenico Giacomino Piovano, Angelo Cillo, Enzo Bottesini, Antonio D'Urso, Gabriella Mondello, Giuseppe Puzzo, Roberta Bestetti e Lidia Baccaglini. Riserva, che non entr\u00f2 in gioco, Cinzia Salvatori.\nAlla semifinale, il 18 maggio 1974, presero parte i suddetti concorrenti, divisi in serie di tre. A differenza delle precedenti finali i concorrenti, nella prima puntata di finale, si scontrarono tutti quanti a terne di tre. La prima manche fu combattuta da Domenico \"Giacomino\" Piovano, Gabriella Mondello e Giuseppe Puzzo; la seconda manche da Angelo Cillo, Roberta Bestetti ed Enzo Bottesini; la terza manche si disput\u00f2, invece, tra Maria Luisa Migliari, Lidia Baccaglini e Antonio D'Urso. Le partite non prevedevano le domande iniziali e, al fine di far giocare tutti e nove i finalisti a terne di tre, il tabellone prevedeva solo tre argomenti, tre soli rischi e un solo passamano. I nove campioni furono poi ammessi tutti e nove al raddoppio con la cifra guadagnata nella propria manche. Essi raddoppiarono tutti e vinsero complessivamente 25.200.000 lire.\nIl raddoppio pi\u00f9 cospicuo fu quello di Gabriella Mondello, il secondo, in ordine di vincita, quello di Maria Luisa Migliari, il terzo quello di Antonio D'Urso. Questi tre concorrenti furono chiamati a giocare la finalissima, la settimana successiva.\nNella finale, che si svolse il 25 maggio 1974, vinse Maria Luisa Migliari. La concorrente di Calice Ligure, esperta di gastronomia, si aggiudic\u00f2 5.480.000 lire; secondo Antonio D'Urso, esperto di storia della Repubblica italiana (4.822.000 lire), terza Gabriella Mondello, esperta di vita e opere di Giovanni Verga (620.000 lire).\nMet\u00e0 delle somme vinte in semifinale e finale furono devolute in beneficenza.\nMike Bongiorno, nell'annunciare ai giornalisti la fine del \"Rischiatutto\", diede appuntamento all'anno successivo ma il suo ritorno sui teleschermi della Rai con un nuovo telequiz avverr\u00e0 solo alla fine del 1976, con \"Scommettiamo?\"\nSomme vinte.\nConsiderando anche le somme vinte nelle finali, i due supercampioni risultarono anche i vincitori delle maggiori cifre in gettoni d'oro: Massimo Inardi, vincitore delle finali del 1972, vinse complessivamente 48.300.000 lire mentre Maria Luisa Migliari, vincitrice delle finali del 1974, ne vinse 43.780.000; al terzo posto, in termini di somme vinte, si classific\u00f2 invece Marilena Buttafarro, terza nelle finali del 1972. La campionessa pi\u00f9 longeva fu invece Giuliana Longari, riconfermatasi tale per 10 volte.\nProgrammazione e successo televisivo.\nIl \"Rischiatutto\" fu trasmesso per cinque edizioni sul secondo programma RAI; con l'eccezione delle puntate del 28 maggio e 4 giugno 1970, del 3 giugno 1971 e di semifinali e finali del '72 e '74, trasmesse sul Programma Nazionale. Nel 1971 la trasmissione ottenne in media telespettatori, mentre quella del 1973 ottenne una media di . Nel 1974, ultimo anno per il programma, ottenne una media di , riconfermandosi tra i dieci programmi pi\u00f9 visti dell'anno.\nLa puntata del 3 febbraio 1972, per uno sciopero generale, and\u00f2 in onda a reti unificate. Proprio il 1972 fu l'anno di maggior successo, con una media di 22 milioni di telespettatori e una punta di in occasione della finale del 10 giugno: esemplificativo di ci\u00f2, in vista della succitata finale persino il calcio italiano si vide costretto a posticipare il concomitante turno di Coppa Italia, temendo una possibile diaspora d'incassi per via della concorrenza col telequiz.\nSigle.\nLa famosa sigla di testa, un motivo dall'andamento incalzante con chiara impronta jazzistica, composto dal maestro Mario Migliardi, rimase invariata per tutte le edizioni: un disegno animato creato da Sandro Lodolo rappresentante un omino che cerca di sfuggire alla parola \"RISCHIO\" (o all'iniziale \"R\"), che lo segue ovunque.\nLe sigle di coda furono invece quattro:\nLe gaffe di Mike.\nAlla trasmissione vengono attribuite numerose \"gaffe\" di Mike Bongiorno, ma alcune non sono altro che leggende metropolitane. La pi\u00f9 celebre si sarebbe verificata quando il presentatore, rivolgendosi alla Longari che aveva fornito una risposta errata a una domanda di ornitologia, avrebbe esclamato: \"\u00abAhi ahi ahi signora Longari, lei mi \u00e8 caduta sull'uccello!\u00bb\" Al riguardo, in un'intervista Paolo Limiti ha confermato che la frase fu effettivamente pronunciata da Mike Bongiorno, anche se non fu rivolta alla Longari ma a un'altra concorrente, aggiungendo che la \"gaffe\" era stata addirittura \"preparata\" dallo stesso presentatore dopo aver saputo che quella concorrente avrebbe risposto a domande di ornitologia. In ogni caso, nelle puntate del quiz conservate negli archivi Rai non vi \u00e8 traccia di quell'episodio riferito alla Longari; il mito di quella ipotetica battuta potrebbe essere stato ispirato dalla puntata del 17 maggio 1973, quando furono poste ai concorrenti (tra i quali vi era una donna, Maria Luisa Migliari) alcune domande sull'ornitologia.\nGioco in scatola.\nLa Editrice Giochi produsse quattro edizioni da tavolo, aventi il seguente contenuto:"}
{"id": "523527", "revid": "117703304", "url": "https://it.wikipedia.org/wiki?curid=523527", "title": "Bogatynia", "text": "Bogatynia (in tedesco \"Reichenau\") \u00e8 una citt\u00e0 della Polonia, del voivodato della Bassa Slesia, nel distretto di Zgorzelec. Si trova nella Polonia sud-occidentale, vicino al punto di triplice frontiera tra Repubblica Ceca, Germania e Polonia. Nel 2006 aveva 19.068 abitanti.\nLa citt\u00e0 \u00e8 una delle citt\u00e0 polacche con la pi\u00f9 alta ricchezza pro capite, a causa delle due attivit\u00e0 principali: la miniera di lignite (\"Kopalnia W\u0119gla Brunatnego Tur\u00f3w\") e la stazione energetica termica associata (\"Elektrownia Tur\u00f3w\")."}
{"id": "523531", "revid": "3938361", "url": "https://it.wikipedia.org/wiki?curid=523531", "title": "Illuministi", "text": ""}
{"id": "523533", "revid": "1776051", "url": "https://it.wikipedia.org/wiki?curid=523533", "title": "Les Brenets", "text": "Les Brenets (toponimo francese) \u00e8 un comune svizzero di 1\u00a0045 abitanti del Canton Neuch\u00e2tel, nel distretto di Le Locle.\nInfrastrutture e trasporti.\nLes Brenets \u00e8 servito dall'omonima stazione, capolinea della ferrovia per Le Locle."}
{"id": "523535", "revid": "2136", "url": "https://it.wikipedia.org/wiki?curid=523535", "title": "Angolo di massima pendenza", "text": ""}
{"id": "523536", "revid": "7336", "url": "https://it.wikipedia.org/wiki?curid=523536", "title": "Sir Benjamin Thompson", "text": ""}
{"id": "523542", "revid": "1305772", "url": "https://it.wikipedia.org/wiki?curid=523542", "title": "Rampa", "text": "La rampa \u00e8 un elemento architettonico che congiunge due piani con diverse quote, cio\u00e8 posti ad altezze diverse. In geometria descrittiva una rampa pu\u00f2 essere piana o elicoidale.\nLa pendenza di una rampa pedonabile deve essere al massimo dell'8% salvo eccezioni, per facilitarne l'utilizzo anche da parte di portatori di handicap.\nRampa carrabile.\nLa pendenza longitudinale massima consentita dalla normativa italiana \u00e8 pari al 20%.\nL'eventuale angolo d'attacco con pendenza massima del 6%. La pendenza media consigliata \u00e8 del 12%.\nRampa pedonale.\nLa larghezza minima di una rampa deve essere: \nOgni 10 m di lunghezza ed in presenza di interruzioni mediante porte, la rampa deve prevedere un ripiano orizzontale di dimensioni minime pari a 1,50\u00d71,50 m, ovvero 1,40\u00d71,70 m in senso trasversale e 1,70 m in senso longitudinale al verso di marcia, oltre l'ingombro di apertura di eventuali porte. Qualora al lato della rampa sia presente un parapetto non pieno, la rampa deve avere un cordolo di almeno 10 cm di altezza. La pendenza delle rampe non deve superare l'8%. Sono ammesse pendenze superiori, nei casi di adeguamento, rapportate allo sviluppo lineare effettivo della rampa. In tal caso il rapporto tra la pendenza e la lunghezza deve essere comunque di valore inferiore rispetto a quelli individuati dalla linea di interpolazione del seguente grafico. \nPossono per\u00f2 esserci leggi regionali pi\u00f9 restrittive. Ad esempio la Regione Lombardia prevede queste pendenze:\nNon viene considerato accessibile (ai fini di abbattimento delle barriere architettoniche) il superamento di un dislivello superiore a 3,20 m ottenuto esclusivamente mediante rampe inclinate poste in successione."}
{"id": "523549", "revid": "7336", "url": "https://it.wikipedia.org/wiki?curid=523549", "title": "Vuoto spinto", "text": ""}
{"id": "523551", "revid": "4252", "url": "https://it.wikipedia.org/wiki?curid=523551", "title": "Nursery Rhyme", "text": ""}
{"id": "523556", "revid": "1718925", "url": "https://it.wikipedia.org/wiki?curid=523556", "title": "Quota (geometria descrittiva)", "text": " \nLa quota \u00e8 la distanza di un punto dalla linea di terra sul piano verticale. L'aggetto \u00e8 la distanza di un punto dalla linea di terra sul piano orizzontale. Esse sono usate per le proiezioni ortogonali."}
{"id": "523567", "revid": "31360", "url": "https://it.wikipedia.org/wiki?curid=523567", "title": "Balbeck", "text": ""}
{"id": "523568", "revid": "2014155", "url": "https://it.wikipedia.org/wiki?curid=523568", "title": "Osman II", "text": "Osman II era figlio del sultano Ahmed I (1603-1617) e di sua moglie Mahfiruz Hatice: la madre fu molto attenta alla sua educazione mentre era in giovane et\u00e0, cos\u00ec che Osman II divenne un eccellente poeta e impar\u00f2 molte lingue, tra cui arabo, persiano, greco, latino e italiano.\nAscese al trono a soli 14 anni a seguito di un colpo di Stato contro suo zio Mustafa I, ma a dispetto della sua giovane et\u00e0, Osman II si dimostr\u00f2 ben presto un governante energico: dopo aver reso sicuro il confine orientale dell'impero firmando un trattato di pace con i Safavidi in Iran, guid\u00f2 personalmente l'invasione ottomana contro la Confederazione Polacco-Lituana per chiudere l'annosa Guerra dei Magnati di Moldavia. Costretto a firmare il trattato di pace con la Confederazione dopo la sconfitta sub\u00ecta nella Battaglia di Khotyn ad opera dell'\"hetman\" Jan Karol Chodkiewicz nel settembre-ottobre 1621, Osman II fece ritorn\u00f2 a Istanbul deluso e furibondo, rimproverando alla codardia dei suoi corpi speciali, i famosi giannizzeri, e alla pochezza dei suoi collaboratori questa sua umiliazione.\nOsman II fu, probabilmente, il primo sultano ad individuare con chiarezza il pericolo che lo strapotere dei giannizzeri costituiva per l'impero: fece chiudere i loro caff\u00e8, che spesso erano centri in cui venivano ordite congiure contro il trono, e pens\u00f2 ad istituire un nuovo corpo armato, fedele al sultano e composto di soldati provenienti dall'Anatolia, dalla Siria e dall'Egitto ma di etnia esclusivamente turca e turcomanna. Per reazione a questo tentativo di ridimensionarli, i giannizzeri ordirono una congiura di palazzo: Osman II fu imprigionato nella fortezza di Yedikule ma, quando un sicario venne inviato nella sua cella per strangolarlo, oppose una strenua resistenza e venne sopraffatto solo in seguito all'intervento di altri uomini, che lo tramortirono colpendolo alle spalle.\nIn confronto con molti dei suoi immediati successori e predecessori, Osman era un sovrano di idee moderne e riformatrici, ma gli mancarono appoggio e aiuto nell'ambiente circostante per attuarle."}
{"id": "523575", "revid": "2128848", "url": "https://it.wikipedia.org/wiki?curid=523575", "title": "Speck Alto Adige", "text": "Lo speck Alto Adige (in tedesco: S\u00fcdtiroler Markenspeck oppure S\u00fcdtiroler Speck) \u00e8 un tipo di speck italiano, della salumeria altoatesina.\nLo speck (chiamato in ladino \"cioce\") \u00e8 ottenuto da una coscia di suino completamente disossata che, differentemente dalla preparazione del prosciutto crudo, viene aperta e tirata, lievemente salata ed aromatizzata e infine affumicata.\nNel 1997 lo speck Alto Adige (all'epoca denominato \"Speck dell'Alto Adige\") ha ottenuto dall'Unione europea il riconoscimento di prodotto a indicazione geografica protetta (IGP).\nIl termine \"speck\", in tedesco, significa letteralmente \"lardo\".\nStoria.\nI primi documenti contenenti la parola \"speck\" risalgono al XVIII secolo.\n lo \"speck\" veniva prodotto per la necessit\u00e0 di conservare la carne. Esso permetteva di conservare per tutto l'anno la carne dei maiali che venivano uccisi durante il periodo natalizio. Lo \"speck\" rappresentava soprattutto per i ceti meno abbienti l'unica opportunit\u00e0 di mangiare carne e far fronte al bisogno di lipidi. Col tempo \u00e8 diventata una delle pietanze principali in occasione di feste e banchetti. E ancora oggi, insieme al pane e al vino, \u00e8 il protagonista della tipica \"merenda\" sudtirolese.\nLo \"speck\" \u00e8 un prodotto tipico del Trentino-Alto Adige ed \u00e8 nato dall'unione dei due metodi di conservazione della carne: la stagionatura, come il prosciutto crudo nell'area mediterranea, e l'affumicatura, tipica del nord Europa. L'Alto Adige trovandosi in una posizione intermedia e godendo di un particolare clima ha fuso i due metodi, producendo lo \"speck\" secondo la regola \"poco sale, poco fumo e molta aria fresca\", che consiste in una salatura moderata e nell'alternanza di fumo e aria fresca.\nInizialmente lo \"speck\" veniva prodotto dalle singole famiglie contadine. Successivamente la produzione si \u00e8 sviluppata prima a livello artigianale, con i macellai di paese, e negli anni sessanta a livello industriale.\nProduzione.\nLo Speck Alto Adige IGP deve il suo carattere inconfondibile al metodo di lavorazione tradizionale. Il disciplinare di produzione prevede un'affumicatura leggera della coscia salata di maiale, una stagionatura media di 22 settimane e un contenuto di sale non superiore al 5% nel prodotto finale.\nL'elemento che accomuna i piccoli e grandi produttori \u00e8 il rispetto della regola \"poco sale, poco fumo e molta aria fresca\" e la dedizione e cura nel creare una specialit\u00e0 amata ben oltre i confini nazionali.\nLa produzione prevede cinque fasi: selezione della materia prima, speziatura, affumicatura, stagionatura, controlli e marchio di qualit\u00e0.\nPer la produzione dello Speck Alto Adige IGP vengono utilizzate solo cosce suine magre e provenienti da allevamenti riconosciuti appartenenti ad un Paese all'interno dell'Unione Europea. Esse vengono selezionate in base ai criteri definiti nel capitolato sulla materia prima e tagliate secondo i metodi tradizionali. Le cosce selezionate vengono marchiate con la data di inizio produzione, a garanzia indelebile e come base per i successivi controlli.\nLe baffe di \"speck\" vengono cosparse di sale e di una miscela di aromi (sale, pepe, ginepro, rosmarino, alloro). Esse vengono salmistrate a secco in ambiente controllato per tre settimane e girate pi\u00f9 volte per agevolare la penetrazione uniforme della salamoia. Il contenuto di sale nel prodotto finale non deve superare il 5%.\nSuccessivamente, le baffe vengono sottoposte alternativamente alle fasi di affumicatura e asciugatura. L'affumicatura con legna poco resinosa \u00e8 leggera e la temperatura del fumo dev'essere inferiore ai 20 gradi centigradi.\nLa fase finale \u00e8 quella della stagionatura, in cui le baffe restano appese in locali pervasi da aria fresca. La durata della stagionatura \u00e8 definita tenendo conto del peso finale della baffa ed \u00e8 di circa 22 settimane. Durante questa fase si forma uno strato naturale di muffa aromatica, rimossa alla fine del processo, che arrotonda il gusto dello \"speck\" ed evita che si secchi troppo.\nInfine, lo \"speck\" che risponde ai criteri imposti dal disciplinare di produzione e che ha superato i controlli viene marchiato a fuoco sulla cotenna in 4 differenti punti con l'apposito sigillo.\nControlli e marchio di qualit\u00e0.\nLo Speck Alto Adige IGP \u00e8 un prodotto protetto dall'Unione europea attraverso il marchio IGP, che sta per \"indicazione geografica protetta\". Tale riconoscimento \u00e8 attribuito ai prodotti selezionati che seguono il metodo produttivo tradizionale in una particolare area geografica. Tuttavia il Disciplinare di produzione non richiede che la carne di suino sia di origine locale e neppure di origine italiana, e nessuno dei produttori aderenti al consorzio dichiara di usare carne italiana.\nA garanzia della qualit\u00e0 e dell'autenticit\u00e0 dello Speck Alto Adige IGP il Consorzio Tutela Speck Alto Adige, in collaborazione con l'istituto di controllo indipendente INEQ (Istituto Nord Est Qualit\u00e0) ha sviluppato un sistema di controllo inerente tutte le fasi di produzione: dalla selezione della carne fino al prodotto finito. I controlli vengono effettuati sulla stagionatura, il rapporto tra parti magre e grasse, il contenuto salino, la consistenza, l'aroma e naturalmente il sapore.\nLo \"speck\" approvato dal consorzio \u00e8 commercializzato sotto un apposito marchio di qualit\u00e0.\nValori nutrizionali.\nLo Speck Alto Adige IGP presenta un alto contenuto proteico. I valori nutrizionali riferiti a 100 g di prodotto sono descritti qui nella tabella a destra.\nCome il prosciutto crudo, anche lo speck pu\u00f2 essere mangiato durante la gravidanza solo previa cottura, onde evitare i rischi connessi alla toxoplasmosi.\nAvvenimenti legati allo speck Alto Adige.\nLa manifestazione pi\u00f9 rilevante legata allo Speck Alto Adige IGP \u00e8 lo \"Speckfest Alto Adige\", ovvero la tradizionale festa dello \"speck\", che ha luogo ogni anno in autunno a Santa Maddalena in val di Funes, ai piedi delle Odle.\nLo \"Speckfest\" Alto Adige, giunto nel 2010 alla sua ottava edizione, \u00e8 un evento organizzato in collaborazione tra l'associazione turistica Val di Funes, il Consorzio Tutela Speck Alto Adige e l'Organizzazione Export della Camera di Commercio di Bolzano. Ogni anno in occasione della festa vengono presentate delle creazioni a sorpresa, ideate da Hans Mantinger \"Gletscherhons\", maestro nell'arte del taglio dello \"speck\"."}
{"id": "523579", "revid": "287204", "url": "https://it.wikipedia.org/wiki?curid=523579", "title": "Cantarell", "text": "Il complesso di Cantarell designa il pi\u00f9 grande campo petrolifero del Messico. \u00c8 situato \"offshore\" a 80 km dalla baia di Campeche in acque poco profonde, fra i 40 e 50 metri circa. Il complesso comprende in realt\u00e0 quattro grandi campi: Akal, Nohocj, Chac e Kutz. A questi quattro giacimenti, va aggiunto il \"piccolo\" (comparativamente) Sihil scoperto pi\u00f9 recentemente, nel 1999. Il primo campo, Chac, fu scoperto nel 1976.\nDescrizione.\nNel 1981, il complesso produceva 1,16 milioni di barili (0,18 km\u00b3) al giorno. La produzione si \u00e8 in seguito abbassata per arrivare a 1 milione di barili (0,16 km\u00b3) nel 1995. La Pemex cominci\u00f2 a iniettare dell'azoto a partire dal 1997, permettendo cos\u00ec alla produzione di ritornare a 1,6 milioni di barili al giorno nel 2002, e a 2,2 milioni di barili al giorno nel 2004. Cos\u00ec, il Complesso di Cantarell divent\u00f2 il secondo pi\u00f9 grande produttore mondiale dopo il campo di Ghawar in Arabia Saudita.\nIl 12 agosto 2004, Luis Ram\u00edrez Corzo, il direttore del dipartimento delle esplorazione e della produzione della Pemex, annunci\u00f2 che la produzione sarebbe diminuita a partire dal 2006 ad un ritmo del 14% per anno. Successivamente si stim\u00f2 correttamente che nel 2008, Cantarell non avrebbe prodotto pi\u00f9 di un milione di barili al giorno.\nA luglio 2008, la produzione giornaliera era scesa del 36 percento a 973.668 barili da 1,526 milioni di barili di un anno prima. Questo rapido declino fu dovuto al miglioramento delle tecniche di estrazione che velocizzano l'estrazione di petrolio contro una diminuita longevit\u00e0 del giacimento. Nel novembre 2008, la produzione di petrolio era di 862.060 barili al giorno. Nel dicembre 2008, Pemex afferm\u00f2 di aspettarsi un declino della produzione di Cantarell fino al 2012 ed una stabilizzazione finale a circa 500.000 barili al giorno.\nNel 2009 la produzione era scesa a 772.000 barili al giorno rendendolo il secondo giacimento messicano dopo Ku-Maloob-Zaap."}
{"id": "523584", "revid": "125666005", "url": "https://it.wikipedia.org/wiki?curid=523584", "title": "Cirillo di Antiochia", "text": "Biografia.\nAppare nelle liste dei vescovi di Antiochia di Siria dopo Timeo: sarebbe stato cio\u00e8 vescovo di questa citt\u00e0 tra il 277 e il 279, o tra il 283 e il 303. Gli succedette Vitale.\nSarebbe stato lui ad ammettere alla comunione ecclesiastica il presbitero Luciano, precedentemente condannato per suoi rapporti con Paolo di Samosata.\nSembra che, alla pubblicazione del secondo editto di Diocleziano (primavera del 303), che prescriveva l'imprigionamento di tutti i capi delle chiese, Cirillo fu arrestato e mandato \"ad minas\" in Pannonia. Questo sarebbe il senso di un passo degli Atti dei santi quattro coronati. La sua morte avvenne in esilio verso il 306.\nViene commemorato nel Martirologio Geronimiano insieme a un martire di nome Andrea: si tratta di un martire autentico che viene ricordato, sempre insieme con Cirillo, nella lista dei martiri di Antiochia che si trova nell'omelia \"de Martiribus\" attribuita a Eusebio di Cesarea.\nIl Martirologio romano lo commemora il 22 luglio."}
{"id": "523585", "revid": "486946", "url": "https://it.wikipedia.org/wiki?curid=523585", "title": "Fran\u00e7ois L'Olonnais", "text": ""}
{"id": "523587", "revid": "486946", "url": "https://it.wikipedia.org/wiki?curid=523587", "title": "Fran\u00e7ois l'Olonnais", "text": ""}
{"id": "523589", "revid": "287204", "url": "https://it.wikipedia.org/wiki?curid=523589", "title": "Pie\u0144sk", "text": "Pie\u0144sk (in tedesco \"Penzig\") \u00e8 un comune urbano-rurale polacco del distretto di Zgorzelec, nel voivodato della Bassa Slesia.Ricopre una superficie di 110,33 km\u00b2 e nel 2007 contava 9.242 abitanti.\nGeografia fisica.\n\u00c8 situata sulla riva orientale del fiume Nei\u00dfe, che forma il confine tra Polonia e Germania. La popolazione nel 2004 ammontava a 5.925 persone."}
{"id": "523590", "revid": "339392", "url": "https://it.wikipedia.org/wiki?curid=523590", "title": "Jean David Nau", "text": ""}
{"id": "523591", "revid": "287204", "url": "https://it.wikipedia.org/wiki?curid=523591", "title": "Piensk", "text": ""}
{"id": "523592", "revid": "339392", "url": "https://it.wikipedia.org/wiki?curid=523592", "title": "Jacques Jean David Nau", "text": ""}
{"id": "523594", "revid": "251174", "url": "https://it.wikipedia.org/wiki?curid=523594", "title": "Great Burgan", "text": "Con Great Burgan si indica un'area geografica del Kuwait in cui si troverebbe la maggior riserva di petrolio del paese, stimata in circa 70 miliardi di barili. Viene considerato il secondo campo petrolifero al mondo.\nIl Great Burgan comprende i giacimenti Burgan, Al-Maqwa, e Al-Ahmadi che si trovano a sud di Kuwait City. Questi tre giacimenti insieme pompano il greggio in 14 depositi di petrolio."}
{"id": "523595", "revid": "35813", "url": "https://it.wikipedia.org/wiki?curid=523595", "title": "Maria Leszcyniska", "text": ""}
{"id": "523597", "revid": "647919", "url": "https://it.wikipedia.org/wiki?curid=523597", "title": "Bootes", "text": ""}
{"id": "523599", "revid": "30445", "url": "https://it.wikipedia.org/wiki?curid=523599", "title": "Universit\u00e0 di Parma", "text": ""}
{"id": "523602", "revid": "287204", "url": "https://it.wikipedia.org/wiki?curid=523602", "title": "\u0141\u0119knica", "text": "\u0141\u0119knica \u00e8 una citt\u00e0 polacca del distretto di \u017bary nel voivodato di Lubusz.Ricopre una superficie di 16,4 km\u00b2 e nel 2007 contava 2.612 abitanti.\nGeografia fisica.\nSorge sul fiume Neisse, che forma il confine tra la Polonia e la Germania. La citt\u00e0 \u00e8 situata sulla riva opposta del fiume rispetto alla sassone Bad Muskau. La popolazione nel 2004 ammontava a 2.648 persone.\nStoria.\nLa citt\u00e0 venne divisa, alla fine della seconda guerra mondiale dalla sua controparte occidentale (Bad Muskau), secondo gli accordi della Conferenza di Potsdam."}
{"id": "523604", "revid": "287204", "url": "https://it.wikipedia.org/wiki?curid=523604", "title": "Leknica", "text": ""}
{"id": "523605", "revid": "125656242", "url": "https://it.wikipedia.org/wiki?curid=523605", "title": "Memoria (liturgia)", "text": "Una \"memoria\" \u00e8 il termine che del Rito romano si usa per indicare quelle celebrazioni del santorale che hanno importanza liturgica minore che le feste e le solennit\u00e0. Essa pu\u00f2 essere obbligatoria, se da celebrare ogni anno a meno di essere impedita da una domenica o da una celebrazione di rango superiore, o facoltativa (\"ad libitum\"), se \u00e8 lasciata ai celebranti la decisione se officiarla o meno.\nHanno il grado di memoria la maggior parte delle celebrazioni dei santi. La memoria non prevede n\u00e9 il canto del \"Gloria\" n\u00e9 del Credo, che sono esclusive delle feste e delle solennit\u00e0 la prima, la seconda delle solennit\u00e0. \nLe memorie si celebrano solo se non cade quello stesso giorno una celebrazione di importanza maggiore: all'uopo il Messale e i libri della Liturgia delle ore riportano all'inizio una tabella in cui si determina l'importanza relativa delle varie celebrazioni dell'anno liturgico, e la loro reciproca precedenza.\nIn particolare le memorie che cadono in Quaresima sono celebrate in tono ancora minore, per evitare di togliere forza alla stessa Quaresima, e sono dette commemorazioni: in tal caso si fa menzione del santo esclusivamente nella colletta.\nMemorie nel Calendario romano generale.\nHanno grado di memoria obbligatoria le seguenti ricorrenze liturgiche. Ad esse, a livello locale, si aggiungono le memorie proprie delle diocesi e delle congregazioni; in tali contesti, inoltre, alcune ricorrenze possono assumere il grado di festa o solennit\u00e0, oppure venir celebrate in date differenti (in genere il giorno successivo) in caso di occorrenza permanente con ricorrenze locali di grado superiore o di precedente istituzione.\nLa celebrazione eucaristica nelle memorie.\nNei giorni in cui cada una memoria, nella celebrazione eucaristica si usano le orazioni liturgiche proprie del santo del quale si fa memoria.\nLa liturgia della parola \u00e8 quella della feria, a meno che si faccia menzione esplicita del santo nella prima lettura o nel Vangelo: in tal caso si usano le letture riportate nel proprio dei santi o nel rispettivo comune.\nLa liturgia delle ore nelle memorie.\nNella liturgia delle ore si deve prendere obbligatoriamente dal santorale la seconda lettura dell'Ufficio delle letture. Le altre parti solamente quando lo si indica esplicitamente.\nIn particolare, non si cambia mai la prima lettura dell'Ufficio delle letture: le rubriche del breviario prescrivono che si legga fedelmente quella della feria, a meno che non si stia celebrando una festa o una solennit\u00e0.\nNelle Lodi mattutine e nei Vespri, nella maggioranza delle memorie si recitano i salmi della feria. Alcune memorie fanno eccezione. La lettura breve con il suo responsorio, l'antifona al cantico evangelico, le invocazioni e le intercessioni possono essere prese della feria o del comune, a meno che il santorale indichi testi propri.\nSe una memoria ricorre durante il tempo di Quaresima pu\u00f2 essere celebrata come \"commemorazione\" nel modo seguente: dapprima si celebra l'intero ufficio previsto per la feria di Quaresima, poi si aggiungono alcune parti proprie del santo che si sta celebrando. Nell'ufficio delle letture, dopo la seconda lettura con il suo responsorio, si aggiunge la lettura agiografica propria con il suono responsorio e l'orazione del santo; nelle lodi mattutine e nei vespri, dopo l'orazione conclusiva, si aggiungono l'antifona e l'orazione propria.\nParticolare memoria facoltativa nelle liturgia delle ore \u00e8 quella di Santa Maria in Sabato."}
{"id": "523608", "revid": "120667715", "url": "https://it.wikipedia.org/wiki?curid=523608", "title": "Psicopolizia", "text": "La Psicopolizia (in inglese \"Thought police\", in neolingua \"thinkpol\") \u00e8 l'organizzazione paramilitare poliziesca presente nel libro \"1984\" di George Orwell.\nFunzione.\nHa il compito di controllare tutte le persone attraverso dei teleschermi (che funzionano anche da telecamere), facendo in modo che queste non commettano psicoreati. Sebbene nel romanzo non esistano n\u00e9 leggi n\u00e9 documenti che spieghino le varie forme di psicoreato, sembra che con questa espressione ci si possa riferire non solo alla vera e propria insubordinazione, ma soprattutto a qualsiasi progetto, anche inconscio (da cui il prefisso 'psico-') di non completa obbedienza alle direttive del partito.\nNel romanzo, il protagonista spiega anche che la Psicopolizia si occupa, oltre che dello spionaggio e del controspionaggio, di disfarsi delle persone che trasgrediscono alle regole del Partito. Non \u00e8 per\u00f2 noto a nessuno cosa venga fatto alle persone catturate dagli agenti, ma viene detto che le persone spariscono semplicemente, e sempre di notte. Si arriva infine a negare l'esistenza stessa della tale persona, a cui viene applicata una vera e propria damnatio memoriae, eliminandone ogni riferimento anche in registri e documenti ufficiali, ossia qualsiasi prova che possa oggettivamente dimostrare che il dissidente sia mai esistito.\nLa Psicopolizia \u00e8, secondo il protagonista, insieme ai Ministeri, il concetto su cui si regge maggiormente il Partito per il suo dominio.\nPer quanto riguarda l'equipaggiamento, gli psicopoliziotti dispongono di divise nere, degli elmetti, degli stivali borchiati di ferro e dei manganelli."}
{"id": "523609", "revid": "112242209", "url": "https://it.wikipedia.org/wiki?curid=523609", "title": "Cucchiaio di Casagrande", "text": "Il cucchiaio di Casagrande, detto anche coppa di Casagrande, \u00e8 uno strumento di misura utilizzato in geotecnica ed ingegneria civile per determinare il \"limite di liquidit\u00e0\" di un terreno. Fu inventato da Arthur Casagrande.\nStruttura e impiego.\nLo strumento \u00e8 composto da una bacinella in ottone su cui viene depositato un campione di terreno fine misto ad acqua e da un puntone atto ad effettuare un solco sul terreno in esame. \nMediante una manovella a cui \u00e8 fissata, il cucchiaio viene fatto regolarmente sollevare e cadere da una altezza prefissata su di una base facente parte integrante dell'attrezzo. Il limite di liquidit\u00e0 \u00e8 quel contenuto d'acqua per il quale 25 colpi determinano la chiusura del solco per una lunghezza di 13 mm. Nelle prove, tipicamente si misura un numero diverso da 25: se per esempio esso \u00e8 minore di 25, il contenuto d'acqua \u00e8 maggiore del limite di liquidit\u00e0, il contrario se il numero di colpi, N, \u00e8 maggiore di 25. Vengono effettuate pi\u00f9 prove ed i risultati vengono riportati in un diagramma (w, N): il limite di liquidit\u00e0 viene ottenuto per interpolazione in corrispondenza di N=25.\nLa differenza IP = wL \u2013 wP, viene chiamata Indice di Plasticit\u00e0.\nLimiti di Atterberg.\nI limiti di Atterberg delimitano quattro possibili stati fisici del terreno in funzione del contenuto di acqua.\nIl contenuto di acqua infatti altera in maniera significativa il comportamento di qualsiasi terreno, soprattutto se esso \u00e8 un terreno a grana fine.\nAtterberg ha distinto quattro possibili stati fisici del terreno: solido, semisolido, plastico, liquido. Il passaggio tra uno stato fisico e un altro \u00e8 definito limite.\nIn ordine dallo stato solido allo stato liquido si hanno: limite di ritiro (o di consistenza), limite plastico, limite liquido."}
{"id": "523610", "revid": "287204", "url": "https://it.wikipedia.org/wiki?curid=523610", "title": "Voivodato di Stanis\u0142aw\u00f3w", "text": "Il voivodato di Stanis\u0142aw\u00f3w \u00e8 stato un'unit\u00e0 di divisione amministrativa e governo locale della Polonia dal 1920 al 1939. La regione oggi \u00e8 denominata Oblast' di Ivano-Frankivs'k e fa parte dell'Ucraina.\nLa citt\u00e0 capitale era Stanis\u0142aw\u00f3w."}
{"id": "523612", "revid": "287204", "url": "https://it.wikipedia.org/wiki?curid=523612", "title": "Voivodato di Stanislawow", "text": ""}
{"id": "523613", "revid": "34928", "url": "https://it.wikipedia.org/wiki?curid=523613", "title": "Balteo di Orione", "text": ""}
{"id": "523614", "revid": "24944", "url": "https://it.wikipedia.org/wiki?curid=523614", "title": "Cucchiaio di casagrande", "text": ""}
{"id": "523616", "revid": "107665", "url": "https://it.wikipedia.org/wiki?curid=523616", "title": "Fiddle", "text": ""}
{"id": "523617", "revid": "547034", "url": "https://it.wikipedia.org/wiki?curid=523617", "title": "Sultanato dei Migiurtini", "text": "Il Sultanato dei Migiurtini (o della Migiurtinia) (, ) era un regno somalo del XIX secolo, situato nell'estremit\u00e0 nord-orientale del Corno d'Africa. Nel periodo d'oro del sultanato, coinciso con il regno del Boqor Osman Mahamuud, il suo territorio si estendeva all'attuale Somalia centrale e settentrionale. Stato fortemente centralizzato, possedeva tutti gli organi e le funzioni di un moderno stato unitario. La maggior parte dei domini dell'ex sultanato sono oggi sotto il controllo della regione autonoma del Puntland.\nStoria.\nFondazione.\nIl regno fu fondato a met\u00e0 del XVIII secolo dai Somali della cabila dei Migiurtini Darod. Raggiunse il massimo splendore nel secolo successivo, sotto li regno del risoluto Boqor Osman Mahamuud.\nAccordo britannico-migiurtino.\nIn conseguenza del consistente numero di naufragi presso il promontorio di Capo Guardafui, vigeva un accordo informale tra il sultanato ed il Regno Unito, in base al quale i britannici accettavano di pagare un sussidio annuale al Boqor per proteggere gli equipaggi inglesi naufragati e le navi dai saccheggi. L'accordo, tuttavia, rimase non ratificato, poich\u00e9 gli inglesi ritenevano che fare ci\u00f2 avrebbe significato dare alle altre potenze coloniali europee un precedente per altri trattati con i somali, che sembravano pronti ad entrare in relazione con tutti indifferentemente.\nIl Sultanato di Obbia.\nIl sultanato di Osman Mahamuud rischi\u00f2 la distruzione a causa di una guerra per il trono tra lo stesso Boqor ed il suo ambizioso cugino, Yusuf Ali Kenadid. Dopo quasi cinque anni di guerra civile, l'ambizioso concorrente venne obbligato all'esilio in Yemen. Un decennio pi\u00f9 tardi, Kenadid ritorn\u00f2 dalla Penisola arabica con una banda di moschettieri hadhrami ed un gruppo di fidati luogotenenti. Con il loro aiuto, riusc\u00ec sopraffare i locali clan Hauia ed a stabilire l'indipendente Sultanato di Obbia nel 1878.\nTrattato italo-migiurtino.\nAlla fine del 1889, il sultano Osman stipul\u00f2 un trattato con il Regno d'Italia, facendo del suo regno un protettorato italiano, nonch\u00e9 nucleo iniziale della futura Colonia somala. Il suo rivale Kenadid aveva firmato un accordo simile per il suo Sultanato l'anno precedente. Entrambi i sultani infatti accettarono il protettorato italiano per favorire i propri obiettivi espansionistici; Kenadid intendeva usare il supporto italiano nella sua disputa con il sultana di Zanzibar omanita per il controllo dell'area di Uarsceik, oltre che per prendere il potere nel Sultanato Migiurtino. Firmando gli accordi, entrambi i monarchi speravano di sfruttare gli interessi contrastanti delle potenze coloniali europee per assicurarsi pi\u00f9 efficacemente una duratura indipendenza dei propri territori.\nI termini di entrambi i trattati specificavano che il Regno d'Italia escludevano ogni interferenza nelle amministrazioni dei rispettivi sultanati. In cambio di forniture di armi italiane e di un sussidio annuale, i sultani concedevano all'Italia un minimo di controllo del territorio e delle concessioni economiche. L'Italia accett\u00f2 inoltre di inviare ambasciatori per promuovere gli interessi dei due regni africani.\nI nuovi protettorati erano gestiti da Vincenzo Filonardi, tramite una compagnia commerciale appositamente creata. Il 5 maggio 1894 venne firmato il Protocollo di confine anglo-indiano, seguito da un accordo del 1906 tra il Cavaliere Giulio Pestalozza ed il Generale Leopold Swaine che assegnava definitivamente Buraan all'amministrazione del sultanato. Con la graduale estensione del dominio italiano sulla Somalia settentrionale, entrambi i sultanati furono alla fine annessi alla Colonia somala. Durante il periodo coloniale gli Italiani costruirono nel centro di Hafun, ribattezzato Dante, una grande salina, allora ritenuta la pi\u00f9 grande del mondo, pi\u00f9 tardi chiusa durante l'occupazione britannica. La grande opera era stata realizzata dalla Societ\u00e0 Migiurtinia.\nAmministrazione.\nBurocrazia.\nCome il vicino Sultanato di Obbia, la \"Migiurtinia\" era un'entit\u00e0 statuale fortemente centralizzata. Possedeva tutte gli organi e le funzioni di un moderno stato unitario: una burocrazia funzionante, una propria nobilt\u00e0 ereditaria, una bandiera di stato, un esercito professionale. Entrambi i sultanati mantenevano un archivio scritto delle proprie attivit\u00e0, tuttora esistente.\nLa capitale principale del sultanato era Alula, con una sede stagionale a Bargal. Il controllo del territorio era assicurato da castelli e forti in numerose aree del regno, inclusa la fortezza di Murcanyo.\nIl regnante del Sultanato di Migiurtina esercitava un potere nettamente maggiore rispetto agli altri leader somali del periodo. Come primus inter pares, il Boqor tassava la raccolta delle piante aromatiche e la pesca delle perle lungo la costa. Deteneva inoltre il diritto di naufragio su tutte le navi che naufragavano lungo le coste del regno. Il sultano esercitava inoltre la sua autorit\u00e0 nel controllo del patrimonio boschivo e dei pascoli, riscuotendo tasse sulla terra e sulle derrate.\nCommercio.\nAi primi del XIX secolo, marinai somali controllavano i porti della costa settentrionale e commerciavano con i propri sambuchi con Aden e Mokha, nel vicino Yemen.\nSecondo rapporti ufficiali commissionati a partire dal 1924 dal Regio Governo della Somalia Italiana, il Sultanato di Migiurtinia intratteneva solide attivit\u00e0 commerciali prima dell'occupazione italiana dell'anno successivo. Secondo gli italiani il sultanato aveva esportato materie prime per 1.056.400 Rupie indiane, il 60% dalla vendita di franchincenso ed altre gomme. Pesce ed altri prodotti del mare fruttavano un totale di 250.000 Rupie, equivalenti pi\u00f9 o meno al 20% delle esportazioni complessive del sultanato. I restanti proventi da esportazione provenivano dal bestiame, con 16 articoli diversi nella lista delle esportazioni del 1924.\nForze armate.\nLa solida amministrazione civile era affiancata da un esercito regolare. Oltre a proteggere le istituzioni dalle minacce sia intestine che esterne, gli ufficiali avevano il compito di dare esecuzione agli ordini del Re. Questi includevano la riscossione dei tributi, tipicamente nella forma dell'elemosina legale (\"seko\" o \"sako\"), una decima dovuta dai Somali ai poveri ed al clero musulmano (\"wadaads\").\nPeriodo post-coloniale.\nFino al 1974 la \"Migiurtinia\" \u00e8 stata un'entit\u00e0 amministrativa del paese, corrisponde per lo pi\u00f9 alla regione di Bari. La sua citt\u00e0 principale \u00e8 Bosaso (in arabo Bender Cassim). Il territorio \u00e8 costituito da un altopiano che dalle catene montuose di oltre 2.500 metri di altezza digrada verso sud e cade quasi a picco da circa 200 metri sull'oceano Indiano. L'altipiano \u00e8 inciso da due grandi solchi: la valle del Darror e quella del Nogal.\nAttualmente la maggior parte dei territori dell'ex-sultanato ricadono nella regione nordorientale della Somalia amministrata dal territorio autonomo del Puntland, costituitosi nel 1998."}
{"id": "523618", "revid": "1060", "url": "https://it.wikipedia.org/wiki?curid=523618", "title": "Luciano d'Antiochia", "text": ""}
{"id": "523620", "revid": "125042460", "url": "https://it.wikipedia.org/wiki?curid=523620", "title": "Luciano di Antiochia", "text": "Biografia.\nIl nome Luciano deriva dal cognomen romano \"Lucianus\", patronimico di \"Lucius\" che significa quindi \"discendente di Lucio\", oppure \"appartenente a Lucio\".\nSecondo la storia tramandata da Suida, Luciano nacque a Samosata da pii genitori e studi\u00f2 nella vicina citt\u00e0 di Edessa alla scuola del confessore Macario, apprendendo l'interpretazione dei libri sacri, e si ritir\u00f2 in solitudine monastica vivendo di preghiere e lunghi digiuni. Tuttavia, a queste affermazioni non pu\u00f2 essere data molta fede poich\u00e9, molto probabilmente, Suida fece confusione tra questo Luciano ed il famoso scrittore satirico pagano del secolo precedente, Luciano di Samosata.\nMolto giovane, Luciano rimase ben presto orfano e dopo aver donato tutta la sua eredit\u00e0 ai poveri si trasfer\u00ec ad Antiochia di Siria, dove fu ordinato presbitero e dove, presto, raggiunse una posizione di spicco come capo della scuola teologica antiochena. Fu accusato di aver condiviso le opinioni teologiche di Paolo di Samosata e dovette fuoriuscire dalla comunione con la Chiesa. Questa frattura con il partito ortodosso dur\u00f2 per i successivi tre episcopati: quelli di Donno, Timeo e Cirillo, dal 268 al 303. Sembra probabile che Luciano si riconcili\u00f2 con la Chiesa all'inizio dell'episcopato di Cirillo (forse nel 285) piuttosto che durante quello del suo successore; altrimenti sarebbe difficile comprendere come i vescovi orientali avrebbero potuto ricevere i suoi allievi.\nNonostante pochi altri uomini abbiano lasciato un'impronta cos\u00ec profonda nella storia della cristianit\u00e0, pochissimo \u00e8 noto della vita di Luciano. L'opposizione alle tendenze allegorizzanti degli alessandrini ebbe origine da lui: rifiut\u00f2 questo sistema \"in toto\" ed elabor\u00f2 il sistema di interpretazione letterale che domin\u00f2 la Chiesa orientale per un lungo periodo. Fond\u00f2 la scuola lucianea e ben presto si riunirono attorno a lui molti discepoli tra cui Ario, Eusebio di Nicomedia che battezz\u00f2 l'imperatore Costantino, Maride di Nicomedia, Teognide di Nicea, Antonio di Tarso e Asterio il Sofista; nel campo della teologia, quasi tutti gli studiosi sono convinti che sia il reale autore delle tesi che troveranno un seguito nell'eresia di Ario. Nel suo sistema cristologico, un compromesso fra modalismo e subordinazionismo, il \"Logos\", nonostante egli stesso fosse il creatore di tutti gli esseri, era una creatura, anche se superiore a tutte le altre. I leader del movimento ariano (Ario stesso) , Eusebio di Nicomedia, Maris e Teognide furono educati da lui e lo considerarono sempre loro maestro e fondatore del loro sistema. Luciano di Antiochia sosteneva che il Figlio di Dio non poteva essere Dio in quanto creato da Dio Padre, concetto che provoc\u00f2 molte controversie sfociate in decine di sinodi per chiarire questo concetto della fede cristiana. In sintesi la disputa era: Cristo \u00e8 stato creato dal Padre o generato?\nLuciano resse la sua scuola per venticinque anni. Malgrado la sua eterodossia, Luciano era un uomo di grande virt\u00f9; mentre imperversava la controversia ariana la sua fama di santit\u00e0 non era inferiore alla sua reputazione di erudito. Nel 303 durante la persecuzione di Diocleziano Luciano fu per alcun tempo ignorato, finch\u00e9 non fu tradito e denunciato da un invidioso sacerdote sabelliano e arrestato ad Antiochia e condotto a Nicomedia. Durante il viaggio dalla Calcedonia riusc\u00ec a convertire quaranta soldati cristiani condannati a morte i quali erano stati costretti a rinnegare la loro fede. A Nicomedia rimase in carcere per nove anni, quando poi l'Oriente pass\u00f2 sotto il dominio di Massimino Daia, nel 311, al rincrudirsi della persecuzione, Luciano venne condotto di nuovo in Tribunale. Fu processato e sottoposto a tortura. Invani furono i tentativi di rinnegare la sua fede e sacrificare gli dei ed alle interrogazioni che gli venivano fatte rispondeva solamente \"Sono Cristiano\". L'Imperatore infine lo condann\u00f2 a morir di fame legato sul ceppo e al palo tenuto fermo mediante il nervo ai piedi ed un legno al di sopra del capo sopra di cui vengono stirate ambedue le braccia e disteso su di un letto di punte di ferro e rottami di vetro e creta . Vi dur\u00f2, con meraviglia, quattordici giorni di digiuno e atroci sofferenze. Il giorno poi dell'Epifania, 6 gennaio 312, consacr\u00f2 sul proprio petto le Sacre Specie, e distribuitele ai discepoli che lo circondavano piangenti, mor\u00ec la mattina dopo, forse sotto la spada , ripetendo per tre volte ai messi imperiali, che erano venuti a vederlo, la sua professione di fede \" Sono Cristiano \" . Tuttavia, secondo l'agiografia della Chiesa ortodossa Luciano mor\u00ec in carcere per le torture e per la fame . Secondo la leggenda il corpo del Martire fu gettato in mare con una grossa pietra al collo e fu ritrovato dai suoi discepoli dopo quindici giorni sopra un delfino. Un anno dopo il suo martirio fu emanato il decreto di Costantino sulla libert\u00e0 di culto per i cristiani.\nIl martirio di san Luciano raccontato da san Giovanni Crisostomo.\nTra i grandi Padri della Chiesa San Giovanni Crisostomo dedic\u00f2 un'omelia a San Luciano: \"Come infatti chi riceve il profeta nel nome del Profeta, ricever\u00e0 la ricompensa del Profeta; e chi riceve il giusto nel nome del Giusto, ricever\u00e0 la ricompensa del Giusto , cos\u00ec chi riceve il martire nel nome del Martire, ricever\u00e0 la mercede del Martire. Ieri il Signore Nostro fu battezzato nell'acqua; oggi il servo vien battezzato nel sangue. Ieri furono aperte le porte del Cielo, oggi sono calpestate le porte dell'inferno. Non vi meravigliate se ho chiamato battesimo il martirio. Qui pure lo spirito discende con abbondanza di grazie, perch\u00e9 si compie la remissione dei peccati e una meravigliosa purificazione dell'anima. E come i battezzandi vengono immersi nell'acqua, cos\u00ec quelli che vengono martirizzati, si lavano nel proprio sangue. Per\u00f2, prima che della sua uccisione, \u00e8 necessario parlare della malizia del diavolo, poich\u00e9 le pene pi\u00f9 intollerabili son quelle che offrono una pi\u00f9 pronta liberazione, mentre quelle pi\u00f9 lunghe riescono men dolorose; egli si studi\u00f2 di trovarne una che avesse a un tempo queste due qualit\u00e0: cio\u00e8 la lunghezza della durata e la intensit\u00e0 dello spasimo; e ci\u00f2 per fiaccare la costanza del martire ed espugnarne la volont\u00e0. Che fa allora il diavolo? Lo assoggetta alta fame. Lontano da voi il pericolo di farne esperienza. Non ci insegn\u00f2 bene Ges\u00f9 a pregare perch\u00e9 non entrassimo In tentazione? Come una belva accovacciata nell'interno delle nostre viscere, la fame dilania tutte le membra e divora in ogni parte il corpo; e, pi\u00f9 rabbiosa del fuoco, da un incessante e inesplicabile strazio. Che cosa infatti \u00e8 pi\u00f9 imperioso delle esigenze della natura ? Che pi\u00f9 mutevole e fiacco dell'umana volont\u00e0? Perch\u00e9 tu apprendessi che nulla \u00e8 pi\u00f9 valido del timore di Dio, la volont\u00e0 appare in lui pi\u00f9 gagliarda della natura. Quel supplizio non valse per\u00f2 a dominare il nostro santo; non trionf\u00f2 della generosa fermezza di lui il quale, di fronte a tale tormento, rimase pi\u00f9 saldo e resistente di ogni pietra pi\u00f9 dura. Egli si saziava del Pane della speranza del Cielo. E quando il diavolo scellerato vide che il santo non si piegava di fronte a tanta necessit\u00e0, si studi\u00f2 di rendergli anche pi\u00f9 duro il tormento. Prese della carne gi\u00e0 sacrificata agli idoli, e, posatala sopra la mensa, volle che di continuo rimanesse davanti agli occhi di lui, appunto perch\u00e9 la facilit\u00e0 di usufruire di quel cibo, finisse per conquiderne il petto gagliardo. Tuttavia il martire super\u00f2 anche questa insidia. Al cospetto della carne tolta dai sacrifici idolatrici, il santo non solo non era tentato, ma sentiva per essa una maggiore avversione. Cos\u00ec che mentre aveva sotto lo sguardo la scellerata pietanza, un'altra mensa ricordava assai pi\u00f9 preziosa, perch\u00e9 colma di Spirito Santo, e s'infiammava verso di quella, preferendo di sopportare ogni tormento anzich\u00e9 gustare delle impure vivande. In quel momento rammentava la mensa dei tre fanciulli della Scrittura\u00bb! Il santo derise malizia del diavolo, ne disprezz\u00f2 le abili insidie, e non si pieg\u00f2 per niente a quanto gli fu posto sotto Io sguardo. Quando poi lo scellerato si avvide che nulla pi\u00f9 gli restava a sperimentare la costanza del martire, lo fece ricondurre al tribunale e, sottoponendolo alla tortura, gli indirizz\u00f2 continue domande. Ma il santo rispondeva solamente: \" Io sono Cristiano\". E il carnefice: \" Di che patria tu sei?, e il Santo: \u201cIo sono Cristiano\u201d, \"Quale \u00e8 la tua professione?, \"Io sono Cristiano , \"chi sono i tuoi genitori?, \" Io sono Cristiano\". Con questa unica e semplice risposta egli, colpendo il diavolo nella testa, non risparmi\u00f2 di infliggergli continuamente ferite sopra a ferite. Sebbene il martire, avesse anche cultura profonda, sapeva nondimeno con evidenza che in siffatte contese, non c'era bisogno di grande eloquenza, ma di fede; non di valentia retorica, ma di un'anima amante di Dio. Tale risposta sembra senza conclusione; ma sebben ci si pensa, si vedr\u00e0 sprigionare da essa tutta la sapienza del martire. Infatti, avendo detto: \" Io sono Cristiano \u201e dichiar\u00f2 la patria, la famiglia, la professione, ogni cosa. Il Cristiano non ha sulla terra una particolare citt\u00e0, ma ha la Gerusalemme celeste. \u00c8 scritto, infatti: \" La superna Gerusalemme \u00e8 libera; questa \"\u00e8 la madre nostra\u201d, II Cristiano inoltre non ha professione terrena, ma appartiene alla cittadinanza dei Cieli: \" La nostra patria l'abbiamo nel Cielo\u201d. II Cristiano, poi, ha per congiunti e per cittadini tutti i Santi: \" Siamo concittadini dei Santi e familiari di Dio\u201d; cos\u00ec che con una sola espressione il martire insegn\u00f2 con esattezza chi fosse, di dove fosse e da chi, e quale era la sua occupazione. Cos\u00ec dicendo mor\u00ec; se ne and\u00f2 di quaggi\u00f9 portando salva a Cristo la sua spirituale eredit\u00e0, con l'esempio delle sue sofferenze ammonendo chi lasci\u00f2 sulla terra a rimaner fermo nella fede e a nulla temere, fuorch\u00e9 il peccato e l'apostasia \" .\nTeologia di Luciano e la scuola lucianea.\nLa posizione teologica di Luciano \u00e8 un oggetto di contestazione. I tentativi di ricostruire la sua teologia dalle fonti superstiti hanno portato a risultati contraddittori. La scuola lucianea creata da Luciano di Antiochia si oppose all'allegorismo della scuola alessandrina, proponendo un'interpretazione storica e letterale del testo sacro. Fatti che si possono ritenere certi \u00e8 che sono suoi i lavori sul testo della Bibbia greca, concretatisi nella recensione \"lucianica\" o \"antiochena\" e del Nuovo Testamento; che fu maestro di Ario, chiamato \"sylloukianistes\" ('colucianista') in una lettera, e d'altri della stessa scuola, come Eusebio di Nicomedia. Non ne \u00e8 prova che gli viene attribuita una delle formule approvate dall'arianeggiante concilio di Ancira in dedicatione; che la \"Passio Luciani\" \u00e8 di carattere ariano e che la venerazione per lui, specialmente da parte di Flavia Giulia Elena, madre di Costantino, coincide con la restaurazione di Drepanum (Elenopoli) e con il risorgere del partito ariano, gi\u00e0 sconfitto a Nicea. Le difficolt\u00e0 sono date dalla notizia d'una lettera di Alessandro, vescovo di Alessandria al suo omonimo collega di Bisanzio trattando di Ario. In base a questo dato, si \u00e8 supposto che Luciano si riconciliasse con la Chiesa nell'episcopato di Cirillo e si \u00e8 tentato di spiegare come da una teologia adozionista Luciano sarebbe passato a concezioni di tipo origenistico e capaci d'ispirare Ario. Ma tutti i tentativi d'immaginare un'evoluzione spirituale di Luciano, restano poco soddisfacenti e urtano contro una difficolt\u00e0 fondamentale: che la teologia di tipo monarchiano-adozionistico di Paolo di Samosata \u00e8 assolutamente antitetica a quella del Logos e all'origenismo. Rufino ha inserito come lucianea nella sua traduzione della \"Storia ecclesiastica\" di Eusebio e che manca nell'originale.\nInizialmente compatta, la scuola lucianea termin\u00f2 con il primo concilio di Nicea. Tra i suoi seguaci (detti anche \"collucianisti\"), nominati nella Storia ecclesiastica di Filostorgio si ricordano quelli pi\u00f9 celebri come Eusebio di Nicomedia, Leonzio di Antiochia, Maris di Calcedonia, Teognide di Nicea, Antonio di Tarso e Ario (almeno nella dottrina sul Verbo).\nCulto.\nLe reliquie.\nLe reliquie di san Luciano sono state fin dall'antichit\u00e0 oggetto di grande venerazione. Nel 330 l'imperatore Costantino, per ossequiare la madre Elena, fond\u00f2 Elenopoli in onore della regina madre, che nutr\u00ec per il santo presbitero di Antiochia una speciale devozione. La tradizione vuole che per il trasferimento delle reliquie di Luciano da Nicomedia a Elenopoli, la provvidenza si sia servita, via mare, di un delfino miracoloso. Qui fu costruito un grande tempio, primo luogo di culto in onore del Martire. Quello che \u00e8 pi\u00f9 certo \u00e8 che Costantino, poco prima di morire, fu battezzato nel 337 dal vescovo Eusebio di Cesarea nei pressi della tomba di Luciano. Scrittori ecclesiastici della prima et\u00e0 cristiana e Padri della Chiesa, da Eusebio di Cesarea, Giovanni Crisostomo (che gli dedic\u00f2 anche un'omelia) , Cirillo di Alessandria e san Girolamo, hanno tessuto le lodi di Luciano. \nNon si sa quale strada abbiano percorso le reliquie di san Luciano nel passaggio da Elenopoli in Occidente . Si suppone che furono trasferite da Carlo Magno e donate al vescovo di Reims Turpino nel 774, per essere collocate in una chiesa costruita ad Arles in onore del Santo . Quel che \u00e8 certo invece \u00e8 che intorno al 1664-1666 il cappellano segreto di papa Alessandro VII trasmise in puro dono da Roma il capo e altre reliquie di san Luciano e reliquie di altri santi \" s. Luciani M. et reliqua cuncta sacra SS. MM. pignora \" a don Francesco Antonio Maffeo , parroco in Lusciano , provincia di Caserta , della chiesa Santa Maria Assunta .\nIl paese di Lusciano, in provincia di Caserta, dove era molto diffuso e sentito il culto di san Luciano (che sembra essere l'unica localit\u00e0 nell'intero urbe cattolico a godere del suo culto in Occidente) ; probabilmente diffusosi nella cittadina dell'antica terra di Liburia a partire dal XVI secolo come attestano fonti storiche, Lusciano ebbe le sue reliquie portate da Roma nel 1666 e conservati nella chiesa Santa Maria Assunta in Cielo di Lusciano che, per l'appunto, venera il martire di Antiochia e ne conserva tuttora in una teca il cranio nella Cappella a lui dedicata dove \u00e8 presente anche una statua lignea risalente al XVI secolo.\nSan Luciano fu proclamato Patrono di Lusciano il 27 luglio 1910 da papa san Pio X; ma gi\u00e0 dal 1909 viene ricordato il 6 febbraio come giorno di precetto \"in festo Patrocinii die VI Februaii\" con Officium S.Luciani Martyris \".\nLa Chiesa cattolica lo festeggia il 7 gennaio, mentre quella cristiana ortodossa lo commemora il 15 ottobre.\nA Lusciano ci sono tre festivit\u00e0 riservate al Santo patrono , Luciano d'Antiochia : la prima \u00e8 quella del 7 gennaio, giorno di san Luciano , la seconda il 6 febbraio giorno del patrocinio del santo e detta anche festa di \"San Luciano 'o puveriello\" , questo poich\u00e9 non sono previsti festeggiamenti di tipo folkloristico e la venerazione del Santo avviene con funzioni religiose alle quali i cittadini partecipano in massa . La terza e la pi\u00f9 importante \u00e8 prevista a partire dalla terza domenica di settembre in ricordo della traslazione delle reliquie da Roma in Lusciano avvenute proprio la terza domenica di settembre intorno agli anni 1664-1666, con festeggiamenti solenni , religiosi e folkloristici che durano svariati giorni in cui il Santi viene portato in festa tra le vie del paese fra doni e folklore popolare.\nLe opere.\nLa memoria di Luciano \u00e8 legata anche alla sua influenza sugli studi biblici. In Antiochia egli diede vita a un \"grande dicascaleo\" e da Eusebio fu definito \"uomo erudutissimo, appassionato per la Divina Scrittura apprese pure la lingua ebraica\". Considerando la sola interpretazione letterale, sottoline\u00f2 il bisogno di esattezza testuale ed egli stesso intraprese la revisione del Septuaginta nell'ebraico al greco, detta appunto Lucianea.\nIn particolare tra i Padri della Chiesa \u00e8 stato San Girolamo a tramandarci la notizia che la Bibbia di Luciano veniva seguita nelle comunit\u00e0 di intere regioni, fino ad arrivare a Costantinopoli. La sua edizione fu ampiamente usata nel IV secolo. Pubblic\u00f2 anche una revisione del Nuovo Testamento \nSan Girolamo, oltre alle recensioni della Bibbia, parlava di alcuni \"Libelli de Fide\", nessuno dei quali ci \u00e8 giunto. Inoltre gli \u00e8 attribuita la composizione di un Credo, presentato al Concilio di Antiochia del 341, ma esistono dubbi sulla sua autenticit\u00e0; in effetti \u00e8 certo che non lo compose nella sua forma attuale.\nRufino ha tramandato la traduzione di una sua orazione apologetica. Suida accenna anche ad alcune \"Epistolae\"."}
{"id": "523622", "revid": "2110845", "url": "https://it.wikipedia.org/wiki?curid=523622", "title": "Dennis King (giornalista)", "text": "Laureatosi nel 1965 presso la \"University of North Carolina\", partecipa attivamente durante gli anni sessanta alle attivit\u00e0 del Partito Progressista del Lavoro. Successivamente, si trasferisce a New York (dove ha vissuto per circa 40 anni) e nel 1977 comincia ad investigare su Fred Newman e il suo Partito Internazionale dei Lavoratori.\nKing \u00e8 soprattutto conosciuto per essere uno dei pi\u00f9 agguerriti critici di Lyndon LaRouche e del suo movimento. A partire dal 1981, collabora con Chip Berlet e Russ Bellant nella pubblicazione di una serie di documenti che accusano LaRouche di condurre attivit\u00e0 illegali attraverso la sua organizzazione. Il Washington Post ha addirittura parlato di minacce ricevute dal Movimento LaRouche a causa delle sue inchieste.\nNegli oltre 40 anni di attivit\u00e0 giornalistica, King ha creato un archivio personale vastissimo, contenente informazioni del pi\u00f9 vario genere sul Movimento LaRouche, su altri movimenti politici e religiosi (con particolare predilezione per quelli antisemiti) e su tutti i vari gruppi di attivisti di cui ha fatto parte. Scopo ultimo dichiarato: continuare a raccogliere informazioni e materiali di prima mano per poterle in seguito depositare presso biblioteche pubbliche e renderle di pubblico dominio.\nHa pubblicato due libri: \"Lyndon LaRouche and the New American Fascism\" (1989), un'inchiesta dettagliata sul \"fenomeno Lyndon LaRouche\"; \"Get the Facts on Anyone\", una sorta di manuale per i giornalisti investigativi. Negli anni ottanta e nei primi anni novanta, ha tenuto numerose conferenze in varie universit\u00e0 negli Stati Uniti e in Canada."}
{"id": "523624", "revid": "104265", "url": "https://it.wikipedia.org/wiki?curid=523624", "title": "Carl Dahlhaus", "text": "Ha avviato l'edizione critica delle opere di Richard Wagner e ideato e diretto il monumentale \"Manuale di musicologia\" in 12 volumi (dal 1983).\nBiografia.\nDahlhaus studi\u00f2 musicologia alle Universit\u00e0 di Gottinga e Friburgo in Brisgovia. A Gottinga si laure\u00f2 nel 1953 con una tesi sulle messe di Josquin Despr\u00e9z. Dopo alcuni anni in cui svolse l'attivit\u00e0 di drammaturgo 1950-1958 al Deutsches Theater e come redattore 1960-1962 del \"Stuttgarter Zeitung\", si dedic\u00f2 alla ricerca.\nDal 1962 al 1966 fu consulente per la ricerca musicologica all'universit\u00e0 di Kiel, dove prese l'abilitazione all'insegnamento accademico con un'analisi dell'origine della tonalit\u00e0 armonica. Dal 1967 ebbe la cattedra di Storia della Musica alla Technische Universit\u00e4t Berlin.\nI suoi campi di ricerca furono oltre alla storia della musica del XIX e XX secolo, l'estetica musicale, e la teoria della musica. Fu un prolifico autore e editore di scritti enciclopedici, tra cui un manuale di scienza della musica, lo studio dell'opera completa di Richard Wagner e, insieme a Piper, della \"Enzyklop\u00e4die des Musiktheaters\".\nLe massime autorit\u00e0 della repubblica tedesca insignirono Dahlhaus della \"Gran Croce al merito con stella\" (\"Gro\u00dfes Bundesverdienstkreuz mit Stern\"). Fu membro dell'ordine \"pour le M\u00e9rite\" e della \"Deutsche Akademie f\u00fcr Sprache und Dichtung\" (Accademia tedesca per la lingua e la poesia). Nel 1987 vinse il premio musicale Citt\u00e0 di Francoforte (\"Musikpreis der Stadt Frankfurt\")."}
{"id": "523627", "revid": "1862678", "url": "https://it.wikipedia.org/wiki?curid=523627", "title": "Soprannomi di rotabili ferroviari", "text": "Il materiale rotabile viene a volte identificato con soprannomi, dati da amministrazioni ferroviarie o costruttori, o da semplici ferrovieri e utenti.\nIl soprannome pu\u00f2 riferirsi all'aspetto del mezzo, all'origine (americana, giapponese...) anche in maniera scherzosa, come Ljudmilla, Iwan, Sergej che denotano tutti dei mezzi prodotti nei paesi socialisti su progetto russo.\nA volte \u00e8 un epiteto determinato da difetti caratteristici, altre volte \u00e8 un soprannome coniato dai costruttori o dai gestori della rete in cui circola, diventando cos\u00ec ufficiale.\nAgli albori della storia delle ferrovie, quando i costruttori erano ancora pochi e principalmente artigianali, non era raro che la locomotiva fosse chiamata col nome del costruttore: in Francia, ad esempio, la grande fama del costruttore Thomas Crampton spinse ad associare il nome stesso del costruttore ad una moltitudine di veicoli, fino a renderlo coincidente con la stessa idea di treno passeggeri tanto che questi presero il nome comune di \"le Crampton\".\nEsempi di soprannomi.\nLocomotive ed automotrici diesel.\nEuropa.\nAsia"}
{"id": "523628", "revid": "1948481", "url": "https://it.wikipedia.org/wiki?curid=523628", "title": "Locomotiva FS E.430", "text": "La locomotiva E.430, inizialmente denominata RA 34 era una locomotiva a corrente alternata trifase delle ferrovie italiane.\nStoria.\nLa locomotiva elettrica E.430 rappresenta il primo vero e proprio esempio di motrice da treno, a livello mondiale, alimentato a corrente trifase. Venne costruita per conto della Rete Adriatica, che allora aveva l'esercizio delle linee ferroviarie della Valtellina dalle Officine di costruzioni ferroviarie ungheresi Ganz (per la parte elettrica) e dalla Reale Fabbrica di Macchine di Stato Ungherese (per la parte meccanica), allora tra le poche e pi\u00f9 avanzate fabbriche del mondo nel settore elettrico ferroviario.\nLe locomotive ebbero la numerazione 34.1 e 34.2 sotto la gestione della Rete Adriatica. Acquisite nel 1905 dalle Ferrovie dello Stato cambiarono la numerazione in 0341-0342 e nel 1914 ebbero quella definitiva E.430.1 e E.430.2.\nDato che linee della Valtellina furono le prime in Italia ad impiegare la corrente elettrica trifase per la trazione dei treni le E.430 vi vennero utilizzate sin dall'inizio. La Rete Adriatica aveva commissionato l'intero progetto di elettrificazione alla ditta Ganz di Budapest, una delle pi\u00f9 quotate dell'epoca; gli impianti furono realizzati sotto la supervisione e secondo il progetto dell'Ing. K\u00e1lm\u00e1n Kand\u00f3, uno dei pionieri della trazione trifase in Italia.\nI lavori di elettrificazione erano cominciati nel 1897, con l'istituzione di una commissione governativa che aveva deciso di sperimentare differenti sistemi di elettrificazione: uno ad accumulatori (linee Bologna-San Felice e Milano-Monza), uno a corrente continua e terza rotaia a 650 V (Milano-Varese), ed infine il sistema trifase sulle linee valtellinesi.\nLe prove delle linee elettriche aeree a - Volt, a frequenza 15 e 16,7\u00a0Hz, alimentate dalla centrale di produzione di Campovico vennero eseguite tra il 26 luglio 1902 (ma su questo dato c'\u00e8 incertezza con il 1901) e il 4 settembre dello stesso anno, mentre l'esercizio sulle linee Lecco-Colico-Chiavenna e sulla Colico-Sondrio inizi\u00f2 ufficialmente il seguente 15 ottobre.\nIl servizio passeggeri venne affidato ad un parco di 10 automotrici elettriche del gruppo RA 32, mentre quello merci venne affidato alle due locomotive del gruppo RA 34, marcate 34.1 e 34.2 (poi E.430 FS).\nQueste ultime, costruite dalla stessa Ganz e Mavag nel 1901 e aventi potenza di 440\u00a0kW e prestazione di 300 tonnellate, potevano vantare caratteristiche ben superiori a quelle delle locomotive a vapore del tempo.\nLe automotrici elettriche invece si dimostrarono di potenza insufficiente al traino di treni viaggiatori e, successivamente smotorizzate, vennero trasformate in carrozze passeggeri (Classe RBz).\nDal 1928 le locomotive vennero rimosse dalle linee valtellinesi e trasferite alle stazioni di Bolzano e Fortezza dove, dall'anno successivo, vennero utilizzate come locomotive per la manovra dei carri in transito verso il Brennero.\nTecnica.\nLe locomotive del gruppo 430 erano composte da due semicasse vincolate in modo permanente tramite una giuntura a soffietto snodata, che creavano un ambiente unico destinato alla cabina.\nLa cassa superiore era realizzata per chiodatura, bullonatura e rivettatura di lamiere: non essendo allora ancora sviluppati i sistemi di rivettatura a raso, le teste dei chiodi e degli inserti sono ben visibili sulla cassa.\nLa visibilit\u00e0 frontale era assicurata da tre pannelli in vetro sui due frontali, pi\u00f9 quattro per ogni lato. Non erano per\u00f2 previsti tergicristalli o sistemi di pulizia. In compenso sulla parte anteriore del pancone erano montati due ingombranti fari a lampada, pi\u00f9 un terzo posto al centro del cofano.\nOgni semicassa portava un carrello rigido, composto da due sale (ovvero da due assi da due ruote ognuno) sospese tramite due coppie di balestre.\nI motori di trazione, da 150 cavalli ciascuno, erano montati direttamente sui singoli assi, per un totale di quattro installati a bordo. Le sale erano accoppiate al motore mediante assi cavi coassiali, con due sistemi di parallelogrammi articolati.\nI motori erano coperti nella parte superiore da due cofani prominenti e inclinati verso le estremit\u00e0, dotati di quattro portelli ognuno per permetterne la frequente manutenzione.\nLa captazione di corrente era assicurata da due trolley a stanga, costituiti da sbarre di ferro e tiranti sagomati a \"parallelogramma\", caratteristici dei mezzi trifase e controllati tramite gruppi di quattro molle cilindriche l'uno."}
{"id": "523629", "revid": "287204", "url": "https://it.wikipedia.org/wiki?curid=523629", "title": "Famiglia Igea", "text": "La famiglia di asteroidi Igea \u00e8 una delle principali famiglia di asteroidi della fascia principale del sistema solare; essa si compone di asteroidi di tipo B e C, ricchi di carbonio. La famiglia deve il suo nome all'oggetto principale che vi appartiene, l'asteroide Igea, appunto. Si stima che circa l'1% di tutti gli asteroidi della fascia principale conosciuti possa essere classificato come appartenente alla famiglia Igea.\nComposizione della famiglia.\nIl prototipo della famiglia \u00e8 Igea, che, con un diametro di circa 400\u00a0km, \u00e8 il quarto corpo della fascia per dimensioni; l'asteroide costituisce da solo il 94-98% della massa complessiva della famiglia, che, per il resto, \u00e8 formata solamente da asteroidi di dimensioni assai inferiori. I due corpi maggiori a parte Igea, sono gli asteroidi Emilia, dal diametro pari a 130\u00a0km, e Badenia e Friederike, caratterizzati da un diametro appena superiore ai 70\u00a0km; nessun altro corpo presenta dimensioni superiori a 30\u00a0km.\nSi ritiene che gli asteroidi della famiglia si siano originati tutti in un grande impatto che interess\u00f2 anticamente il corpo principale, Igea (Zappal\u00e0 1995, Farinella 1996); vi sono tuttavia alcune difficolt\u00e0 legate alla presenza dei due corpi minori dal diametro pari a 70\u00a0km, apparentemente troppo massicci per essersi originati in un impatto che, seppur colossale, non distrusse il corpo originale (a titolo di confronto, la famiglia Vesta, probabilmente originatasi da un impatto simile, non contiene alcun corpo di dimensioni maggiori di 10\u00a0km, a parte Vesta stesso). Si potrebbe trattare di oggetti estranei, che casualmente presentano parametri orbitali simili a quelli degli altri corpi della famiglia; sebbene il loro tipo spettrale sia simile a quello di Igea, questa \u00e8 una caratteristica troppo comune nella fascia principale del sistema solare affinch\u00e9 i tre corpi possano essere ricondotti ad una medesima origine.\nLa famiglia \u00e8 caratterizzata, come gi\u00e0 detto, da una discreta presenza di asteroidi di tipo B, estremamente rari nel sistema solare; il pi\u00f9 massiccio di essi \u00e8 il gi\u00e0 citato Friederike.\nAlcune indicazioni fanno pensare che l'origine della famiglia sia relativamente antica (Tanga 1999).\nCollocazione e dimensioni.\nUn'analisi numerica (Zappal\u00e0 1995) ha evidenziato la presenza di un nucleo principale di asteroidi all'interno della famiglia, i cui parametri orbitali propri prevedono semiassi maggiori compresi fra 3,06 e 3,22\u00a0UA, eccentricit\u00e0 orbitali comprese fra 0,109 e 0,163, ed inclinazioni comprese fra 4,2\u00b0 e 5,8\u00b0 sull'eclittica. I parametri orbitali attuali prevedono semiassi maggiori compresi fra 3,06 e 3,24\u00a0UA, eccentricit\u00e0 comprese fra 0,088 e 0,191 ed inclinazioni comprese fra 3,5\u00b0 e 6,8\u00b0.\nL'analisi di Zappal\u00e0 ha permesso di identificare 103 membri del nucleo principale; complessivamente, 1043 dei 96944 asteroidi noti nel 2005 presentano parametri orbitali propri che rientrano nei range indicati.\nOggetti estranei.\nNumerosi asteroidi condividono le orbite dei membri della famiglia Igea, senza tuttavia condividere un'origine comune con essi, e senza quindi poter essere considerati a pieno titolo dei componenti della famiglia. I principali sono Ecate, Ecuba, Tata, Pumma e Giomus, oltre, naturalmente, a Badenia e Friederike, per i motivi esposti in precedenza.\nL'asteroide Europa, dal diametro di 300\u00a0km, era anticamente considerato un membro della famiglia, ma il progressivo affinamento delle tecniche di rilevazione e di confronto dei parametri orbitali propri ha permesso di escludere totalmente la sua appartenenza al gruppo.\nProspetto.\nSegue un prospetto dei principali asteroidi appartenenti alla famiglia."}
{"id": "523632", "revid": "27723", "url": "https://it.wikipedia.org/wiki?curid=523632", "title": "Famiglia Hygiea", "text": ""}
{"id": "523633", "revid": "27723", "url": "https://it.wikipedia.org/wiki?curid=523633", "title": "Famiglia di asteroidi Igea", "text": ""}
{"id": "523634", "revid": "27723", "url": "https://it.wikipedia.org/wiki?curid=523634", "title": "Famiglia di asteroidi Hygiea", "text": ""}
{"id": "523639", "revid": "110157", "url": "https://it.wikipedia.org/wiki?curid=523639", "title": "Calandro (opera)", "text": "Calandro \u00e8 un'opera buffa in tre atti di Giovanni Alberto Ristori su libretto di Stefano Benedetto Pallavicino. Il libretto era basato su una commedia di Bernardo Dovizi da Bibbiena, a sua volta ispirata ai \"Menecmi\" di Plauto.\nL'opera fu allestita la prima volta nel settembre 1726 presso il castello di Pilnitz vicino a Dresda (probabilmente fu la prima opera buffa a essere rappresentata in Germania). Cinque anni dopo, nell'agosto 1731, fu la prima opera italiana ad andare in scena in Russia, quando fu allestita a Mosca per celebrare l'incoronazione dell'imperatrice Anna I di Russia. Nell'occasione fu messa in scena sotto la direzione dello stesso compositore e di suo padre, Tommaso Ristori. Il cast comprendeva tredici attori e nove cantanti, tra i quali Ludovica Seyfried, Margherita Ermini e Rosalia Fantasia."}
{"id": "523641", "revid": "465169", "url": "https://it.wikipedia.org/wiki?curid=523641", "title": "E-zine", "text": ""}
{"id": "523644", "revid": "70647", "url": "https://it.wikipedia.org/wiki?curid=523644", "title": "Bari (Somalia)", "text": "Bari (in somalo: Bari; arabo: \u0628\u0627\u0631\u064a B\u0101r\u012b) \u00e8 una regione amministrativa (\"gobol\") dello Stato federale del Puntland, nel nord-est della Somalia, dichiaratosi autonomo nel 1998. Confina a nord con il golfo di Aden, ad ovest con le regioni di Sanag e Sol, ad est con l'Oceano Indiano e a sud con la regione di Nogal. Il capoluogo \u00e8 Bosaso\nLa regione, per territorio tra le pi\u00f9 grandi della Somalia, ospita circa 1.390.000 abitanti, prevalentemente della sottocabila dei Migiurtini. \nIl territorio \u00e8 prevalentemente arido e inadatto all'agricoltura.\nProvincie.\nLa regione \u00e8 divisa amministrativamente in 11 provincie:\nRisorse.\nBari \u00e8 situata nell'estremit\u00e0 nord del corno d'Africa, la cui regione \u00e8 nota per la sua siccit\u00e0 e per il clima arido. La coltivazione \u00e8 per questo motivo piuttosto scarsa, e l'allevamento povero che vi si pratica \u00e8 costituito da ovini e da cammelli. Fin dall'epoca dell'imperialismo italiano vennero costruite numerose saline poste lungo la costa settentrionale. La pesca \u00e8 abbastanza redditizia ed \u00e8 praticata prevalentemente all'imbocco del mar Rosso, mare molto pescoso."}
{"id": "523645", "revid": "869733", "url": "https://it.wikipedia.org/wiki?curid=523645", "title": "Jenga", "text": "Jenga \u00e8 un gioco da tavolo per qualsiasi et\u00e0. Il nome del gioco \u00e8 tratto dalla lingua swahili; \"jenga\" significa \"costruisci!\", imperativo del verbo \"kujenga\". Il gioco \u00e8 stato inventato da Leslie Scott.\nLa preparazione si effettua sistemando 54 blocchi di legno su piani che formano una torre di 18 piani, con tre blocchi per piano. \nI giocatori a turno sottraggono un blocco di legno a loro scelta dalla torre e, con una sola mano, lo posizionano sulla sommit\u00e0 della stessa.\nDurante il gioco, la torre diventa sempre pi\u00f9 instabile, cos\u00ec quando uno dei giocatori sottrae il pezzo che la fa crollare questo giocatore ha perso. Il vincitore del gioco \u00e8 quello che ha giocato prima del perdente."}
{"id": "523647", "revid": "1610933", "url": "https://it.wikipedia.org/wiki?curid=523647", "title": "Sgarza ciuffetto", "text": ""}
{"id": "523649", "revid": "122803699", "url": "https://it.wikipedia.org/wiki?curid=523649", "title": "Peugeot 807", "text": "La 807 \u00e8 una autovettura monovolume di grossa taglia prodotta dal 2002 al 2014 dalla casa automobilistica francese Peugeot.\nProfilo e caratteristiche.\nLa prima generazione di Eurovan (come era anche noto il progetto dal quale sarebbero nate le quattro monovolume con marchi Citro\u00ebn, Peugeot, Fiat e Lancia) ebbe un discreto successo, ma solo a sprazzi: le vetture erano troppo identiche tra di loro e mancavano quindi di una certa dose di personalit\u00e0. Pertanto, la joint-venture tra Gruppo Fiat e Gruppo PSA (nata parecchi anni prima per la realizzazione in comune di veicoli commerciali) riprese nuovamente vita per poter realizzare quattro nuove monovolume dal design pi\u00f9 moderno, sia esternamente che internamente, e soprattutto con l'intento di differenziarle maggiormente l'una dall'altra. Il progetto prevedeva inoltre un allungamento del corpo vettura, a tutto vantaggio dello spazio interno. L'abitabilit\u00e0 interna era gi\u00e0 buona sulla prima generazione, ma si decise di osare ancor di pi\u00f9 per perfezionare ancor di pi\u00f9 le vetture da pi\u00f9 punti di vista possibili.\nCome risultato nacquero quattro nuove monovolume, pi\u00f9 grandi delle precedenti e pi\u00f9 diversificate tra loro, specie nella zona del frontale. \nLa 807 \u00e8 la monovolume prodotta con il marchio Peugeot, l'erede della 806. La 807 presenta molte migliorie rispetto alla 806. Per cominciare \u00e8 molto pi\u00f9 elegante e pi\u00f9 moderna, inoltre anche meccanicamente \u00e8 migliorata, grazie all'adozione di nuovi propulsori e al miglioramento di quelli gi\u00e0 esistenti e ripresi dalla prima generazione.\nDesign ed interni.\nCome gi\u00e0 accennato, rispetto alla 806, la 807 \u00e8 notevolmente migliorata: pi\u00f9 grande, pi\u00f9 elegante e con pi\u00f9 personalit\u00e0, la 807 si presenta con ingombri maggiori a tutto vantaggio dello spazio interno. A dir la verit\u00e0, anche la 807 non presenta molte differenze rispetto alle altre Eurovan della seconda generazione, ma sono pur sempre molte di pi\u00f9 rispetto alla prima generazione. In particolare, la 807 somiglia maggiormente alla Citro\u00ebn C8, per via del frontale caratterizzato dai fari a goccia. Ma anche tra di esse vi sono finalmente delle differenze: la 807, per esempio, \u00e8 caratterizzata da una presa d'aria frontale di dimensioni molto pi\u00f9 ridotte rispetto alla cugina C8, mentre i fari, pur avendo un disegno simile, non sono esattamente uguali. Tali fari, assieme al cofano motore che sembra \"avvolgere\" la parte anteriore della vettura conferiscono robustezza all'insieme. I particolari che evidenziano la maggior eleganza della 807 rispetto alla sua antenata sono per esempio nelle maniglie cromate, negli indicatori di direzione laterali, posti sul lato inferiore dei bracci che reggono gli specchietti esterni. Posteriormente, non abbiamo pi\u00f9 i gruppi ottici quadrangolari che caratterizzavano un po' tutte le monovolume della prima generazione, ma abbiamo nuovi fari sottili e a sviluppo verticale.\nLa 807 \u00e8 progettata per dare la possibilit\u00e0 di viaggiare anche in otto in tutto comfort e sicurezza e con tanto spazio a disposizione per potersi muovere all'interno della vettura. Inoltre la 807 ha la possibilit\u00e0 di modificare la sistemazione dei sedili, di rimuoverne alcuni, e cos\u00ec via, in modo da adattarsi ad ogni esigenza di carico. In pi\u00f9, \u00e8 provvista di 60 vani portaoggetti, per ottimizzare al massimo il concetto di modularit\u00e0. Sempre internamente, anche la strumentazione ha subito notevoli migliorie, con un design molto pi\u00f9 moderno. Inoltre, la stessa strumentazione \u00e8 stata spostata al centro del cruscotto, in modo da conferire al cruscotto stesso un look pi\u00f9 originale e anticonformista. Caratteristico \u00e8 anche il tetto panoramico in cristallo suddiviso in tre pezzi. Nella 807, le porte posteriori sono scorrevoli e ad apertura elettrica. Una vettura concepita per i grandi viaggi e per il trasporto di molte persone, per esempio una famiglia con pi\u00f9 bambini, non poteva non lasciare spazio per i dispositivi di sicurezza: ecco allora che la 807 \u00e8 equipaggiata con ABS, ESP e ASR. Inoltre, dal posto guida \u00e8 possibile bloccare l'apertura accidentale delle portiere posteriori e dei pannelli in cristallo del tetto, cos\u00ec che i bambini pi\u00f9 curiosi non corrano pericoli. Il bagagliaio non \u00e8 molto ampio se si decide di usufruire di tutti i sedili, ma abbattendo la seconda e la terza fila di posti, si pu\u00f2 passare dagli originari 324 litri a 2.948 litri di capacit\u00e0 totale.\nMeccanica e motorizzazioni.\nLa 807 \u00e8 stata proposta al suo esordio con i seguenti motori, tutti con distribuzione a quattro valvole per cilindro:\nIl cambio era manuale a 5 marce su tutte le versioni tranne che nella versione \"3.0 V6\" dove era previsto un cambio automatico \"intelligente\" a 4 rapporti in grado di adattarsi al tipo di guida del conducente.\nPer quanto riguarda la meccanica telaistica, condivide le stesse soluzioni della altre monovolume derivate dal medesimo progetto: prevede un avantreno a ruote indipendenti con schema MacPherson ed un retrotreno a ruote interconnesse con bracci tirati e barra Panhard trasversale. I freni sono a disco sulle quattro ruote, con i dischi anteriori di tipo autoventilante, mentre lo sterzo \u00e8 a cremagliera.\nEvoluzione.\nDurante la sua lunga carriera ha conosciuto due restyling, sebbene molto lievi, uno nel 2008 ed uno nel 2012, avvenuti assieme alla \"sorella\" \"C8\". Le derivate italiane, ossia la \"Lancia Phedra\" e \"Fiat Ulysse\", hanno invece beneficiato solo del restyling del 2008, perch\u00e9 nel 2010 e nel 2011 sono avvenuti i rispettivi pensionamenti.\nPi\u00f9 movimentata la situazione relativa alle motorizzazioni, specialmente quelle a gasolio, particolarmente indicate per questo genere di vettura. Nel 2005 sono avvenute le uscite di listino di quasi tutte le motorizzazioni a benzina, tranne il nuovo 2 litri con fasatura variabile che resister\u00e0 fino al 2010. Quanto ai motori a ciclo Diesel, essi si evolveranno in maniera pi\u00f9 significativa, arrivando al 2 litri turbodiesel nelle versioni da 136 e 163 CV, che sostituiranno le motorizzazioni a gasolio da 2.2 litri disponibili nelle fasi precedenti della commercializzazione. Nel frattempo, anche il cambio automatico pass\u00f2 da quattro a sei rapporti.\nNel restyling del 2012 la \"807\" si uniforma al pi\u00f9 recente corso stilistico della Casa di Sochaux, sebbene in maniera leggera: cambiano il logo anteriore sulla calandra (simile a quello della piccola 208) ed i rivestimenti in alcantara su plancia e pannelli porta.\nQuesto restyling non \u00e8 nient'altro che un aggiornamento di fine carriera, il cosiddetto \"canto del cigno\" per la 807 e la C8, che ormai sono in listino da 11 anni e alcuni mesi.\nNon ci sar\u00e0 pi\u00f9 alcuna erede e l'alleanza PSA-FIAT, iniziata nel 1981, terminer\u00e0 tra qualche anno e, cos\u00ec, chiuder\u00e0 anche la Sevel. La 807 sparisce cos\u00ec negli ultimi mesi del 2013 dalla gamma Peugeot, anche se le ultime scorte rimaste fanno s\u00ec che la vettura compaia ancora per i primi mesi del 2014 in alcuni listini europei, tra cui quello francese e quello tedesco. Solo nel 2015 Peugeot lancer\u00e0 un veicolo riconducibile al segmento della 807, anche se derivato dal veicolo commerciale Expert: il Traveller.\nRiepilogo caratteristiche.\nDi seguito vengono riportate le caratteristiche delle principali versioni costituenti la gamma della \"807\":"}
{"id": "523650", "revid": "1418004", "url": "https://it.wikipedia.org/wiki?curid=523650", "title": "Prix Femina", "text": "Il Prix Femina \u00e8 un premio letterario francese creato nel 1904 da 22 scrittori della rivista \"La Vie heureuse\" (oggi conosciuta come \"Femina\"). Il premio viene assegnato ogni anno da una giuria esclusivamente femminile. Il vincitore viene annunciato il primo gioved\u00ec di novembre di ogni anno presso l'h\u00f4tel de Crillon di Parigi.\nIl Prix Femina viene spesso scritto \"Prix F\u00e9mina\" ma la grafia ufficiale \u00e8 priva di accento anche in francese.\nLista dei vincitori.\nEsistono quattro categorie: \"Prix Femina\", \"Prix Femina Essai\", \"Prix Femina \u00c9tranger\" (romanzi stranieri), \"Prix Femina des lyc\u00e9ens\"."}
{"id": "523651", "revid": "1243", "url": "https://it.wikipedia.org/wiki?curid=523651", "title": "Linea ferroviaria Milano-Bologna", "text": ""}
{"id": "523655", "revid": "48706", "url": "https://it.wikipedia.org/wiki?curid=523655", "title": "Peggy Sue e gli Invisibili", "text": ""}
{"id": "523656", "revid": "1543377", "url": "https://it.wikipedia.org/wiki?curid=523656", "title": "Storia della Nuova Inghilterra", "text": "La Nuova Inghilterra \u00e8 una regione degli Stati Uniti d'America, convenzionalmente formata da sei stati della costa nordorientale del paese, sull'oceano Atlantico: Maine, New Hampshire, Massachusetts, Vermont, Connecticut e Rhode Island.\n\u00c8 stata la prima regione statunitense a definire una propria identit\u00e0. Originariamente abitata da popolazioni native, all'inizio del XVII secolo inizi\u00f2 a ricevere i Padri Pellegrini, soprattutto appartenenti a minoranze religiose inglesi, che fuggivano dalle persecuzioni religiose in Europa. Nel XVIII secolo, quelle della Nuova Inghilterra furono le prime colonie britanniche nel Nordamerica a elaborare progetti per l'indipendenza dalla Corona, anche se la regione si opporr\u00e0 alla guerra del 1812 contro la Gran Bretagna. Nel corso del XIX secolo, la Nuova Inghilterra giocher\u00e0 un ruolo basilare nell'abolizione della schiavit\u00f9 negli Stati Uniti, sar\u00e0 la culla della letteratura e della filosofia americana e il primo luogo nel Nordamerica in cui si manifesteranno gli effetti della Rivoluzione industriale.\nI nativi.\nI territori ora denominati New England furono per lungo tempo abitati da popolazioni native di lingua Algonquina, tra cui gli Abenaki, i Penobscot, i Wampanoag. Nel corso dei secoli XV e XVI, esploratori europei come Giovanni da Verrazzano, Jacques Cartier e Giovanni Caboto (anglicizzato in \"John Cabot\") disegnarono le prime mappe della costa. Costoro chiamarono la regione \"Norumbega\" dal nome di una leggendaria citt\u00e0 indigena che si credeva sorgesse nei pressi.\nPrimi insediamenti europei (1615-1620).\nIl 10 aprile 1606, il re d'Inghilterra Giacomo I riconobbe le \"Virginia Companies\" di Londra e Plymouth. La seconda ebbe in concessione terre che ora sono nella parte settentrionale del Maine.\nLa Compagnia olandese dei Nuovi Paesi Bassi cominci\u00f2 a gettare le basi dell'omonima colonia nel 1615, fondando punti di scambio sul fiume Hudson, vicino all'odierna Albany.\nLa regione fu chiamata \"New England\" dal capitano John Smith, che esplor\u00f2 le sue coste nel 1614.\nDal 1620 al 1643.\nIl nome \"New England\" ebbe il primo riconoscimento ufficiale il 3 novembre 1620, quando l'autorizzazione per la Virginia Company of Plymouth fu sostituita da un altro \"royal charter\", a favore del Plymouth Council for New England, una societ\u00e0 per azioni fondata per colonizzare e governare la regione. Il 3 marzo 1636, una nuova regia patente eresse la Colonia del Connecticut, che da allora ebbe un governo proprio. Il Vermont non era ancora stato colonizzato, mentre i territori del New Hampshire e del Maine erano governati dal Massachusetts. La colonia pi\u00f9 antica, quella di Plymouth, sarebbe infine stata assorbita dal Massachusetts e quella di New Haven dal Connecticut.\nLa Confederazione della Nuova Inghilterra.\nNel 1643, le colonie di Massachusetts Bay, Plymouth, New Haven e Connecticut si unirono, formando la Confederazione della Nuova Inghilterra (nome ufficiale \"The United Colonies of New England\"). La confederazione aveva come scopo principale quello di coordinare la comune difesa nel caso di guerra contro le popolazioni native, gli olandesi dei Nuovi Paesi Bassi ad ovest, gli spagnoli della Nuova Spagna a sud e i francesi della Nuova Francia a nord, oltre ad assistere i confederati nella cattura degli schiavi fuggiti.\nL'organo direttivo della confederazione era composto da due delegati per ciascuna delle quattro colonie. Ogni risoluzione doveva essere approvata da sei voti. Il direttivo si riuniva una volta all'anno, ma se necessario, potevano tenersi riunioni straordinarie. Ogni colonia, peraltro, manteneva le proprie istituzioni di governo. La guerra di Re Filippo (dal nome dato dagli inglesi ad uno dei pi\u00f9 importanti capi avversari, Metacomet, svoltasi dal 1675 al 1676), la pi\u00f9 sanguinosa delle guerre indiane durante il primo periodo coloniale, ebbe un effetto devastante sulla zona meridionale della Nuova Inghilterra, ma in effetti limit\u00f2 l'influenza delle trib\u00f9 native che avevano preso parte alla rivolta. Le tensioni portate dalla guerra determinarono comunque anche una perdita di potere della Confederazione stessa.\nRe Carlo II, preso il potere nel 1661 dopo la Rivoluzione inglese, il 12 marzo 1663 arbitrariamente concesse al fratello, il Duca di York e futuro re Giacomo II, un'enorme zona del Nordamerica. La concessione comprendeva tutti i territori tra il fiume Connecticut e il fiume Delaware, Long Island, Martha's Vineyard, Nantucket e la zona tra il Kennebec River e il St. Croix River, estendendosi poi nell'entroterra fino al San Lorenzo. Non solo quindi si confiscava la colonia olandese a New York, ma si includeva nella cessione pure molte terre colonizzate a Long Island, nel Connecticut, una gran parte dell'odierno Maine (allora amministrato dal Massachusetts) e una zona del Quebec.\nNel 1686, re Giacomo II, preoccupato per la sempre maggiore indipendenza che le colonie riuscivano ad assicurarsi, decise di istituire \"Dominion of New England\", un'entit\u00e0 amministrativa che comprendeva tutte le colonie della Nuova Inghilterra. Due anni dopo, si aggiunsero le province di New York (Nuova Amsterdam) e del New Jersey, conquistate agli olandesi. L'unione, imposta dall'alto, fu molto impopolare tra i coloni.\nDopo la \"Glorious Revolution\".\nDopo la Gloriosa Rivoluzione del 1689, il \"Dominion\" cess\u00f2 di esistere e i \"charters\" delle colonie vennero modificati in maniera significativa, con la nomina di un Governatore Reale praticamente in ognuna di esse. Venne cos\u00ec in essere una certa tensione tra i governatori di nomina regia (e i loro funzionari) e gli organi di autogoverno eletti dai coloni. In sintesi, i governatori cercavano di espandere i loro poteri, anche in maniera arbitraria, mentre i vari organi locali cercavano di resistere come meglio potevano. In molti casi, i governi delle citt\u00e0 continuarono ad operare come avevano sempre fatto prima che apparisse la figura del governatore regio, tentando di ignorarne, per quanto possibile, i poteri. Questa tensione infine port\u00f2 alla Rivoluzione Americana.\nLa Rivoluzione.\nLe colonie nel 1776 si dichiararono stati indipendenti, parte di un'unione pi\u00f9 grande, ma non ancora federalista, gli Stati Uniti d'America.\nGi\u00e0 nei primi anni della storia statunitense, la Nuova Inghilterra venne considerato una regione distinta dal resto del paese. Durante la guerra del 1812 vi fu un piccolo movimento favorevole alla secessione dagli Stati Uniti, in quanto i mercanti della Nuova Inghilterra si opponevano alla guerra contro il loro maggiore partner commerciale, la Gran Bretagna.\nA parte la provincia canadese della Nuova Scozia, la Nuova Inghilterra \u00e8 l'unica regione del Nordamerica ad aver preso il nome di un regno delle Isole Britanniche. La Nuova Inghilterra ha largamente preservato il suo carattere regionale, soprattutto nei suoi luoghi storici. Il suo nome \u00e8 un ricordo del passato, dal momento che la gran parte degli americani di origine inglese \u00e8 migrata pi\u00f9 a ovest."}
{"id": "523659", "revid": "260676", "url": "https://it.wikipedia.org/wiki?curid=523659", "title": "Ondata glaciale", "text": ""}
{"id": "523662", "revid": "110157", "url": "https://it.wikipedia.org/wiki?curid=523662", "title": "Gubin", "text": "Gubin \u00e8 una citt\u00e0 della Polonia sud-occidentale, sita nel voivodato di Lubusz, e conta circa 17.000 abitanti (2005). \u00c8 il centro pi\u00f9 popoloso, ma non il capoluogo, del distretto di Krosno Odrza\u0144skie.\nStoria.\nGubin, all'epoca citt\u00e0 tedesca col nome di Guben, \u00e8 stata divisa alla fine della seconda guerra mondiale, secondo gli accordi presi alla Conferenza di Potsdam del 1945.\nLa citt\u00e0 \u00e8 situata nel voivodato di Lubusz dal 1999, mentre dal 1975 al 1998 ha fatto parte del voivodato di Zielona G\u00f3ra.\nGeografia fisica.\nGubin si trova sul fiume Nysa \u0141u\u017cycka, che segna il confine tra Polonia e Germania, vicino alla citt\u00e0 tedesca di Guben, della quale Gubin rappresentava la parte orientale fino al 1945."}
{"id": "523663", "revid": "6923", "url": "https://it.wikipedia.org/wiki?curid=523663", "title": "Lancia Phedra", "text": "La Lancia Phedra \u00e8 una autovettura monovolume di segmento D prodotta dal settembre 2002 al novembre 2010 dalla casa automobilistica italiana Lancia nello stabilimento Sevel Nord di Valenciennes in Francia.\nStoria.\nLa prima generazione di Eurovan (come era anche noto il progetto dal quale sarebbero nate le quattro monovolume con marchi Citro\u00ebn, Peugeot, Fiat e Lancia) ebbe un discreto successo, ma solo a sprazzi: le vetture erano troppo identiche tra di loro e mancavano quindi di una certa dose di personalit\u00e0. Pertanto, la joint-venture tra Gruppo Fiat e Gruppo PSA (nata parecchi anni prima per la realizzazione in comune di veicoli commerciali) riprese nuovamente vita per poter realizzare quattro nuove monovolume dal design pi\u00f9 moderno, sia esternamente sia internamente, e soprattutto di differenziarle maggiormente l'una dall'altra. Il progetto prevedeva inoltre un allungamento del corpo vettura, a tutto vantaggio dello spazio interno. L'abitabilit\u00e0 interna era gi\u00e0 buona sulla prima generazione, ma si decise di osare ancor di pi\u00f9 per perfezionare le vetture da pi\u00f9 punti di vista possibili.\nCome risultato nacquero quattro nuove monovolume, pi\u00f9 grandi delle precedenti e pi\u00f9 diversificate tra loro, specie nella zona del frontale.\nLa Phedra era la monovolume prodotta con il marchio Lancia, l'erede della Z in confronto alla quale presenta molte migliorie. Per cominciare era molto pi\u00f9 elegante e pi\u00f9 moderna, inoltre anche meccanicamente era migliorata, grazie all'adozione di nuovi propulsori e al miglioramento di quelli gi\u00e0 esistenti e ripresi dalla prima generazione. La Phedra era progettata per dare la possibilit\u00e0 di viaggiare anche in otto in tutto comfort e sicurezza e con tanto spazio a disposizione per potersi muovere all'interno della vettura. Inoltre vi era la possibilit\u00e0 di modificare la sistemazione dei sedili, di rimuoverne alcuni, o di spostarli, in modo da adattarsi a ogni esigenza di carico. Era provvista di 60 vani portaoggetti, per ottimizzare al massimo il concetto di modularit\u00e0. Per migliorare l'accessibilit\u00e0 dall'esterno le porte posteriori sono scorrevoli ed era disponibile anche l'apertura elettrica comandata da telecomando.\nAnche la strumentazione, spostata al centro del cruscotto, ha subito notevoli migliorie, con un design molto pi\u00f9 moderno. Per molte versioni era di serie il sistema infotelematico \"Connect Nav+\" con telefono GSM e navigatore satellitare su schermo integrato da 7\".\nI dispositivi di sicurezza erano a livello delle concorrenti e comprendono ABS, ESP e ASR con 6 airbag di serie. Dal posto guida \u00e8 possibile bloccare l'apertura accidentale delle portiere posteriori e dei pannelli in cristallo del tetto apribile (optional a pagamento).\nEstetica.\nRispetto alla Z, la Phedra \u00e8 pi\u00f9 grande, pi\u00f9 elegante e con pi\u00f9 personalit\u00e0, si presenta con ingombri maggiori anche se il vantaggio dello spazio interno non \u00e8 eccessivo rispetto alla vecchia Z. Il pianale di base era completamente inedito e non veniva condiviso con i veicoli commerciali (quali lo Scudo, l'Expert e il Jumpy sviluppato su di un altro pianale specifico); le sospensioni anteriori mantenevano lo schema MacPherson classico, mentre al posteriore veniva adottato un sistema a bracci tiranti con ruote indipendenti e barra stabilizzatrice. La trazione era anteriore.\nRispetto alle altre monovolume del progetto Eurovan la Phedra somiglia maggiormente alla Fiat Ulysse per via del frontale caratterizzato dai fari quadrangolari, ma anche tra di esse vi sono maggiori differenze rispetto alle precedenti generazioni: la versione Lancia \u00e8 caratterizzata da due prese d'aria sul paraurti in un pezzo unico, mentre sulla cugina Ulysse sono tagliate in due da un baffo in tinta con la carrozzeria. I fari, inoltre, pur avendo un disegno simile, non sono esattamente uguali, visto che sulla Phedra sono costituiti anch'essi da un blocco unico, mentre sulla Ulysse sono divisi in due parti. Tali fari, assieme al cofano motore che sembra \"avvolgere\" la parte anteriore della vettura conferiscono robustezza all'insieme. Posteriormente, non abbiamo pi\u00f9 i gruppi ottici quadrangolari che caratterizzavano un po' tutte le monovolume della prima generazione, ma abbiamo nuovi fari sottili e a sviluppo verticale.\nDal 2005 si aggiunge la tinta Grigio Rossini e il sofisticato Perla Brunelleschi.\nDa maggio 2007 \u00e8 stata disponibile la versione \"DVD\" con impianto Car Entertainment e schermi LCD dietro i poggiatesta anteriori, unitamente a una nuova tinta marrone metallizzata e selleria di Alcantara bicolore.\nMeccanica.\nI propulsori con cui la Phedra \u00e8 disponibile sono due motori di origine PSA da 1997 cm\u00b3 turbodiesel common rail (sigla DW10 ATED), con potenza massima di 109 cavalli e il 2.179 da 128 cavalli (sigla DW12TED4) che fanno raggiungere alla vettura velocit\u00e0 max di 180 e 190\u00a0km/h rispettivamente.\nNel 2006 il 2.0 Diesel da 109 CV \u00e8 stato sostituito da due versioni potenziate a 120 CV (DW10D) e 136 CV (DW10C) con FAP di serie. Entrambi i motori a gasolio possiedono una distribuzione a quattro valvole per cilindro e sulle versioni Euro 4 viene adottato il filtro antiparticolato FAP di origine francese.\nIl motore benzina era un 2,0 litri 16V da 136 CV affiancato da un pi\u00f9 grande 3,0 litri V6 da 204 CV disponibile esclusivamente con trasmissione automatica. I due motori benzina erano anch'essi francesi. Il cambio era un manuale a 6 marce, ma su alcune versioni era previsto un cambio automatico a sei rapporti in grado di adattarsi al tipo di guida del conducente.\nRestyling 2008.\nA gennaio del 2008 viene presentato il restyling e la commercializzaione \u00e8 immediatamente a seguire. Sulla Phedra ristilizzata debutta anche il nuovo 2,2 litri Diesel con doppio turbocompressore (codice motore DW12BTED4) e FAP sempre prodotto da PSA erogante 170 cavalli, che accelera da 0 a 100\u00a0km/h in 10,8 secondi e raggiunge i 200\u00a0km/h di velocit\u00e0 massima, con cambio automatico o manuale, entrambi a 6 marce. Le Phedra 2.2 biturbo Diesel vengono identificate dalla targhetta \"170 HP\" applicata sul bagagliaio. Restano in listino i motori 2.0 Diesel da 120 e 136 CV mentre escono di scena i due benzina 2.0 16V e 3.0 V6.\nSono rinnovati i rivestimenti interni, pi\u00f9 curati e lussuosi, nuovo alcantara Starlite e pelle bicolore. Aggiornato anche il sistema di navigazione satellitare. Nuove tinte anche per la carrozzeria insieme alla comparsa del nuovo marchio, pi\u00f9 sporgente e visibile che ora compare anche sul montante medio-posteriore della fiancata, insieme al nuovo logo Phedra stilizzato e riposizionato in alto. Invariati i gruppi ottici, la calandra subisce l'evoluzione delle ultime Lancia (come la Musa ristilizzata e la recente Delta del 2008): diventa pi\u00f9 stilizzata ed elegante aggiungendo dinamicit\u00e0 insieme alle nuove prese d'aria leggermente modificate. Inoltre vengono introdotte nuove tinte per la carrozzeria e nuovi cerchi bicolore da 16\" di serie per tutte le versioni.\nLa produzione della Lancia Phedra \u00e8 stata definitivamente sospesa alla fine dell'anno 2010 dopo 45 419 esemplari prodotti; la Phedra si \u00e8 dimostrata pi\u00f9 apprezzata dal pubblico, infatti la precedente Z era stata prodotta in soli 22 014 esemplari.\nErede.\nDal 2011, dopo il lancio al Salone di Ginevra, l'erede completamente nuova \u00e8 derivata dalla Chrysler Grand Voyager, a seguito del ritiro del marchio Chrysler dall'Europa continentale in favore di quello Lancia che ne rileva tutte le attivit\u00e0 europee di vendita e assistenza. Nasce cos\u00ec, rivista esteticamente e in maniera pi\u00f9 profonda internamente e sul comparto tecnico per dinamica e sicurezza, la nuova Lancia Voyager."}
{"id": "523678", "revid": "125849954", "url": "https://it.wikipedia.org/wiki?curid=523678", "title": "Ivano Marescotti", "text": "Biografia.\nNato a Villanova (comune di Bagnacavallo, nella Bassa Romagna), dopo il diploma conseguito al liceo artistico Nervi-Severini di Ravenna lavora per dieci anni all'ufficio urbanistica del comune di Ravenna. Progetta di iscriversi all'universit\u00e0, poi nel 1981 prende la decisione definitiva: si licenzia ed intraprende l'attivit\u00e0 teatrale. Lavora fra gli altri con Leo de Berardinis, Mario Martone, Carlo Cecchi, Giampiero Solari, Giorgio Albertazzi, Marco Martinelli. L'esordio al cinema \u00e8 datato 1989, con una piccola parte nel film \"La cintura\". Nello stesso anno l'incontro con Silvio Soldini e la partecipazione al film \"L'aria serena dell'ovest\" lo convince a dedicarsi prevalentemente al cinema.\nInterpreta oltre cinquanta film, lavorando con registi quali Anthony Minghella, Ridley Scott e Roberto Benigni (\"Johnny Stecchino\" e \"Il mostro\"), nonch\u00e9 Marco Risi, Pupi Avati, Sandro Baldoni, Maurizio Nichetti, Carlo Mazzacurati, Antonello Grimaldi e Klaus Maria Brandauer. La sua attivit\u00e0 cinematografica gli frutta 6 candidature al Nastro d'argento, che vince nel 2004 per l'interpretazione nel cortometraggio \"Assicurazione sulla vita\" di Tommaso Cariboni e Augusto Modigliani.\nDal 1993 inizia un approfondito lavoro di recupero del romagnolo, tornando in teatro con i testi di Raffaello Baldini, per poi rileggere e riscrivere alla sua maniera grandi come Dante (\"Dante, un pat\u00e0ca\" ispirato alla \"Divina Commedia\") e Ariosto (\"Bagnacav\u00e0l\", una contaminazione tra il \"basso\" romagnolo e l'Orlando Furioso). Nel 1998 appare nel video di \"Ti lascio una parola Goodbye\", canzone dell'album de I Nomadi \"Una storia da raccontare\". Dal 2002 il Comune di Conselice gli assegna in gestione la programmazione del Teatro comunale dove, oltre a gestire un cartellone teatrale nazionale, progetta e produce i suoi spettacoli. Nel 2004 costituisce la Pat\u00e0ka S.r.l. con la quale gestisce le proprie proposte culturali. In \"King Arthur\" (2004), con Clive Owen, Keira Knightley e Ioan Gruffudd, interpreta il ruolo del vescovo Germano.\nNel 2006 \u00e8 nel cast della fiction Rai \"Raccontami\", nella quale interpreta un costruttore edile, Livio Sartori, che interpreter\u00e0 anche nel secondo capitolo. Nel 2008 partecipa alla fiction \"I liceali\" per Mediaset nella parte del prof. Gualtiero Cavicchioli, e al film \"AlbaKiara\" nel ruolo del Commissario Guidotti. Nel 2009 partecipa al film \"Cado dalle nubi\", nel quale ricopre il ruolo di un leghista padre della ragazza che ha una relazione con Checco Zalone, il quale interpreta invece un meridionale trasferitosi al nord. Col comico e cantante pugliese reciter\u00e0 ancora nel film \"Che bella giornata\", uscito nel 2011, interpretando la parte di un colonnello dei Carabinieri.\nNel 2010 ha partecipato al cortometraggio \"Overbooking\" diretto da Michele Mortara. Nel 2011 incide, per le edizioni Zanichelli, i 100 canti della \"Divina Commedia\" di Dante Alighieri. Nel 2014 si candida alle Elezioni europee con la Lista Tsipras. In piena campagna elettorale la Rai cancella, a sua insaputa, dalla quarta puntata in poi delle sei in totale, le scene di \"Una buona stagione\" in cui compariva. Per questa ragione fa causa alla Rai. Ivano Marescotti ha una figlia, Iliade, nata nel 2003, che ha partecipato al 55\u00ba Zecchino d'Oro.\nIl 10 febbraio 2022, tramite un post sulla sua pagina Facebook, annuncia la decisione di ritirarsi dalle scene per dedicarsi esclusivamente al \u00abTeatro Accademia Marescotti\u00bb, la sua scuola di teatro con sede a Ravenna."}
{"id": "523691", "revid": "76963", "url": "https://it.wikipedia.org/wiki?curid=523691", "title": "Euro TV", "text": "Euro TV \u00e8 stato uno dei primi circuiti televisivi italiani che riunivano in un unico marchio diverse realt\u00e0 dell'etere locale. Dopo la chiusura, nel 1987, alcune emittenti del circuito diedero vita a Italia 7 e altre al circuito Odeon.\n\u00c8 stata rilanciata da un nuovo editore il 10 giugno 2021 ed \u00e8 visibile tramite un'applicazione HbbTV su digitale terrestre e in streaming.\nStoria.\nEuro TV fu fondata il 10 marzo 1982 da Gianni Ferrauto, ex amministratore delegato de il Giornale nonch\u00e9 gi\u00e0 gestore del circuito TV PORT, e Calisto Tanzi, all'epoca presidente del gruppo Parmalat e del Parma Calcio, nonch\u00e9 gi\u00e0 gestore del circuito Jolly. Il marchio era di propriet\u00e0 delle concessionarie di pubblicit\u00e0 STP e RadioVideo tramite la societ\u00e0 STP-RV. \nNata emulando le syndication dei network statunitensi, comprendeva 18 emittenti locali che simultaneamente trasmettevano per sei ore al giorno programmi identici nella fascia oraria pomeridiana e serale, con rubriche di approfondimento, eventi sportivi e film, e per il resto del palinsesto rimanevano indipendenti nella loro linea editoriale a seconda delle proprie esigenze territoriali.\nIl discreto successo dell'emittente, dovuto anche all'acquisizione di parte del magazzino di film e telefilm di Rete 4 come risarcimento per un accordo non rispettato dalla Mondadori, all'epoca proprietaria di quest'ultima, la fece assurgere a network \"locale\" leader nelle battaglie per la regolamentazione giuridica del settore, al punto tale da affermare in un comunicato stampa: \u00ab\"la necessit\u00e0 e l'urgenza di un preciso intervento legislativo che colmasse l'allora vuoto privilegiando le forme associative tra le televisioni locali e consentendo a ciascuno di conoscere quanto gli \u00e8 permesso e quanto gli \u00e8 vietato\"\u00bb.\nNel corso del 1986, quando si cominci\u00f2 a parlare di una legge di regolamentazione del settore televisivo, Ferrauto e Tanzi cominciarono a investire sull'interconnessione tra le reti aderenti al circuito, nell'ottica di creare un telegiornale: nel corso di quel periodo nacquero gi\u00e0 14 notiziari locali, uno per ogni emittente affiliata, sui quali avrebbe dovuto poggiarsi il futuro telegiornale nazionale.\nL'esperienza di Euro TV fin\u00ec il 5 settembre 1987, in concomitanza dell'inaugurazione, il giorno dopo, del nuovo circuito Odeon, fondato assieme al Gruppo Acqua Marcia. In seguito a diverse vicende societarie, per\u00f2, parte delle emittenti del circuito Euro TV decise di consorziarsi nel nuovo circuito Italia 7, di propriet\u00e0 di Fininvest.\nDopo la chiusura, il marchio inutilizzato di Euro TV venne acquistato dalla societ\u00e0 RE.T.E. - Reti Televisive Europee s.r.l., che gestiva il circuito Supersix. Questa azienda venne poi inglobata dal gruppo Sitcom nel 2008.\nNel 2018 il circuito Supersix venne rilanciato da un nuovo editore, e in seguito il 10 giugno 2021 ritorn\u00f2 in onda inaspettatamente anche Euro TV. Tuttavia, a differenza del precedente, Euro TV \u00e8 un canale autonomo visibile in digitale terrestre solo tramite l'applicazione interattiva HbbTV veicolata sui canali Italia Channel e Pianeta TV (LCN 123-251 mux Rete A 2) e Mediatext.it (LCN 166 mux TIMB 2), nonch\u00e9 in streaming sul proprio sito. La programmazione della nuova Euro TV \u00e8 parzialmente parallela a quella di Supersix e include principalmente film, telefilm e programmi musicali fra cui \"Ora Musica\".\nProgrammi.\nI programmi pi\u00f9 importanti:\nUn ampio spazio fu dato ai programmi storici, anche utilizzando il materiale dei cinegiornali del Ventennio fascista. Largo spazio venne dato anche alla programmazione cinematografica (solo nel 1983 furono trasmessi 136 film) con appuntamenti di genere a scadenze ben precise: il marted\u00ec la commedia, il mercoled\u00ec il film di cassetta, il gioved\u00ec la produzione italiana e il venerd\u00ec il film d'azione. Notevole successo ottenne la programmazione di cartoni animati all'interno della fascia denominata \"Tivulandia\", divenuti poi oggetto di culto, come \"L'Uomo Tigre\", \"Lupin Terzo\", \"Lam\u00f9\", \"Gigi la trottola\", \"Yattaman\", \"I Predatori del Tempo\", \"Ransie\", \"Nino, il mio amico ninja\", \"Carletto - La spada del demone\", \"Voltron\" e \"Transformers\", solo per citarne alcuni. Nel 1986 furono anche pubblicati, da parte della Edizioni Blu srl di Parma, due album di figurine intitolati \"Tivulandia\" e \"Tivulandia - Le nuove immagini\", che presentavano in forma molto sintetica le storie dei vari cartoni animati trasmessi. A completare il quadro del palinsesto telefilm (\"Misfits\" e \"Half Nelson\" con Dean Martin), lo sport con gli incontri di wrestling, all'epoca comunemente conosciuto come \"catch\", commentati da Tony Fusaro, e telenovelas ispanoamericane come \"Anche i ricchi piangono\", \"Carmin\", \"Pagine della vita\" e \"Illusione d'amore\". Anche Beppe Grillo lavor\u00f2 su Euro Tv conducendo \"Il Grillo parlante\", con la regia di Cino Tortorella, mentre nel 1985 Diego Abatantuono fu protagonista di \"Diego 100%\", una delle primissime situation comedy italiane."}
{"id": "523694", "revid": "1501558", "url": "https://it.wikipedia.org/wiki?curid=523694", "title": "Christian Jacq", "text": "Ha scritto numerosi libri e romanzi sull'antico Egitto, spesso incentrati sulla figura di Ramses II, faraone che Christian Jacq ammira molto.\nBiografia.\nNato a Parigi, a 13 anni ha scoperto la passione per l'Antico Egitto leggendo \"L'histoire de la civilisation de l'Egypte ancienne\" dello storico Jacques Pirenne, che in qualche modo lo ispir\u00f2 anche nella stesura del suo primo libro. All'et\u00e0 di 18 anni aveva gi\u00e0 scritto 8 libri, ma il suo successo commerciale arriv\u00f2 nel 1987 con \"Champollion the Egyptian\" in Francia.\nLe sue opere sull'Antico Egitto, non sempre basate su episodi veri, sono firmate col nome dello scrittore oppure con pseudonimi, come J. B. Livingstone e Christopher Carter. Nel 1995, grazie alla saga Ramses composta da 5 libri, ha registrato un trionfo internazionale, dato che la serie \u00e8 stata pubblicata e tradotta in oltre 25 stati. Ogni libro di questa saga si occupa di un aspetto della vita conosciuta di Ramses II.\nHa affrontato anche altri temi, scrivendo inoltre romanzi gialli e libri per ragazzi.\nIn possesso di un dottorato di studi sull'Antico Egitto conseguito alla Sorbonne, ha fondato con sua moglie, che ha sposato a soli 17 anni, l'istituto Ramses, col quale si propone di creare un archivio fotografico dei siti archeologici egiziani.\nEntrato in massoneria nella loggia \"Goethe\" di Rito scozzese antico ed accettato e appartenente alla Gran Loggia di Francia, dopo esserne divenuto il maestro venerabile ne ha fatto una loggia \"selvaggia\", cio\u00e8 non appartenente ad un'obbedienza o organizzazione riconosciuta, e ne ha cambiato il rito con uno egizio di sua personale invenzione, il che gli ha valso l'accusa di aver fondato una setta, accusa che lo ha spinto nel 1997 a lasciare la regione di Aix-en-Provence in Francia, dove abitava negli anni 1990, per domiciliarsi a Blonay, venendo a questo punto sospettato di aver scelto di andare a vivere in Svizzera per ragioni fiscali.\nBibliografia.\nRomanzi.\nSerie \"Le indagini dell'ispettore Higgins\".\nOriginariamente la serie \u00e8 stata pubblicata con il titolo \"Les Dossiers de Scotland Yard\" (\"I dossiers di Scotland Yard\"), firmata con lo pseudonimo di J. B. Livingstone:\nDal 2011 \u00e8 iniziata una riedizione generale della serie con il titolo \"Les Enqu\u00eates de l'inspecteur Higgins\" (\"Le indagini dell'ispettore Higgins\"), firmata Christian Jacq:\nSerie \"Il figlio di Ramses\".\nI quattro titoli sono anche stati raccolti in quest'unico volume:\nAltri romanzi.\nAltri romanzi inediti in Italia"}
{"id": "523696", "revid": "3940483", "url": "https://it.wikipedia.org/wiki?curid=523696", "title": "Chichen tz\u00e1", "text": ""}
{"id": "523702", "revid": "32386", "url": "https://it.wikipedia.org/wiki?curid=523702", "title": "Jacq Christian", "text": ""}
{"id": "523705", "revid": "15756", "url": "https://it.wikipedia.org/wiki?curid=523705", "title": "Citro\u00ebn Type A", "text": "La 10 HP Type A, o pi\u00f9 semplicemente Type A, \u00e8 la prima autovettura prodotta dalla casa francese Citro\u00ebn.\nProfilo e storia.\nGenesi e debutto.\nDurante la Prima Guerra Mondiale, Andr\u00e9 Citro\u00ebn aveva fondato un'azienda per la produzione di granate e proiettili, attivit\u00e0 che gli consent\u00ec di accumulare una discreta fortuna economica. Ma quando la guerra stava avviandosi verso la fine, il vulcanico imprenditore francese cominci\u00f2 a pensare a come reindirizzare tale attivit\u00e0 una volte cessate le ostilit\u00e0. Quasi subito pens\u00f2 al ramo automobilistico, visto che aveva gi\u00e0 avuto esperienze significative con la Mors, un'altra casa automobilistica francese per la quale rivest\u00ec il ruolo di direttore generale, fra l'altro con brillanti risultati. Dopo alcuni dubbi sul tipo di vettura da produrre, lussuosa ed esclusiva o popolare ed economica, Andr\u00e9 Citro\u00ebn pot\u00e9 dedicarsi davvero alla riconversione della sua attivit\u00e0. Purtroppo, per\u00f2, un altro grosso ostacolo parve inizialmente impedire la realizzazione di questo obiettivo: l'inflazione galoppante che tagliava rapidamente il valore del denaro, ragion per cui anche il cospicuo patrimonio accumulato da Citro\u00ebn nel corso degli anni stava velocemente svalutandosi. E d'altro canto, in qualche modo si doveva cominciare: Citro\u00ebn aveva gi\u00e0 annunciato la vettura per il marzo 1919 ad un prezzo inizialmente stimato di 6.950 FF, un prezzo reso possibile grazie al nuovo metodo di produzione su catena di montaggio, appreso da Citro\u00ebn nei primi anni '10 presso lo stabilimento Ford di Dearborn (Michigan) durante un viaggio negli USA. Ma la fabbrica di quai de Javel era ancora in fase di conversione e con molti meno dipendenti (3.300 contro 11.700 in periodo bellico). Ci\u00f2 caus\u00f2 quindi anche forti ritardi sulla presentazione della vettura, tanto che alcuni cominciarono ad ironizzare sulla fantomatica Citro\u00ebn tanto sbandierata ma ancora inesistente. A ci\u00f2 si aggiunsero altri inonvenienti, come la caduta accidentale di una vettura in fase di montaggio, avvenuta nel mese di aprile, ragion per cui si dovette rifare la vettura daccapo. Finalmente, durante la primavera, cominci\u00f2 la produzione dei primissimi esemplari. Il primo vide la luce nel maggio 1919, due mesi dopo la data prevista, ma la cadenza produttiva era estremamente lenta, due esemplari nei primi due mesi. Ci\u00f2 che consol\u00f2 l'opinione pubblica fu il fatto che il 4 giugno vi fu la tanto agognata presentazione della vettura in un magazzino degli Champs Elys\u00e9es, mentre il 7 luglio dello stesso anno avvenne la consegna della prima \"Type A\" al primo cliente, un venditore di bestiame. Cos\u00ec, fra stenti e difficolt\u00e0, di ogni genere nacque la \"Type A\", la prima vettura a marchio Citro\u00ebn.\nCaratteristiche.\nLa \"Type A\" fu una vettura rivoluzionaria, un aggettivo che a lungo verr\u00e0 abbinato alla produzione della Casa del \"double chevron\", specialmente nei suoi primi 50 anni di attivit\u00e0. Non solo si tratt\u00f2 della prima Citro\u00ebn della storia, ma anche della prima auto europea di gran diffusione. Fu inoltre la prima europea costruita su catena di montaggio, il che consent\u00ec un drastico abbattimento dei costi di produzione, riprecuotendosi sul prezzo di listino finale e dando il via ad un processo di democratizzazione dell'automobile, un fenomeno che di l\u00ec a non molto si sarebbe allargato anche ad altri costruttori, non solo francesi. Mentre fino a quel momento le auto erano riservate unicamente a persone molto benestanti, con la \"Type A\" si scese pi\u00f9 in basso nella scala sociale, dando la possibilit\u00e0 di un'autovettura anche a persone di ceto medio-alto. Infine, la \"Type A\" fu la prima vettura ad essere consegnata pronta da guidare, con tanto di carrozzeria, in contrasto con le tendenze dell'industria automobilistica del periodo fra le due guerre, che prevedeva la realizzazione del solo telaio nudo da \"vestire\" presso carrozzieri esterni.\nTecnicamente, la \"Type A\" \u00e8 basata su di un telaio longheroni e traverse in acciaio, disponibile in due varianti, una a passo lungo ed una a passo corto. Al suo lancio, la \"Type A\" venne prevusta in pi\u00f9 varianti di carrozzeria: la torpedo corta a 3 posti, torpedo lunga a 4 posti, coach a 3 posti su telaio lungo o corto, berlina lunga a 4 posti e coup\u00e9 de ville su telaio lungo. Il motore utilizzato era un quattro cilindri in linea a 4 cilindri da 1327 cm\u00b3, con distribuzione a valvole laterali e con potenza di 18 CV a 2100 giri/min. Il cambio era a 3 marce e la trazione era posteriore. Molto semplice ed elementare lo schema sospensivo della \"Type A\", ad assale rigido su entrambi gli assi, completamente privo di ammortizzatori, con un avantreno dotato di molle a quarto di balestra e un retrotreno a due quarti di balestra sovrapposti. Quanto ai freni, vi era un freno a tamburo entrobordo che agiva sulla trasmissione ed era azionato da un pedale. Inoltre vi era anche un freno a mano che agiva sulle ruote posteriori. La velocit\u00e0 massima che la Type A poteva raggiungere stava tra i 65 ed i 68\u00a0km/h, a seconda del tipo di carrozzeria adottato.\nCarriera commerciale.\nI problemi per la \"Type A\" e per Andr\u00e9 Citro\u00ebn non finirono neppure dopo il lancio della vettura: i ritmi produttivi troppo lenti e l'inflazione galoppante provocarono ritardi da una parte e necessit\u00e0 di aumentare notevolmente il prezzo di listino rispetto a quanto stabilito nel mese di aprile per poter rientrare almeno in minima parte dai costi di produzione. Per esempio, per una torpedo a 3 posti, il cui prezzo dichiarato inizialmente era di 7.250 FF (comunque gi\u00e0 superiore ai 6.950 FF dichiarati prima di marzo), Andr\u00e9 Citro\u00ebn fu costretto a chiedere 11.000 franchi, suscitando cos\u00ec le ire degli acquirenti, alcuni dei quali intentarono delle causee civili contro l'imprenditore. Dall'estate alla fine di quello stesso anno, i ritmi produttivi aumentarono e la produzione al 31 dicembre 1919 ammont\u00f2 a 2.810 esemplari, non molti, ma sicuramente di un livello pi\u00f9 promettente. Durante tutto il successivo 1920, la produzione sarebbe arrivata a 12.244 esemplari, ancora pi\u00f9 tranquillizzante sotto il piano produttivo. Ma nel frattempo, i problemi finanziari erano ancora pi\u00f9 che evidenti: alla fine, a risolvere il tutto, intervenne la SADIF, una societ\u00e0 finanziaria fondata da Lucien Rosengart e finalizzata ad aiutare le imprese francesi in difficolt\u00e0 durante il periodo di superinflazione. Grazie a tale intervento, la Casa di quai de Javel usc\u00ec dalle grane finanziarie e pot\u00e9 guardare con maggior fiducia al futuro e agli sviluppi futuri del suo piano produttivo.\nMa intanto i prezzi di listino non smisero di salire: nel febbraio del 1920 si raggiunse l'apice, con la torpedo a 4 posti che arriv\u00f2 addirittura a 16.500 FF, oltre il doppio del prezzo dichiarato dal costruttore neppure un anno prima. Nel 1920 una \"Type A\" vinse una gara di consumo tenutasi sul circuito della Sarthe. In effetti, con i suoi 7,5 litri ogni 100\u00a0km la vettura fu effettivamente una delle pi\u00f9 econome del periodo compreso fra le due guerre. Ci\u00f2 poteva deporre sicuramente a favore della \"Type A\". Ma in realt\u00e0 la \"Type A\" riusc\u00ec ad ottenere consensi solo perch\u00e9 la concorrenza, pi\u00f9 organizzata ma priva di catena di montaggio e anch'essa in difficolt\u00e0 per l'inflazione, non riusciva ad essere particolarmente concorrenziale. Solo a partire dall'autunno del 1920 i prezzi cominciarono a scendere e, sempre per la torpedo a 4 posti, vennero richiesti 15.900 FF. E proprio in quel mese la gamma venne aggiornata per l'ultima fase della sua carriera commerciale: abolito gi\u00e0 dal precedente mese di aprile il telaio a passo corto, la \"Type A\" venne proposta in tre livelli di allestimento, \"Standard\", \"Luxe\" e \"Special\". Il primo era il livello di base, con dotazione meno completa e disponibile come torpedo a 4 posti, coach a 3 posti e coup\u00e9 de ville; la seconda era caratterizzata da finiture pi\u00f9 curate e disponibile come torpedo sport, berlina a 4 posti e coup\u00e9 de ville; il terzo allestimento, disponibile solo come torpedo sport, era caratterizzata dal fatto di montare un altro motore, della cilindrata di 1452\u00a0cm3, ma con valvole in testa ed in grado di erogare una potenza massima di 22 CV. Con questo motore, la velocit\u00e0 max della \"Type A Sport\" raggiunse i 75\u00a0km/h. Altra differenza della \"Special\" rispetto alle altre \"Type A\" fu la presenza di una coppia di ammortizzatori al retrotreno. Inoltre, fu proposta anche una versione furgonata in quattro varianti, pensata per coloro che necessitavano di un mezzo di trasporto per il lavoro.\nNel mese di giugno del 1921, venne lanciata la B2, che andr\u00e0 a sostituire la \"Type A\". Quest'ultima venne quindi tolta di produzione dopo essere stata prodotta in 24.093 esemplari."}
{"id": "523706", "revid": "599013", "url": "https://it.wikipedia.org/wiki?curid=523706", "title": "F\u00e2krou", "text": ""}
{"id": "523707", "revid": "34928", "url": "https://it.wikipedia.org/wiki?curid=523707", "title": "Fakru", "text": ""}
{"id": "523710", "revid": "1543377", "url": "https://it.wikipedia.org/wiki?curid=523710", "title": "Diego Cammarata", "text": "Biografia.\nDopo aver studiato presso il Liceo Classico Meli, ha conseguito la Laurea in Giurisprudenza presso l'Universit\u00e0 degli Studi di Palermo nel 1974.\nAvvocato cassazionista, \u00e8 stato docente di Diritto dell'informazione e della comunicazione e di Teoria e tecnica della promozione di immagine all'Universit\u00e0 degli Studi di Palermo. Dal 1996 al 2001 \u00e8 stato coordinatore provinciale di Forza Italia. Alle elezioni politiche del 2001 viene eletto alla Camera dei deputati, dove ha fatto parte fino al 2006 della Commissione politiche dell'UE.\nIn occasione delle elezioni amministrative del 2001 \u00e8 stato eletto Sindaco di Palermo al primo turno, con il 56,1% dei voti: all'inizio la sua candidatura aveva creato malumori nel centro-destra e Francesco Musotto, anch'egli esponente di Forza Italia, si candid\u00f2 senza successo alla carica di primo cittadino contro Cammarata. Successivamente, dopo che Musotto divenne presidente della provincia di Palermo, i dissapori tra i due si stemperarono.\nEletto Sindaco, Cammarata non rinunci\u00f2 all'indennit\u00e0 da parlamentare, infrangendo una prassi di incompatibilit\u00e0 intesa, tra l'altro, nell'art.122 della Costituzione. In riferimento al caso, nel 2002 la Giunta delle elezioni della Camera dei deputati afferm\u00f2 per la prima volta che non sussistevano motivi che ostassero al cumulo degli incarichi di sindaco di grande citt\u00e0 e di parlamentare (cosiddetta \"giurisprudenza Cammarata\"). Da allora altri sedici parlamentari ricevono una doppia indennit\u00e0 pubblica: una da deputato nazionale e una da amministratore locale.\nAlle elezioni amministrative del 2007 \u00e8 stato rieletto sindaco di Palermo al primo turno con il 53,5% dei voti, il suo antagonista Leoluca Orlando denunci\u00f2 la presenza di brogli elettorali. Il 28 marzo 2008 sono stati arrestati due presidenti di seggio che, nelle elezioni del 2007, avrebbero falsificato 580 schede favorendo una lista che appoggiava Cammarata.\nNell'ottobre 2008 vengono arrestati altre tre persone appartenenti alla lista \"Azzurri per Palermo\", che sosteneva il sindaco Cammarata, per aver falsificato 450 schede elettorali\nIl 22 luglio 2008 \u00e8 stato eletto presidente dell'ANCI in Sicilia.. Nel frattempo, il TAR Sicilia bocciava il piano che istituiva la zona a traffico limitato (ZTL) a Palermo, dando luogo ad un'indagine dell'Authority di vigilanza sui contratti pubblici e all'interessamento della Corte dei Conti per accertare i derivanti danni all'erario e gli eventuali reati. Nel 2009, l'Amministrazione comunale guidata da Cammarata \u00e8 stata investita dagli scandali relativi alla precedente gestione dell'Amia, azienda ex municipalizzata per la raccolta dei rifiuti cittadini passata in breve tempo da un bilancio in attivo ad un buco di centinaia di milioni di euro, e da quello rivelato da \"Striscia la notizia\" relativo ad una barca di propriet\u00e0 del sindaco, che sarebbe stata \"custodita\" da un dipendente della Gesip, un'altra ex societ\u00e0 comunale, e affittata in nero a terzi. Sulle due vicende la magistratura ha aperto altrettante inchieste.\nNel 2010, Cammarata viene indagato per la terza volta in seguito a un'inchiesta sulla discarica palermitana di Bellolampo, in base alla quale \u00e8 stato accusato di truffa, abuso d'ufficio, disastro colposo, inquinamento delle acque e del sottosuolo, gestione abusiva di discarica, gestione non autorizzata di rifiuti speciali e traffico di rifiuti. Spesso fatto oggetto di duri rilievi durante il suo secondo mandato al Comune di Palermo, ha inoltre destato particolare scalpore la notizia del suo viaggio ai Campionati del Mondo di Calcio in Sudafrica, criticata anche da esponenti della sua maggioranza e colleghi di partito come Stefania Prestigiacomo.\nNel febbraio 2011 \u00e8 indagato per abuso d'ufficio, dopo che degli operai del Comune di Palermo furono impegnati nella pulizia di una strada privata, che conduceva nel posto in cui si sarebbe tenuto il battesimo della figlia del Sindaco. Nel marzo 2011 viene disposta l'imputazione coatta di Diego Cammarata per violenza privata, in merito ad una denuncia dell'estate precedente di Mario Emanuele Alvano, ex segretario dell'ANCI Sicilia. Nel maggio 2011 viene rinviato a giudizio per la vicenda dell'utilizzato a fini personali dell'operaio comunale Franco Alioto, anch'egli mandato sotto processo.\nIl 16 gennaio 2012 annuncia l'intenzione di dimettersi da sindaco di Palermo, una decisione formalizzata tre giorni dopo. Lo stesso giorno un sondaggio per Il Sole 24 ORE riguardo al consenso degli amministratori locali posiziona Cammarata al 104 posto su 104 con un gradimento del 38% rispetto al 53.5% del giorno dell'elezione con un saldo di -15.5%.\nNell'aprile 2013 viene condannato in primo grado a 3 anni di reclusione dai giudici del Tribunale di Palermo, in merito alle accuse di abuso d'ufficio e falso, per avere utilizzato un dipendente di una societ\u00e0 comunale come proprio skipper personale."}
{"id": "523717", "revid": "380654", "url": "https://it.wikipedia.org/wiki?curid=523717", "title": "Spear", "text": "La spear \u00e8 una mossa di wrestling derivante dal football americano e dal rugby; questa tecnica prevede infatti che l'esecutore, correndo, colpisca con la propria spalla l'avversario all'altezza dell'addome, in modo da effettuare una sorta di \"placcaggio\" in stile football americano. Solitamente viene eseguita in diagonale, da un angolo all'altro del ring, ma pu\u00f2 anche essere effettuata parallelamente ai lati del ring.\nEsiste una variante di quella classica, nota come \"Striking Spear\", che non cintura l'avversario; in questo modo l'avversario non viene accompagnato a terra e subisce pi\u00f9 impatto."}
{"id": "523720", "revid": "124135812", "url": "https://it.wikipedia.org/wiki?curid=523720", "title": "Giuseppe Pericu", "text": "Biografia.\nDi origine sarda, il padre infatti \u00e8 di Ozieri (Sassari), dopo gli studi classici si \u00e8 laureato in Giurisprudenza a Genova con tesi in Diritto Amministrativo che insegner\u00e0 proprio in quella facolt\u00e0 e alla Statale di Milano. Iscritto all'Albo degli Avvocati di Genova dal 1963, ha assistito enti pubblici e imprese. Ha fatto parte di commissioni di studio per l\u2019elaborazione di disegni di legge su argomenti come tutela dell\u2019ambiente, riassetto delle competenze amministrative del Governo Locale, riforma del Codice della Navigazione, elaborazione di una legge generale sul procedimento amministrativo, riforma del Ministero degli Interni e del Sistema di Produzione di Trasmissione di Energia Elettrica.\nNel 1994, per la XII Legislatura, viene eletto deputato per il Partito Socialista Italiano, poi aderisce alla Federazione Laburista; \u00e8 stato membro della Commissione Speciale Napolitano per la riforma del settore Radio Televisivo e della Commissione Affari Costituzionali.\nIl 30 novembre 1997 \u00e8 stato eletto sindaco di Genova per la coalizione di centrosinistra con il 51,5% dei voti.\nAlla scadenza del primo mandato si \u00e8 ripresentato alle amministrative del Comune di Genova del maggio 2002, come candidato unico della coalizione di centro-sinistra, ed \u00e8 stato eletto al primo turno per un secondo mandato con il 60,3% dei voti. Come primo cittadino del capoluogo ligure ha gestito la riunione del tormentato G8 del 2001, gli eventi relativi alla proclamazione di Genova come Capitale europea della cultura nel 2004 ed i lavori di prolungamento della linea di metropolitana cittadina dalla stazione ferroviaria di Piazza Principe alla centrale piazza De Ferrari attraverso la zona del Porto antico. \u00c8 stato membro del Consiglio Nazionale dell\u2019ANCI, del Coordinamento dei Sindaci delle Citt\u00e0 Metropolitane, della Conferenza unificata Stato-Regioni-Amministrazioni locali, del Comitato delle Regioni dell\u2019Unione Europea nonch\u00e9 del Comitato Esecutivo di Eurocities.\nIl 24 ottobre 2005 gli \u00e8 stata conferita la Laurea Honoris Causa in Scienze Giuridiche dall\u2019Universit\u00e0 di Bologna e il 4 luglio 2006 la Florida International University gli ha consegnato la FIU Medallion.\nNel 2007 ha aderito al neonato Partito Democratico; nello stesso anno a Palazzo Tursi gli \u00e8 succeduta Marta Vincenzi, anch'essa in quota centro-sinistra, prima donna sindaco di Genova.\n\u00c8 stato membro del CdA della Cassa Depositi e Prestiti dal 2008 fino all'aprile 2013. Dall'11 ottobre 2016 al 23 agosto 2018, quando si \u00e8 dimesso, membro del CdA di Banca Carige in rappresentanza dell'azionista di maggioranza Vittorio Malacalza.\nDal 25 novembre 2013 \u00e8 Presidente dell\u2019Accademia Ligustica di Belle Arti, nel 2015 \u00e8 stato eletto presidente per un triennio del Conservatorio Niccol\u00f2 Paganini, dal 2012 \u00e8 membro del Comitato Esecutivo dell'Istituto Italiano di Tecnologia ed \u00e8 inoltre docente presso la Scuola di Politiche (SdP) di Enrico Letta a Genova.\nHa due figli, liberi professionisti."}
{"id": "523730", "revid": "858648", "url": "https://it.wikipedia.org/wiki?curid=523730", "title": "Paolo Zanotto", "text": "Biografia.\nIscritto al Partito Democratico, \u00e8 figlio di Giorgio Zanotto, sindaco democristiano di Verona negli anni sessanta, e presidente della Banca Popolare di Verona. Gi\u00e0 vicepresidente dell'Unione Giuristi Cattolici Italiani ed \u00e8 stato commissario straordinario e presidente dell'Ente per il diritto allo Studio Universitario (ESU) dell'Universit\u00e0 di Verona. \u00c8 sposato con la docente di Economia Aziendale Diana Sinigalia.\nAlle elezioni amministrative del 27-28 maggio del 2007 ha corso per la rielezione a sindaco, ma \u00e8 stato battuto da Flavio Tosi, candidato del centrodestra (Zanotto: 33,90%, Tosi 60,70% dei voti).\nSindaco di Verona.\nNonostante l'appoggio di molti politici a sostegno del candidato di centrodestra, Pierluigi Bolla, tra cui dell'allora presidente del consiglio Berlusconi, il ballottaggio vede la vittoria di Paolo Zanotto, sostenuto dal centrosinistra, che il 9 giugno 2002 viene eletto e proclamato sindaco di Verona con il 54,2% dei voti.\nZanotto invit\u00f2 alcuni dei pi\u00f9 celebri architetti per avere i loro contributi all'urbanistica cittadina, senza che venissero poi realizzati, come con l'inglese David Chipperfield per l'arsenale austriaco, con Richard Rogers per le torri del quartiere di Verona Sud e con Gabrielli per la variante per riqualificare l'entrata alla citt\u00e0 dal casello stradale di Verona Sud.\nFu invece approvato il restauro e il rinnovo della Biblioteca civica e la chiusura al traffico del centro storico, con l'installazione di telecamere per garantire l'accesso limitato a parte delle vie in tale area.\nIl piano regolatore venne approvato poco prima delle successive elezioni, che non vedono riconfermato Zanotto per il secondo mandato."}
{"id": "523734", "revid": "1884811", "url": "https://it.wikipedia.org/wiki?curid=523734", "title": "Sinfonia dello Zodiaco", "text": "La Sinfonia dello Zodiaco \u00e8 una pagina sinfonica composta nel 1951 da Gian Francesco Malipiero. \nCompletata ad Asolo l'8 novembre 1951, fu eseguita in prima assoluta a Losanna dall'Orchestre de La Suisse Romande, diretta da Nino Sanzogno, il 23 gennaio 1952. \nIn essa emerge particolarmente la vena fantastica ed esuberante del compositore veneto, che alterna con la massima fluidit\u00e0 ora atmosfere serenamente diatoniche ora agitate ed aggressive.\nMalipiero ne parla nel suo Catalogo del 1952 in questi termini: \"non posso dire nulla su questa sinfonia, n\u00e9 giustificare la sua forma, o il titolo. Devo conservare il segreto delle sue origini e ringraziare Iddio d'avermi accordato la gioia di assistere alla sua nascita. Certamente dovr\u00f2 scontare questa gioia, certi privilegi non si perdonano.\"\nMovimenti.\nStrutturalmente, la sinfonia appare pi\u00f9 come una \"suite\", una successione di dodici brani, corrispondenti alle parti dello Zodiaco, ora lenti ora veloci, suddivisi in quattro partite. I riferimenti extramusicali alle stagioni non vanno intesi come il programma di un poema sinfonico, genere estraneo all'autore: lo stesso discorso vale per la sua Sinfonia n.1 \"in quattro tempi, come le quattro stagioni\". \nLa prima partita, nei tempi \"Andante\", \"Mosso\" e \"Andante - Allegro - Molto Tranquillo\", evoca innegabilmente sensazioni primaverili e pastorali, sottolineate dagli interventi dell'oboe e del flauto.\nLa seconda partita, nei tempi \"Allegro\", \"Piuttosto lento\" e \"Allegro, molto marcato\", \u00e8 invece impetuosamente estiva.\nLa terza, nei tempi \"Piuttosto lento\", \"Allegro grazioso\" e \"Lento\", ha la dolce tristezza delle giornate autunnali.\nLa quarta ed ultima partita, nei tempi \"Leggermente mosso - Pi\u00f9 lento un poco - Allegro molto moderato\"; \"Andante (pastorale)\" e \"Allegro (agitato) - Ritenuto - Tranquillo - Allegro\" si costituisce come un astratto quadro dell'inverno; nell'ultimo movimento, poco prima della brusca conclusione, viene brevemente ripresentato il motivo che si ascolta all'inizio della sinfonia.\nIncisioni discografiche.\nOrchestra Sinfonica di Mosca, Antonio de Almeida (Marco Polo, 1993)\nOrchestra Sinfonica di Torino della RAI ), Bruno Maderna (Ricordi,1995. Da una esecuzione pubblica del 1958)"}
{"id": "523740", "revid": "12290", "url": "https://it.wikipedia.org/wiki?curid=523740", "title": "Paolino Paperino band", "text": ""}
{"id": "523746", "revid": "125363840", "url": "https://it.wikipedia.org/wiki?curid=523746", "title": "Rossana Di Bello", "text": "\u00c8 stata sindaca di Taranto dal 2000 al 2006.\nBiografia.\nFiglia di un ufficiale dell'esercito di origini salentine, si \u00e8 laureata in scienze biologiche presso l'Universit\u00e0 degli Studi di Lecce. Nel 1979 ha iniziato a svolgere l'attivit\u00e0 di analista nella citt\u00e0 di Taranto presso un laboratorio di analisi da lei fondato e diretto. Dal 1980 al 1986 \u00e8 stata anche amministratrice di una Societ\u00e0 operante nel campo dell'igiene ambientale e della medicina del lavoro. \n\u00c8 deceduta il 10 aprile 2021 a causa di complicanze da COVID-19. \u00c8 sepolta al cimitero cittadino \"San Brunone\". \nAttivit\u00e0 politica.\nDi estrazione socialista, nel 1993 fonda a Taranto il primo club pugliese di Forza Italia di cui nello stesso anno \u00e8 diventata presidente. Nel 1995 viene eletta Consigliere regionale, ed in seguito nominata Assessore Regionale al Turismo e ai Beni Culturali, carica che mantiene fino al 1998, quando le viene assegnato l'Assessorato Regionale all'Industria, al Commercio e all'Artigianato. \nIl 30 aprile 2000 viene eletta sindaco di Taranto con il 57,5% dei voti al turno di ballottaggio. Dopo Adriana Poli Bortone (sindaco di Lecce nel 1998), Rossana Di Bello \u00e8 il secondo sindaco donna in Puglia, primo sindaco donna nella storia della citt\u00e0 ionica.\nViene riconfermata il 3 aprile 2005, ottenendo il 57,8% dei suffragi al primo turno. Il 18 febbraio 2006, in seguito alla condanna in primo grado ad un anno e quattro mesi per abuso di ufficio e falso ideologico nell'ambito dell'inchiesta sull'affidamento della gestione dell'inceneritore cittadino alla societ\u00e0 Termomeccanica, si dimette dalla carica di sindaco. Viene poi assolta in grado di appello da tutte le accuse.\nIl commissario straordinario Tommaso Blonda, nominato al suo posto, dichiarer\u00e0 il dissesto finanziario del Comune di Taranto. Il 18 ottobre 2006 la citt\u00e0 ionica registra una passivit\u00e0 di 357 milioni di euro. Il 21 novembre 2006 il sostituto procuratore del Tribunale di Taranto chiede il rinvio a giudizio dell'ex sindaco Rossana Di Bello e di altre 32 persone tra ex amministratori e funzionari del capoluogo, accusati a vario titolo di falso ideologico in atto pubblico in relazione alla stesura e all'approvazione dei bilanci comunali negli anni che vanno dal 2001 al 2005.\nIl 7 marzo 2007 riceve un altro avviso di garanzia da parte del sostituto procuratore della repubblica Maurizio Carbone per abuso d'ufficio e truffa nell'ambito di un'inchiesta sulle proroghe di appalti comunali. Il 1\u00ba marzo 2011 viene assolta dal tribunale di Taranto per il reato di abuso d'ufficio e truffa sull'inchiesta di appalti che le era stato contestato perch\u00e9 il fatto non sussiste."}
{"id": "523752", "revid": "729019", "url": "https://it.wikipedia.org/wiki?curid=523752", "title": "Distretto di Grieskirchen", "text": "Il distretto di Grieskirchen \u00e8 uno dei distretti dello stato austriaco dell'Alta Austria.\nSuddivisione amministrativa.\nIl distretto \u00e8 suddiviso in 34 comuni di cui 2 con status di citt\u00e0 e 13 con diritto di mercato.\nComuni.\n\"(Popolazione al 15 maggio 2001)\""}
{"id": "523756", "revid": "188116", "url": "https://it.wikipedia.org/wiki?curid=523756", "title": "Paolo Corsini", "text": "Biografia.\nDopo la maturit\u00e0 classica conseguita presso il Liceo ginnasio statale Arnaldo, si laurea in Lettere classiche. \u00c8 stato docente di Storia moderna al Dipartimento di storia della Facolt\u00e0 di Lettere e Filosofia dell'Universit\u00e0 degli Studi di Parma dal 1983 al 2003.\nAttivit\u00e0 politica.\nSindaco di Brescia dal settembre 1992 al giugno 1994, in seguito \u00e8 vicesindaco nella giunta di Mino Martinazzoli dal dicembre 1994 al marzo 1996, quando si dimette per candidarsi a deputato. Eletto per il Partito Democratico della Sinistra, \u00e8 capogruppo per il suo partito nella Commissione Stragi.\nNel dicembre 1998 viene rieletto Sindaco di Brescia al ballottaggio con il 53,1% dei voti; si dimette quindi da deputato per potersi dedicare a tempo pieno al governo della sua citt\u00e0. Nel giugno 2003 \u00e8 riconfermato alla carica con il 53,7% dei suffragi al ballottaggio.\nDopo due mandati consecutivi come Sindaco della citt\u00e0 lombarda, viene eletto deputato a Montecitorio, nelle file del Partito Democratico,(alla cui costituzione ha partecipato come membro della Commissione etica presieduta da Sergio Mattarella) nelle elezioni politiche dell'aprile 2008, nella circoscrizione Lombardia 2. \nNell'occasione delle consultazioni elettorali del febbraio 2013 \u00e8 eletto al Senato nelle file dello stesso partito dopo essere stato tra i vincitori delle primarie. Vice presidente della Commissione Affari Esteri del Senato, membro della Commissione bicamerale d'inchiesta sul rapimento e sulla morte di Aldo Moro, nonch\u00e9 dell'Assemblea parlamentare e della Commissione cultura, scienza e istruzione del Consiglio d'Europa. Gi\u00e0 Presidente dell'Associazione \"Italianieuropei\".\nDal 28 febbraio 2017 fino alla fine della legislatura nel 2018, \u00e8 stato membro del Gruppo parlamentare di Articolo 1 - Movimento Democratico e Progressista."}
{"id": "523760", "revid": "442418", "url": "https://it.wikipedia.org/wiki?curid=523760", "title": "KwaZulu", "text": "Il KwaZulu era un bantustan in Sudafrica durante il periodo dell'apartheid. Creato nel 1970, doveva essere un'entit\u00e0 semi-indipendente in cui avrebbero dovuto trasferirsi tutti gli Zulu residenti nel territorio sudafricano. La capitale fu dapprima Nongoma, poi, dal 1980, Ulundi.\nCapo del KwaZulu era Mangosuthu Buthelezi, leader del Partito della Libert\u00e0 Inkata. Nel 1994 il KwaZulu fu abolito e fuso con il circostante territorio della provincia del Natal, creando la nuova provincia di KwaZulu-Natal."}
{"id": "523771", "revid": "580", "url": "https://it.wikipedia.org/wiki?curid=523771", "title": "Marco Romagnoli", "text": "Biografia.\nLaureato in filosofia, con specializzazione poi in economia, dalla met\u00e0 degli anni settanta \u00e8 stato ricercatore al Consorzio centro studi per la programmazione economica e successivamente direttore di I.RI.S. Dal 1988 \u00e8 dipendente della Regione Toscana, come dirigente del settore industria prima e dei Programmi comunitari nel dipartimento delle attivit\u00e0 produttive poi. Dal 2000 \u00e8 direttore generale del Dipartimento sviluppo economico.\nNel 1979 aderisce al Partito Comunista Italiano e dal 1991 al Partito Democratico della Sinistra, che nel 1997 si scioglier\u00e0 per dare vita ai Democratici di Sinistra.\nAlle elezioni comunali del 12 e 13 giugno 2004 \u00e8 eletto sindaco di Prato al primo turno con il 53,11% dei voti.\nIn occasione delle elezioni primarie per l'elezione del segretario Partito Democratico si candida all'interno della lista Democratici con Veltroni ed entra a far parte dell'Assemblea Costituente del nuovo partito.\nNell'ottobre 2008, annuncia la decisione di non candidarsi per le elezioni 2009."}
{"id": "523778", "revid": "327773", "url": "https://it.wikipedia.org/wiki?curid=523778", "title": "Volta a lunetta", "text": "La volta a botte lunettata o semplicemente volta a lunetta, viene formata dall'unione di due volte a botte generalmente circolari di raggio diverso, ma aventi assi generalmente perpendicolari e complanari tra loro. La volta che ha il raggio maggiore, detta principale, fa da elemento copertura di un ambiente architettonico, e l'altra, quella di raggio minore, detta secondaria, utile per creare una apertura lungo la superficie della volta principale. \nCaratteristiche geometriche.\nL'intersezione tra due volte a botte, eccetto il caso della volta a crociera, produce una curva quartica (curva sghemba) detta in particolare quartica digrammica.\nSecondo il tipo della superficie da cui \u00e8 formata la volta secondaria, la volta a botte lunettata pu\u00f2 essere cos\u00ec classificata:\nIn generale, la volta secondaria pu\u00f2 essere formata da qualsiasi tipo di superficie, sia proiettiva che di rotazione.\nCaratteristiche tipologiche ed architettoniche.\nLa volta a botte viene lunettata viene utilizzata per risolvere il principale difetto degli ambienti coperti a botte, che risultano poco luminosi a causa dello scarso spazio di parete su cui realizzare aperture, a meno di alzare molto il piano di imposta e conseguentemente avere una spinta orizzontale in una posizione difficile da contrastare. Le unghiature o lunette sono dunque funzionali alla realizzazione di aperture, soprattutto per l'illuminazione dell'ambiente voltato.\nNella maggior parte dei casi la volta a botte principale \u00e8 circolare o ribassata. \nTali tipi di volta sono stati molto utilizzati nell'architettura rinascimentale e post-rinascimentale, sia nell'architettura civile che nell'architettura religiosa."}
{"id": "523779", "revid": "125244313", "url": "https://it.wikipedia.org/wiki?curid=523779", "title": "Emilio Floris", "text": "Biografia.\nLaureato in Medicina, con specializzazione in Medicina del Lavoro, Cardiologia e Radiologia, comincia la carriera lavorando negli ospedali pubblici di Cagliari e Guspini. Successivamente, sulle orme del padre, dirige le case di cura \"\"Sant'Antonio\" di Cagliari e \"Madonna del Rimedio\"\" di Oristano.\n\u00c8 stato presidente della \"AIOP\" e della associazione culturale \"La Radice\".\nCon la discesa in campo nella politica di Silvio Berlusconi, \u00e8 stato uno dei fondatori di Forza Italia nel 1994, venendo eletto al Consiglio Regionale, dove ricopre la carica di capogruppo del suo partito. Nel 1999 viene rieletto in Regione ed \u00e8 riconfermato come capogruppo azzurro.\nIl 13 maggio 2001 viene eletto sindaco di Cagliari al primo turno con il 56,9% dei voti. Viene riconfermato l'11 giugno 2006 col 53,6% dei voti. Ha terminato il suo mandato nel giugno 2011.\nAlle elezioni politiche del 2013 viene eletto senatore nelle file del Popolo della libert\u00e0. Dopo la scissione del Nuovo Centrodestra di Angelino Alfano, diventa tesoriere al Senato per Forza Italia.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nViene rieletto senatore alle elezioni politiche del 2018, nelle liste di Forza Italia.\nVita privata.\n\u00c8 cugino del politico Mario Floris, due volte presidente della Regione Sardegna e suocero dell'attore Italo-irlandese Lorenzo Flaherty, che nel 2012 ha sposato la figlia Roberta (da non confondere con l'omonima giornalista Roberta Floris).\nProcedimenti giudiziari.\nNel luglio 2012 \u00e8 stato rinviato a giudizio per abuso di ufficio a seguito di una ordinanza da lui emessa durante il suo mandato da sindaco riguardante il rinvio della demolizione dei chioschi della spiaggia di Cagliari. In seguito, nel giugno 2017, \u00e8 stato assolto perch\u00e9 il fatto non sussiste, in quanto il primo cittadino aveva emanato l'atto dopo una conferenza di servizi."}
{"id": "523788", "revid": "6340", "url": "https://it.wikipedia.org/wiki?curid=523788", "title": "Edda Poetica", "text": ""}
{"id": "523792", "revid": "287204", "url": "https://it.wikipedia.org/wiki?curid=523792", "title": "Voluspa", "text": ""}
{"id": "523795", "revid": "181699", "url": "https://it.wikipedia.org/wiki?curid=523795", "title": "Pendenza", "text": ""}
{"id": "523813", "revid": "174925", "url": "https://it.wikipedia.org/wiki?curid=523813", "title": "Troncamento (linguistica)", "text": ""}
{"id": "523814", "revid": "729019", "url": "https://it.wikipedia.org/wiki?curid=523814", "title": "Stephen Mitchell", "text": "Egli aiut\u00f2, coi suoi scritti, a chiarificare molte teorie psicoanalitiche. Il suo libro \"Le relazioni oggettuali nella teoria psicoanalitica\" (1983), scritto assieme a Jay Greenberg, provvide a fornire una chiara e sistematica comparazione di teorizzazioni fino a quel tempo altamente complesse, spesso confuse, divenendo un classico manuale degli studi universitari. Introdusse il termine \"relazionale\", diventando cos\u00ec uno dei primi cinque docenti (Philip Bromberg, Bernard Friedland, James Fosshage, Emmanuel Ghent e Stephen Mitchell) che contribu\u00ec alla nascita, nel 1988, dell'indirizzo relazionale alla New York University."}
{"id": "523815", "revid": "1718925", "url": "https://it.wikipedia.org/wiki?curid=523815", "title": "Harry Stack Sullivan", "text": "Avvicinatosi alla psicoanalisi, cre\u00f2 la scuola di psichiatria interpersonale. Ha lavorato con altri noti psicoanalisti americani, quali: Clara Thompson, Karen Horney, Erich Fromm, Erik H. Erikson e Frieda Fromm-Reichmann.\nSullivan postula che tutti i comportamenti sono la somma delle varie motivazioni che influiscono sulla persona in ogni momento specifico. Il senso della scelta \u00e8 un riflesso nella coscienza della convergenza di vari motivi che si riconducono ai bisogni di soddisfacimento e di sicurezza.\nFu uno dei fondatori del \"William Alanson White Institute\", uno dei principali Istituti psicoanalitici Statunitensi, e della rivista scientifica \"Psychiatry\". Diresse la \"Washington School of Psychiatry\" dal 1936 al 1947.\nIl suo contributo sulle tecniche del colloquio clinico, in cui delineava un approccio meno nosografico e pi\u00f9 \"interpersonale\" rispetto ai modelli classici, ha avuto molta influenza nella psichiatria statunitense degli anni '40 e '50. Nel suo approccio, il colloquio diviene uno strumento non solo anamnestico, ma anche di analisi delle dinamiche relazionali usate dal soggetto, e di cui questi non \u00e8 sufficientemente consapevole. Il superamento di tali \"disattenzioni selettive\" nei confronti dei propri stessi processi relazionali diviene quindi parte del processo terapeutico.\nTra i suoi contributi principali, hanno avuto una rilevante importanza anche i tentativi di estendere alla schizofrenia le forme del trattamento psicoanalitico, la gestione dei reparti psichiatrici basata su processi \"relazionali\" e non solo \"autoritativi\", la riflessione sulla \"comunicazione paratassica\" (ovvero influenzata dalle rappresentazioni precedenti dell'altro), e l'analisi della centralit\u00e0 delle forme di interazione interpersonale nella costruzione e nel mantenimento dei disturbi psicologici e psichiatrici; da questo punto di vista, la sua lezione \u00e8 stata importante sia per i successivi sviluppi della scuola sistemica che, per certi versi, della psicoanalisi relazionale ed intersoggettiva."}
{"id": "523817", "revid": "110157", "url": "https://it.wikipedia.org/wiki?curid=523817", "title": "Belmont-sur-Lausanne", "text": "Belmont-sur-Lausanne (toponimo francese) \u00e8 un comune svizzero di 3\u00a0555 abitanti del Canton Vaud, nel distretto di Lavaux-Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "523818", "revid": "121958791", "url": "https://it.wikipedia.org/wiki?curid=523818", "title": "Classifica giovani (Tour de France)", "text": "La classifica giovani al Tour de France (fr. \"Classement des jeunes\") \u00e8 una delle classifiche accessorie della corsa a tappe francese, istituita nel 1975. Consiste in una graduatoria a tempi che riguarda solo i ciclisti che non hanno ancora compiuto il venticinquesimo anno di et\u00e0 il 1\u00ba gennaio dell'anno in corso. Il simbolo distintivo \u00e8 la maglia bianca.\nStoria.\nQuesta particolare graduatoria fu istituita nel 1975, in sostituzione della classifica combinata, e considerava i ciclisti che, al 1\u00ba gennaio dell'anno in corso, non avevano ancora compiuto 26 anni di et\u00e0. Come avviene tuttora, era calcolata basandosi sui tempi della Classifica generale e il simbolo distintivo era la maglia bianca. Nel 1983 cambi\u00f2 la modalit\u00e0 di partecipazione e fu aperta solo ai ciclisti che partecipavano al Tour per la prima volta ma, dal 1987, torn\u00f2 ad assumere la modalit\u00e0 classica.\nDopo il 1989 la maglia bianca non venne pi\u00f9 assegnata anche se la classifica continu\u00f2 ad essere calcolata. Solo dal 2000 \u00e8 stata assegnata nuovamente. Nel 1997, il nome della classifica cambi\u00f2 in \"Souvenir Fabio Casartelli\".\nDa quando questa graduatoria fu istituita nel 1975, \u00e8 stata vinta da 39 differenti ciclisti. Di questi, sette hanno vinto la maglia gialla durante la loro carriera; Laurent Fignon, Greg LeMond, Marco Pantani, Jan Ullrich, Alberto Contador, Andy Schleck ed Egan Bernal. In sole cinque occasioni il ciclista che ha vinto la classifica dei giovani ha conquistato anche la classifica generale nello stesso anno: Fignon nel 1983, Ullrich nel 1997, Contador nel 2007, Andy Schleck nel 2010 (a seguito della squalifica di Contador) e Bernal nel 2019. Gli unici a vincere la maglia bianca in pi\u00f9 occasioni sono stati Pantani (due vittorie di fila), Ullrich (tre vittorie di fila, accompagnate in tutte le occasioni dal primo o secondo posto nella generale), Andy Schleck (tre vittorie di fila) e Nairo Quintana (due vittorie).\nIl primo ciclista ad indossare la maglia bianca a Parigi fu l'italiano Francesco Moser."}
{"id": "523820", "revid": "1776051", "url": "https://it.wikipedia.org/wiki?curid=523820", "title": "Lutry", "text": "Lutry (toponimo francese) \u00e8 un comune svizzero di 9\u00a0891 abitanti del Canton Vaud, nel distretto di Lavaux-Oron.\nGeografia fisica.\nLutry si affaccia sul lago di Ginevra.\nStoria.\nDal suo territorio nel 1823 fu scorporata la localit\u00e0 di Savigny, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1823 con Savigny):\nInfrastrutture e trasporti.\nLutry \u00e8 servito dall'omonima stazione, sulla ferrovia Losanna-Briga, e da quella di Bossi\u00e8res.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "523821", "revid": "287204", "url": "https://it.wikipedia.org/wiki?curid=523821", "title": "Tre metri sopra il cielo (romanzo)", "text": "Tre metri sopra il cielo \u00e8 il primo romanzo rosa di Federico Moccia, pubblicato per la prima volta il 16 novembre 1992 e ristampato nel 2004.\nIl romanzo, inizialmente pubblicato in sordina e senza grandi aspettative, ottiene un enorme successo nella prima met\u00e0 degli anni 2000 in tutti i Paesi europei ma anche in Giappone e in Brasile. \nCon questo libro Federico Moccia vince il Premio \"Torre di Castruccio\", sezione Narrativa 2004 e il Premio \"Insula Romana\", sezione Giovani Adulti 2004.\nTrama.\nIl romanzo racconta la storia dell'innamoramento tra due giovani dell'alta borghesia della zona nord di Roma nei primi anni ottanta: Babi Gervasi, studentessa della scuola privata \"Santa Giuliana Falconieri\", bella e altezzosa, e Step, ovvero Stefano Mancini, ragazzo scontroso e problematico che frequenta cattive compagnie dopo la separazione dei genitori. Questo amore molto forte e sentito dai due, sar\u00e0 pieno di avvenimenti e difficolt\u00e0. Babi presa dal mondo sregolato di Stefano lo seguir\u00e0 nelle sue gare clandestine in moto e arriver\u00e0 a giurare il falso in tribunale pur di non far condannare Stefano per aggressione verso un ragazzo. Mentre il ragazzo cercher\u00e0 di conciliare la sua vita con la ritrovata felicit\u00e0 dell'amore per Babi. Il titolo del romanzo si riferisce ad una scritta che Stefano disegna su un muro per dimostrarle il suo amore. Purtroppo la loro storia arriver\u00e0 al capolinea a causa della morte durante una gara clandestina di Pollo, migliore amico di Stefano e fidanzato della migliore amica di Babi, Pallina. Stanca di quella vita problematica Babi gira le spalle a Stefano e all'amica, mentre il ragazzo parte per l'America.\nGenesi del romanzo.\nIn un primo momento Federico Moccia ha dei problemi nel trovare una casa editrice che sia disposta a pubblicare il romanzo d'esordio e lo pubblica cos\u00ec a sue spese con una piccola casa editrice \"Il Ventaglio\", ma con una tiratura di poche copie. \nIn seguito le poche copie del libro che non si trovano pi\u00f9 vengono fotocopiate dai giovani lettori appassionati che cominciano a diffonderlo.\nNel 1998 viene ristampato dalla romana Capasso Editrice.\nNel 2004 il libro ottiene un enorme successo tra i licei romani e viene pubblicato dalla Feltrinelli in una edizione ridotta.\nLe due edizioni differiscono, oltre che per numero di pagine, anche in ambientazione: la prima edizione, infatti, vede Babi e Step muoversi nella Roma dei motorini \"Ciao Piaggio\" e dei walkman a cassette, mentre la seconda ci catapulta in una storia d'amore contemporanea.\nFilm.\nIn seguito al grande successo di vendite riscontrato, nel 2004 viene realizzata una produzione cinematografica tratta dal libro con l'omonimo nome, curato dal regista Luca Lucini. Il film esce nelle sale il 12 marzo 2004.\nNel 2010 \u00e8 stato realizzato un remake spagnolo del film, intitolato \"Tres metros sobre el cielo\". Il film \u00e8 una produzione spagnola diretta da Fernando Gonz\u00e1lez Molina ed interpretata da Mar\u00eda Valverde, Mario Casas, Nerea Camacho e Diego Mart\u00edn.\nIl film in Spagna nel primo weekend ha incassato 2.099.601 euro (323.515 spettatori). L'incasso totale in Spagna nel 2019 \u00e8 di 8.464.994,39 euro (1.331.895 spettatori), la produzione spagnola pi\u00f9 vista dell'anno 2010. Il film ha incassato complessivamente quasi 10m euro (9.881.471, 30 giugno 2011).\nSequel.\nNel 2006 viene pubblicato \"Ho voglia di te\", il seguito del romanzo con gli stessi protagonisti Step e Babi. Avviene poi l'incontro tra Step e Gin.\nNel 2017 viene pubblicato \u201cTre volte te\u201d\nMusical.\nA partire dal mese di aprile 2007 parte il musical \" Tre metri sopra il cielo \" tratto dall'omonimo libro con protagonisti Massimiliano Varrese nel ruolo di Step e Martina Ciabatti nel ruolo di Babi."}
{"id": "523822", "revid": "433605", "url": "https://it.wikipedia.org/wiki?curid=523822", "title": "Saro Urz\u00ec", "text": "Le origini.\nLasciata la Sicilia in cerca di fortuna, e dopo aver svolto in giovent\u00f9 varie attivit\u00e0, approda a Roma dove comincia a lavorare nel cinema, dapprima come comparsa, controfigura e acrobata e poi come attore in particine marginali di diversi film degli anni trenta e quaranta, affinando il suo personaggio di caratterista siciliano, talvolta sanguigno e collerico, ma dotato di una grande carica umana. Di questo periodo ricordiamo \"Campo de' fiori\" (1943) di Mario Bonnard, \"La freccia nel fianco\" (1944) di Alberto Lattuada ed \"Emigrantes\" (1948) di Aldo Fabrizi.\nL'incontro con Pietro Germi.\nNel 1948 Saro Urz\u00ec fu notato dal regista genovese Pietro Germi, e viene scelto per interpretare il personaggio del maresciallo nel film \"In nome della legge\", e sul set si crea tra il regista e l'attore un'intesa che porter\u00e0 Urz\u00ec ad essere presente in molte delle pellicole girate da lui, in cui sosterr\u00e0 ruoli sempre pi\u00f9 importanti, fino ad interpretare in \"Sedotta e abbandonata\" il personaggio del collerico e autoritario patriarca don Vincenzo Ascalone.\nI premi e la carriera.\nLa sua interpretazione nel film \"In nome della legge\" gli consente di vincere il Nastro d'argento nel 1949 quale miglior attore non protagonista. Successivamente il suo ruolo nel film \"Sedotta e abbandonata\" gli frutta il premio come migliore attore al Festival del Cinema di Cannes del 1964, nonch\u00e9 un secondo Nastro d'argento nel 1965.\nNegli anni sessanta e settanta presta il suo volto e le sue inconfondibili caratterizzazioni in numerosi film, lavorando con i maggiori registi italiani del tempo, come Nanni Loy, Luigi Comencini, Alessandro Blasetti, Carlo Lizzani. Interpretando il personaggio del Brusco, braccio destro di Peppone, ha inoltre preso parte a tutti i cinque film della saga di Don Camillo tratti dai racconti di Giovannino Guareschi, con Gino Cervi e Fernandel. Ha lavorato anche con registi stranieri, quali Joseph Losey e Claude Chabrol ed \u00e8 apparso nel film \"Il padrino\" del 1972, diretto da Francis Ford Coppola e tratto dall'omonimo romanzo di Mario Puzo, nonch\u00e9 nella parodia dello stesso film \"Il figlioccio del padrino\", girato nel 1973 da Mariano Laurenti, al fianco di Franco Franchi.&lt;br&gt;\nA seguito di disturbi cardiocircolatori, mor\u00ec per un ictus cerebrale nel 1979, ospite a casa della figlia. \u00c8 tumulato nella cappella di famiglia del cimitero di San Giuseppe Vesuviano.\nLa televisione.\nOltre alle sue numerose apparizioni nel cinema, Saro Urz\u00ec ha anche preso parte a programmi televisivi. Nel 1968 apparve nella commedia \"Johnny Belinda\", diretta da Piero Schivazappa."}
{"id": "523823", "revid": "1543377", "url": "https://it.wikipedia.org/wiki?curid=523823", "title": "Pully", "text": "Pully (toponimo francese) \u00e8 un comune svizzero di 17\u00a0972 abitanti del Canton Vaud, nel distretto di Lavaux-Oron; ha lo status di citt\u00e0.\nGeografia fisica.\nPully si affaccia sul lago di Ginevra.\nStoria.\nIl sito era gi\u00e0 abitato nel periodo neolitico (\"uomo di Chamblandes\") come testimonia il ritrovamento di numerose tombe del tipo a cista lapidea.\n&lt;br&gt;Anche il periodo romano ha lasciato tracce: la pi\u00f9 importante \u00e8 emerso dagli scavi di una Villa rustica, risalente ai primi secoli dell'impero.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPully \u00e8 servito da due stazioni ferroviarie FFS: Pully Centro si trova sulla ferrovia Losanna-Briga e Pully Nord si trova sulla ferrovia Losanna-Berna. Il trasporto urbano \u00e8 espletato dalla compagnia Transports publics de la r\u00e9gion lausannoise; la compagnia di navigazione Compagnie G\u00e9n\u00e9rale de Navigation sur le lac L\u00e9man si ferma al porto di Pully.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "523826", "revid": "1060", "url": "https://it.wikipedia.org/wiki?curid=523826", "title": "Preti della Missione", "text": ""}
{"id": "523827", "revid": "110157", "url": "https://it.wikipedia.org/wiki?curid=523827", "title": "Villette (Bourg-en-Lavaux)", "text": "Villette (toponimo francese) \u00e8 una frazione di 581 abitanti del comune svizzero di Bourg-en-Lavaux, nel Canton Vaud (distretto di Lavaux-Oron).\nGeografia fisica.\nVillette si affaccia sul lago di Ginevra.\nStoria.\nNel 1824 dal territorio di Villette furono scorporate le localit\u00e0 di Cully, Epesses, Forel (allora chiamata Les Monts de Villette), Grandvaux e Riex, divenute comuni autonomi. Il residuo comune di Villette, che si estendeva per 1,36\u00a0km\u00b2, nel 2011 \u00e8 stato accorpato agli altri comuni soppressi di Cully, Epesses, Grandvaux e Riex per formare il nuovo comune di Bourg-en-Lavaux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nInfrastrutture e trasporti.\nVillette \u00e8 servito dall'omonima stazione, sulla ferrovia Losanna-Briga."}
{"id": "523830", "revid": "1784938", "url": "https://it.wikipedia.org/wiki?curid=523830", "title": "Panglossismo", "text": "Panglossismo \u00e8 credere di vivere nel miglior mondo possibile.\nIl termine deriva dal \"Candido o l'ottimismo\" di Voltaire, dove il personaggio del Dottor Pangloss, tutore di Candido, presenta questo punto di vista sul mondo. Il nome di Pangloss deriva dal greco \u03c0\u1fb6\u03bd (\"p\u00e2n\", \"tutto\") e \"\u03b3\u03bb\u1ff6\u03c3\u03c3\u03b1\" (\"gl\u00f4ssa\", \"lingua, linguaggio\"). Il personaggio cui si ispirava Voltaire era infatti il filosofo e scienziato Leibniz, che sperava di poter ricostruire tutte le lingue del mondo secondo degli elementi minimi comuni a tutte (da cui \"Panglossa\"). Oltre a Leibniz, in una sua recensione al \"Candido\", anche il principale avversario di Voltaire tra gli illuministi, ossia Jean-Jacques Rousseau, pare condividere la convinzione ottimista di Pangloss e rappresenta Voltaire come il pessimista manicheo Martin, accusando Voltaire di non essere un \"ottimista realista\" bens\u00ec di voler \"indurre alla disperazione tutti i suoi simili con l'immagine penosa e crudele di tutte le calamit\u00e0 da cui egli \u00e8 immune\".\nNel dibattito evoluzionista il panglossismo \u00e8 stato utilizzato in un articolo di Gould e Lewontin dal titolo \"I pennacchi di San Marco e il paradigma di Pangloss\", nel quale l'adattazionismo estremo della teoria neodarwinista viene paragonato al panglossismo (\"paradigma di Pangloss\" nella terminologia degli autori)."}
{"id": "523831", "revid": "10372", "url": "https://it.wikipedia.org/wiki?curid=523831", "title": "Maria Tore", "text": ""}
{"id": "523834", "revid": "86599", "url": "https://it.wikipedia.org/wiki?curid=523834", "title": "Cratere Cremona", "text": "Cremona \u00e8 un cratere lunare di 85,12 km situato nella parte nord-orientale della faccia nascosta della Luna, lungo il margine nord-nord-ovest dell'emisfero visibile, a met\u00e0 tra il cratere Boole, a sud-sud-est, ed il cratere Lindblad, nell'emisfero lunare opposto.\nLa visibilit\u00e0 di questo cratere \u00e8 influenzata dalle librazioni lunari, ed in ogni caso, dalla Terra non \u00e8 mai favorevole. C\n\u00c8 un cratere abbastanza antico ed eroso, cui si sovrappongono numerosi crateri minori. Il margine \u00e8 stato consumato da impatti minori, trasformando la formazione in un'ampia depressione circondata da pendici irregolari. Piccoli crateri sono sovrapposti ai bordi a nord ed a nord-ovest, mentre il cratere satellite \"Cremona L\" attraversa il margine meridionale. Una fascia di crateri minori si estende attraverso il bordo nordorientale, continuando verso nord.\nI crateri satelliti \"Cremona B\" e \"C\" formano una coppia di crateri nella parte nordoccidentale del pianoro interno. Le pendici interne sono inusualmente ampie verso ovest, digradando nel pianoro interno che assume qui un aspetto accidentato. Nella porzione orientale l'interno \u00e8 pi\u00f9 regolare e contiene i resti di un picco centrale vicino al margine orientale di \"Cremona C\".\nIl cratere \u00e8 dedicato al matematico italiano Luigi Cremona.\nCrateri correlati.\nAlcuni crateri minori situati in prossimit\u00e0 di Cremona sono convenzionalmente identificati, sulle mappe lunari, attraverso una lettera associata al nome."}
{"id": "523836", "revid": "339392", "url": "https://it.wikipedia.org/wiki?curid=523836", "title": "International typographic style", "text": ""}
{"id": "523837", "revid": "767487", "url": "https://it.wikipedia.org/wiki?curid=523837", "title": "Stile tipografico internazionale", "text": "Lo stile tipografico internazionale (\"International Typographic Style\"), detto anche stile svizzero (\"Swiss Style\"), o scuola svizzera, \u00e8 uno stile grafico che si \u00e8 sviluppato in Svizzera negli anni cinquanta e i cui punti cardinali sono la chiarezza, la leggibilit\u00e0 e l'obiettivit\u00e0, senza alcun accenno al decorativismo.\nCaratteristiche ricorrenti di questo stile sono l'utilizzo di caratteri bastone come l'Akzidenz Grotesk (da cui derivarono due dei caratteri pi\u00f9 conosciuti e utilizzati, come l'Univers e l'Helvetica), l'uso di gabbie e una preferenza per la fotografia al posto delle illustrazioni o dei disegni.\nMolti dei primi lavori afferenti allo Stile tipografico internazionale utilizzano la tipografia come elementi di \"design\" assieme al bodycopy. Da quest'ultima caratteristica deriva il nome della corrente.\nIn pubblicit\u00e0 questo stile di grafica verr\u00e0 impiegato con parsimonia perch\u00e9 ritenuto troppo freddo e poco emotivo.\nPrincipali esponenti.\nTra le figure di spicco dello stile tipografico internazionale \u00e8 possibile citare:\nI principi dello stile tipografico internazionale sono stati diffusi, a livello didattico, soprattutto da Ernst Keller, insegnante di grafica presso la Kunstgewerbeschule di Zurigo.\nTra gli artisti italiani che hanno sostenuto e adottato lo stile svizzero \u00e8 possibile citare:"}
{"id": "523838", "revid": "93556", "url": "https://it.wikipedia.org/wiki?curid=523838", "title": "Rioveggio", "text": "Rioveggio \u00e8 una frazione del comune di Monzuno nell'Emilia-Romagna.\nGeografia Fisica.\nTerritorio.\nIl Paese \u00e8 sviluppato lungo le rive del Fiume Setta e a ridosso del Torrente Sambro.\nStoria.\nLe prime tracce di popolamento di questa zona risalgono al neolitico. Successivi ritrovamenti sono dell'epoca imperiale Romana. Nel Medioevo vi sorgono castelli importanti, come quello di Monzuno. Durante la seconda guerra mondiale nella zona Vado-Rioveggio vi nasce la Brigata Partigiana Stella Rossa, comandata da Mario Musolesi. La strage di Marzabotto accaduta nel 1944 colp\u00ec anche la popolazione di Rioveggio e dei suoi dintorni.\nInfrastrutture e trasporti.\nIl servizio di trasporto pubblico \u00e8 assicurato dalle autocorse interurbane svolte dalla societ\u00e0 TPER.\nRioveggio usufruisce di uno svincolo autostradale in A1: Rioveggio.\nRioveggio Possiede anche una Pista per il Karting."}
{"id": "523840", "revid": "77358", "url": "https://it.wikipedia.org/wiki?curid=523840", "title": "Parco Storico Monte Sole", "text": ""}
{"id": "523842", "revid": "1772671", "url": "https://it.wikipedia.org/wiki?curid=523842", "title": "Vado", "text": ""}
{"id": "523844", "revid": "36426", "url": "https://it.wikipedia.org/wiki?curid=523844", "title": "J\u00f2 Chiarello", "text": ""}
{"id": "523845", "revid": "36426", "url": "https://it.wikipedia.org/wiki?curid=523845", "title": "Gi\u00f2 Chiarello", "text": ""}
{"id": "523846", "revid": "36426", "url": "https://it.wikipedia.org/wiki?curid=523846", "title": "Gio Chiarello", "text": ""}
{"id": "523849", "revid": "399", "url": "https://it.wikipedia.org/wiki?curid=523849", "title": "Stephen A. Mitchell", "text": ""}
{"id": "523853", "revid": "1543377", "url": "https://it.wikipedia.org/wiki?curid=523853", "title": "Volkswagen Fox", "text": "La Volkswagen Fox \u00e8 un modello originale di autovettura utilitaria di segmento A della Volkswagen prodotto in Brasile dal 2003. Sul mercato europeo la Fox \u00e8 stata commercializzata dal 2005 al 2011 andando a posizionarsi tra la pi\u00f9 piccola Lupo (nell'ultimo anno di produzione) e la pi\u00f9 grande Polo. Nel 2011 viene sostituita dalla \"up!\".\nIl contesto.\nIl modello era, fino al 2005, inedito per il mercato europeo, dato che aveva debuttato dapprima solo in Sudamerica. In quell'anno debutt\u00f2 anche in Europa, in sostituzione della Lupo, che per via del prezzo alto per una citycar (in allestimento highline costava come un'auto di segmento medio) e della derivazione meccanica ed estetica da un modello SEAT economico (La Arosa) non decoll\u00f2 nelle vendite.\nIl nuovo modello risultava pi\u00f9 lungo, largo ed alto, e si andava ad inserire nel segmento A nella fascia di prezzo intorno ai 10.000 Euro. \nLa Fox era stata pensata come un'auto economica e destinata ad un pubblico prevalentemente giovane. Concepita per le strade poco praticabili del Brasile, la Fox \u00e8 un'auto pensata per guidare un po' dappertutto, con una meccanica molto resistente nelle pi\u00f9 disparate condizioni e degli ammortizzatori molto robusti, testati per strade rovinate e sterrate, in pratica indistruttibili. \nAnche la manutenzione era pressoch\u00e9 nulla, pensata per essere affidabile anche in situazioni estreme, non prevedeva la cinghia in gomma dentata, ma montava una distribuzione delle valvole comandata da catena in acciaio che secondo la casa andava solo controllata ed eventualmente registrata intorno ai .\nIl prezzo dell'auto \u00e8 decisamente pi\u00f9 economico rispetto al passato, a causa di una politica di delocalizzazione in Brasile della produzione.\nLa gamma consta di due cilindrate con tre diversi tipi di carburante, 1.2 benzina da tre cilindri da 54 hp e un 1.4 Benzina 4 cilindri da 75 hp, abbinabili entrambi con un impianto a gas gpl a partire dal 2006. Disponibile anche con un turbodiesel tre cilindri 1.4 da 69 CV. ereditato da altri modelli del gruppo, il 1.2 benzina nel 2010 fu potenziato da 54hp a 60hp.\nLa vettura inizialmente era proposta in due livelli di allestimento, la Easy e la Sport che differivano soltanto nelle ruote, in quanto la Sport montava cerchi in lega leggera con pneumatici Misura 195/45 - R 15 al posto dei classici cerchioni in metallo. Gi\u00e0 dalla fine del 2005 versione Easy era disponibile il pacchetto \"comfort\" che ad un prezzo concorrenziale offriva: clima manuale con regolazione di temperatura, specchi elettrici sbrinabili, vetri elettrici, 4 airbag e impianto audio 4 altoparlanti.\nSecondo i vertici tedeschi quest'auto era diventata una forte concorrente interna della Polo (stesso motore, stesso pianale, stessi componenti, prezzo inferiore del 30%), e anche dei modelli economici del gruppo (Seat Ibiza/Skoda Fabia), tanto che nel 2008 le vendite della Polo in configurazione 3 porte risultarono quasi nulle.\nSi decise infatti di non far decollare la Fox nelle vendite lasciando in listino solo la configurazione 3 porte e 4 posti, senza mai importare la versione 5 porte (seconda auto pi\u00f9 venduta in Brasile secondo Quattroruote del 2008).\nIn Europa le vendite cessarono nel 2011, in favore della Up, continuando invece oltreoceano dove ha superato il milione di esemplari venduti testimoniato dalla rivista \"Carros\".\nNel 2010 \u00e8 stata presentata la nuova generazione per i mercati di Argentina e Brasile e nel 2015 ha subito un restyling. Ad oggi nel 2021 la Fox mk3 \u00e8 commercializzata solo in Brasile e aspetta di essere sostituita dalla nuova crossover Volkswagen Nivus perch\u00e9 ormai obsoleta (non ha subito nuove modifiche dal 2016) a partire dalla fine di quest'anno.\nIl nome.\nIl nome \"Fox\" \u00e8 stato utilizzato varie volte in passato dal gruppo Volkswagen anche per altre vetture o per mercati particolari, ad esempio negli USA per l'Audi 80 tra il 1973 ed il 1979 e per la Voyage (versione a tre volumi della brasiliana Gol) tra il 1987 e il 1993. Lo stesso nome veniva utilizzato sul mercato sudafricano per alcuni modelli della Golf e della Jetta.\nIn Italia veniva indicato come \"Fox\" un allestimento giovanile della Polo seconda serie, peraltro nel 1989 risultava il pi\u00f9 venduto a causa del buon rapporto qualit\u00e0 /prezzo.\nIn alcuni paesi dove non \u00e8 importata la Polo (per via dei costi improponibili per le nazioni meno ricche), viene venduta direttamente con il nome di \"Polo Fox\", che sostitu\u00ec in alcuni listini la \"Polo Playa\" derivata dalla Seat Ibiza."}
{"id": "523854", "revid": "767487", "url": "https://it.wikipedia.org/wiki?curid=523854", "title": "Urinoterapia", "text": ""}
{"id": "523855", "revid": "1305772", "url": "https://it.wikipedia.org/wiki?curid=523855", "title": "Steppenwolf", "text": ""}
{"id": "523856", "revid": "461628", "url": "https://it.wikipedia.org/wiki?curid=523856", "title": "Abbazia di Pomposa", "text": "Labbazia di Pomposa situata nel comune di Codigoro in provincia di Ferrara \u00e8 un'abbazia risalente al IX secolo e una delle pi\u00f9 importanti di tutto il Nord Italia. Dal dicembre 2014 il Ministero per i beni e le attivit\u00e0 culturali la gestisce tramite il Polo museale dell'Emilia-Romagna, nel dicembre 2019 divenuto Direzione regionale Musei.\nStoria.\nL\"insula Pomposiana\", conosciuta gi\u00e0 nell'antichit\u00e0, era in origine circondata dalle acque (del Po di Goro, del Po di Volano e del mare). Si hanno notizie di un'abbazia benedettina, di dimensioni inferiori a quella attuale, a partire dal IX secolo, ma l'insediamento della prima comunit\u00e0 monastica nell'area risale al VI-VII secolo, fondato in epoca longobarda dai monaci di San Colombano di Bobbio che vi eressero una cappella. Il primo documento storico che attesti l'esistenza dell'abbazia \u00e8 comunque del IX secolo: ne fa menzione il frammento di una lettera che papa Giovanni VIII invi\u00f2 nell'874 all'imperatore Ludovico II.\nNel 981 pass\u00f2 alle dipendenze del monastero pavese di San Salvatore, e che diciotto anni pi\u00f9 tardi subiva la giurisdizione dell'arcidiocesi ravennate con l'arcivescovo ed abate di Bobbio Gerberto di Aurillac, affrancandosene in seguito e godendo, grazie a donazioni private, un periodo di grande fioritura. L'abbazia che noi oggi ammiriamo venne consacrata nel 1026 (quindi edificata prima) dall'abate Guido. Alla basilica il \"magister\" Mazulo aggiunse in quegli anni un nartece con tre grandi arcate.\nFino al XIV secolo l'abbazia godette di propriet\u00e0, sia nei terreni circostanti (compresa una salina a Comacchio), sia nel resto d'Italia, grazie alle donazioni; poi ebbe un lento declino, dovuto a fattori geografici e ambientali, quali la malaria e l'impaludamento della zona, causato anche dalla deviazione dell'alveo del Po (rotta di Ficarolo, 1152).\nEbbe una grande importanza per la conservazione e la diffusione della cultura durante il Medioevo, grazie ai monaci amanuensi che vi risiedevano. In quest'abbazia il monaco Guido d'Arezzo ide\u00f2 la moderna notazione musicale e fiss\u00f2 il nome delle note musicali. Fra il 1040 e il 1042 vi soggiorn\u00f2 anche il ravennate Pier Damiani, chiamato a istruire i monaci. \nNel 1653 papa Innocenzo X soppresse il monastero, che nel 1802 venne acquistato dalla famiglia ravennate Guiccioli. Alla fine del XIX secolo la propriet\u00e0 pass\u00f2 allo Stato italiano. Il 18 maggio 1965 con la bolla \"Pomposiana Abbatia\", papa Paolo VI concesse ai vescovi di Comacchio il titolo di abate di Pomposa; nel 1986 il privilegio pass\u00f2 agli arcivescovi di Ferrara-Comacchio.\nMonumenti.\nSanta Maria.\nIl nucleo pi\u00f9 antico della basilica risale al VII-IX secolo; nell'XI secolo venne allungata con l'aggiunta di due campate e dell'atrio, e venne aggiunto l'atrio ornato di fregi in cotto, oculi, scodelle maiolicate, vari animali dal valore simbolico-religioso. Negli oculi degli archi \u00e8 rappresentato l'albero della vita. L'apparato decorativo dell'atrio ha una chiara ascendenza orientale: persiana (ad esempio nelle due transenne circolari i due grifi alati che mangiano i frutti dell'albero della vita), siriaca (il bordo nastriforme racchiudente le transenne stesse), cos\u00ec come orientaleggiante \u00e8 la disposizione delle fasce che occupano la superficie con andatura orizzontale con i disegni dei racemi, il loro andamento, le figure e i simboli in essi inseriti. Il nartece riprende nelle forme e, embrionalmente, nell'impianto, i westwerk carolingi.\nL'interno della chiesa \u00e8 a tre navate, divise da colonne romane e bizantine. Il prezioso pavimento di marmo in opus sectile risale a varie epoche (dal VI al XII secolo) e presenta animali mostruosi, motivi geometrici, elementi vegetali e figurativi. Tra le allegorie il leone simboleggia la resurrezione di Cristo, il drago il male che \u00e8 sempre sconfitto, il cervo \u00e8 Cristo, gli uccelli con ali a riposo raffigurano la condizione umana, ecc. Sulle pareti affreschi trecenteschi di scuola bolognese, con storie dell\"Antico Testamento\", del \"Nuovo Testamento\" e dell\"Apocalisse di Giovanni\" eseguiti rispettivamente sulla fascia superiore, mediana ed inferiore. Oltre a San Giovanni nell'estasi di Patmos, tra le immagini dell'Apocalisse troviamo l'Agnello entro un nimbo clipeato ergentesi su un capitello dipinto a prolungamento di quello - reale - sottostante, con le zampe poggiate sul libro dei sigilli; i quattro cherubini noti come i viventi del tetramorfo (\"Libro di Ezechiele\" 1, 10; \"Apocalisse \" 4, 6-8); i quattro cavalieri dai colori bianco, rosso, nero, verdastro con altrettanti attributi simbolici: corona, spada, bilancia, inferno. Sono poi presenti altre scene: Dio con il libro dai sette sigilli; i ventiquattro vegliardi; l'arcangelo Michele contro il demonio; la bestia dalle sette teste; l'idra che minaccia la Chiesa raffigurata come una figura femminile sicura poich\u00e9 domina il tempo, cio\u00e8 la luna posta ai suoi piedi (\"Apocalisse di Giovanni\" 12, 1-4), la carica della cavalleria sulfurea, la donna-\"Ecclesia\" (Chiesa) con un lieve rigonfiamento del ventre perch\u00e9 incinta, il diavolo-pipistrello, Giovanni che si ritira in meditazione nel tempio (chiusura della fascia dell'affresco meridionale), l'Agnello sul monte Sion con i centocinquantamila redenti al suo cospetto, ecc.\nLa mobilit\u00e0 dei cavalieri pomposiani evoca il tema della caccia selvaggia legata alla masnada di \"Hellequin\" (Arlecchino), frutto dell'immaginario francese che ha contagiato il folklore dell'Europa medievale. Ed il bassorilievo della fine dell'XI secolo rivela uno stile tipicamente borgognone, al punto da tradire un probabile legame con Cluny. Cristo giudica e combatte attraverso il \"Verbum Dei\" (Parola di Dio) che ci conduce ad una visione successiva in cui un angelo sporge da un \"oculus\" solare per invitare gli uccelli del cielo al banchetto di Dio. Questo angelo \u00e8 simbolo della Chiesa. A chiusura del ciclo, l'affresco della parete settentrionale a ridosso dell'abside mostra un angelo con ali maestose che sta ricacciando il drago nell'abisso.\nTra le immagini afferenti al Vecchio Testamento incontriamo: Adamo ed Eva ed il peccato originale, Caino e Abele, l'arca di No\u00e8 e il diluvio universale, episodi della vita di Abramo, Giacobbe ed il suo sogno, Giuseppe e i suoi fratelli, la traslazione dell'Arca dell'Alleanza, Davide e Golia, il profeta Daniele nella fossa dei leoni, il profeta Elia rapito in cielo da un carro di fuoco. Il Nuovo Testamento si apre con l'affresco dell'Annunciazione con alle spalle un tessuto urbano. Seguono la Nativit\u00e0, l'Adorazione dei Magi, la strage degli innocenti, la presentazione di Ges\u00f9 al Tempio, il Battesimo di Ges\u00f9, la Tramutazione dell'acqua in vino (nozze di Cana) in cui gli sposi sono nimbati. I due riquadri che chiudono la fascia mediana della parete meridionale della navata centrale riguardano i passi evangelici relativi alla figlia dell'arcisinagogo Giairo e al figlio della vedova di Naim, entrambi resuscitati da Ges\u00f9. La prima scena evangelica sulla parte settentrionale dell'abbazia \u00e8 la resurrezione di Lazzaro di Betania. Seguono l'ingresso di Cristo in Gerusalemme, l'Ultima Cena, l'Orto degli Ulivi (Ges\u00f9 si apparta dai discepoli, l'accettazione del sacrificio, il bacio di Giuda). La Crocifissione rappresenta un Cristo composto, pallido e senza corona di spine che ricorda gli affreschi di Giotto nella Cappella degli Scrovegni e di Giusto dei Menabuoi nel Battistero di Padova; le braccia tese allo spasimo e le ossa tese del costato evocano il tema del \"crocifixus dolorosus\", un intreccio di sofferenza fisica ed interiore ben presente nei crocifissi di legno policromo del Tre-Quattrocento. Seguono la Deposizione di Cristo, l'incredulit\u00e0 di Tommaso, l'Ascensione, la Pentecoste.\nSulla controfacciata, una rappresentazione del \"Giudizio universale\" (in basso a destra, guardando l'uscita: i diavoli che attuano crudeli supplizi, i dannati, Lucifero con le fauci. Dalla parte opposta un angelo conduce verso Cristo i beati nei quali ci sono vescovi e abati, ed i patriarchi della Chiesa (Abramo, Isacco e Giacobbe) accolgono le anime del Limbo verso la beatitudine. Il \"Cristo Giudice\" sta entro una mandorla mentre sulla fascia superiore c'\u00e8 il \"Cristo benedicente\" tra schiere di angeli e beati: tale immagine allude al trionfo della Chiesa (la Gerusalemme celeste dell'angolo a sinistra) sempre fondato sul sacrificio divino (gli strumenti della passione a destra: croce, chiodi lancia). L'affresco del Giudizio Universale si distacca dalla trasposizione in figura dell'Apocalisse ed offre riferimenti espliciti al \"Vangelo di Matteo\", mettendo cos\u00ec Pomposa in linea con le iconografie che a partire dal XII secolo danno avvio in Linguadoca e in Spagna ad una nuova interpretazione del Giudizio. \nNella rappresentazione della Gerusalemme celeste Pomposa adotta un'iconografia simile ad alcune miniature francesi dei secoli IX-XI dove compare una fortezza cinta intorno a un tessuto urbano pi\u00f9 o meno realistico. Ci troviamo quindi di fronte ad una \"civitas\" quadrata, cinta da bastioni merlati e turriti. Fra la Nuova Gerusalemme e le \"arma Passionis\" compare Cristo con in mano il libro della vita. Dietro di lui si raccolgono le schiere angeliche, mentre ai suoi piedi, lungo la fascia decorativa inferiore, sfila una processione orante. Gli angeli con le trombe descritti nel Vangelo di Matteo si trovano pi\u00f9 in basso ed il Giudice \u00e8 circondato dal collegio dei dodici apostoli, come descritto nel Vangelo di Matteo. Fulcro di questo ulteriore elemento pittorico \u00e8 una seconda immagine del Figlio dell'Uomo che si rispecchia nel Pantocratore di Vitale da Bologna nell'abside. L'iconografia poggia sulla tradizione scultorea dei \"Giudizi\" della scultura romanica. Il Cristo del secondo avvento separa il bene dal male, come descritto nel \"Vangelo di Matteo\" (25, 31-33). \nL'ira corrisponde al chierico trafitto dalla spada, mentre la fornicazione \u00e8 personificata da una donna tirata per le trecce, come descritto nell'apocrifa \"Apocalisse di Pietro\". A chiusura della visione ultraterrena si staglia la personificazione dell'inferno: una testa priva di corpo intenta a masticare i dannati, a met\u00e0 strada tra i \"gorgoneion\" dei Normanni e i leviatani nordeuropei al seguito dell\"equus pallidus\". L'abnorme mostro cornuto poggia su una grande pentola ricolma di sangue, una pentola priva di dannati. E presso il seno di Abramo compare l'insolita immagine di un giovane monaco inginocchiato dinanzi ad un anziano con tonaca e con il capo ricoperto dal cappuccio della cocolla. Forse si tratta di una visione secondo la quale le anime dei defunti si presenterebbero ai vivi per parlare dei tormenti subiti nell'al di l\u00e0. Si tratterebbe quindi di un accenno visionario alla nascita del Purgatorio.\nNell'abside affreschi di Vitale da Bologna, raffiguranti \"Cristo in maest\u00e0 con angeli e santi\", e, sotto, \"Evangelisti con i rispettivi simboli, Dottori della Chiesa\" (sulla destra) e \"Storie di Sant'Eustachio\" con la sua conversione e martirio (in basso a destra il santo \u00e8 martirizzato, dentro un bue di bronzo arroventato). Il Cristo in maest\u00e0 entro la mandorla \u00e8 in atto benedicente e tiene nella mano sinistra il libro con le parole \"pacem meam do vobis\". A destra del Redentore \u00e8 raffigurata, con un preziosissimo abito ricamato in oro, la Vergine Maria che presenta l'abate committente Andrea mentre con la mano sinistra regge il cartiglio con la scritta \"tuam fili clementiam\", raccomandazione per la comunit\u00e0 di Pomposa e per l'umanit\u00e0. Accanto a Lei il santo benedettino \u00e8 Guido, mentre in primo piano stanno le sante Caterina, Orsola, Elena e Maddalena. Nel registro sottostante negli spazi tra le finestre stanno San Martino di Tours e san Giovanni Battista. Nei dieci tondi del sottarco sono i profeti, divisi al centro da un angelo che reca un cartiglio con la scritta \"Beati oculi qui vident quae vos videtis\" (\"Beati gli occhi che vedono le cose che vedete\"), con riferimento alla visione celeste della gloria di Dio.\nNella navata sinistra nel 2000 fu collocata una reliquia (una tibia) dell'abate pomposiano San Guido i cui resti si trovano nella chiesa di san Giovanni a Spira in Germania e che fu donata all'abbazia dal vescovo della citt\u00e0 tedesca. L'abate San Guido mor\u00ec a Fidenza nel 1046, mentre era in viaggio verso Pavia per partecipare al sinodo indetto dall'imperatore di Germania Enrico III. Per volont\u00e0 dell'imperatore il corpo fu sepolto a Spira.\nCampanile.\nAltissimo rispetto al resto dell'edificato (48 metri), il campanile \u00e8 del 1063 in forme Romanico-Lombarde e ricorda quello, di circa 75 metri, dell'Abbazia di San Mercuriale nella non lontana Forl\u00ec. Grazie ad una lastra iscritta conosciamo il nome dell'architetto che progett\u00f2 il campanile e ne diresse i lavori di costruzione: Deusdedit. Procedendo dalla base verso la sommit\u00e0 del campanile le finestre aumentano di numero e diventano pi\u00f9 ampie seguendo una tendenza classica di quel periodo, che serviva ad alleggerire il peso della torre e a propagare meglio il suono delle campane. Dal basso verso l'alto sono presenti monofore, bifore, trifore e quadrifore.\nMonastero.\nRestano la \"sala capitolare\" ornata di affreschi degli inizi del XIV secolo di un diretto allievo di Giotto che raffigurano \"san Benedetto e profeti\" (parete nord), \"San Guido e coppie di profeti\" (parete sud), \"Crocefissione\" (parete est); il \"refettorio\" che ha sulla parete di fondo il pi\u00f9 prezioso ciclo di affreschi dell'abbazia attribuito a un maestro riminese forse il Maestro di Tolentino. Nel \"refettorio\" sulla parete est affresco con al centro la Deesis (Cristo tra la Vergine, San Giovanni, San Benedetto, San Guido), a sinistra l\"Ultima cena\", a destra il \"miracolo di San Guido\" (l'abate Guido Strambiati).\nNotevole anche il \"palazzo della Ragione\", luogo dove gli abati di Pomposa amministravano la giustizia.\nMuseo Pomposiano.\nNel museo, situato nell'antico dormitorio dei monaci, sono conservati materiali provenienti dalla chiesa abbaziale e dal complesso monastico. In particolare si trovano materiali marmorei, ceramiche, oggetti liturgici e affreschi staccati.\nDimensioni.\nCampanile\nEsterno\nInterno\nAltri edifici del complesso\nPer un confronto con le altre principali chiese romaniche della regione si riporta una tabella con le principali misure"}
{"id": "523860", "revid": "36426", "url": "https://it.wikipedia.org/wiki?curid=523860", "title": "De Medici", "text": ""}
{"id": "523863", "revid": "367445", "url": "https://it.wikipedia.org/wiki?curid=523863", "title": "Filtro ellittico", "text": "In elettronica, un filtro ellittico, chiamato anche filtro di Cauer in quanto sviluppato da Wilhelm Cauer, \u00e8 un filtro caratterizzato da comportamento sia in banda passante sia in banda attenuata.\nCi\u00f2 significa che l'errore massimo viene minimizzato in entrambe queste bande, a differenza di quanto accade nel filtro Chebyshev che ha comportamento equiripple solo in banda passante, e del filtro Chebyshev inverso, che ha questo comportamento solo in banda attenuata.\nLa risposta in frequenza di un filtro passa-basso ellittico \u00e8 data dalla formula: \ndove formula_2 \u00e8 la funzione razionale di Chebyshev di \"n-esimo\" ordine.\nIl nome di \"filtro ellittico\" deriva dal fatto che per determinare il grado formula_3 della funzione formula_2 e per determinarne i poli e gli zeri bisogna fare uso degli integrali ellittici completi o incompleti di prima specie.\nSi pu\u00f2 eseguire il calcolo dei poli della funzione di trasmissione formula_5 ricorrendo alle propriet\u00e0 delle funzioni ellittiche in campo complesso; pi\u00f9 semplicemente si possono ottenere risolvendo l'equazione caratteristica:\ndove formula_7 e formula_8 sono rispettivamente il numeratore e il denominatore di formula_9; formula_10 \u00e8 l'operatore che permette di separare la parte hurwitziana dal polinomio pari che forma il suo argomento, cio\u00e8 permette di generare il polinomio che contiene solo le radici con parte reale negativa.\nIl calcolo e la sintesi dei filtri ellittici non pu\u00f2 essere eseguito \"a mano\", ma richiede mezzi di calcolo adeguati. Per superare questa difficolt\u00e0 esistono in commercio i \"cataloghi dei filtri\" di cui il pi\u00f9 completo, per quanto riguarda i filtri ellittici, \u00e8 quello di Rudolph Saal, \"Handbook of \ufb01lter design\", AEG\u2013Telefunken, Berlino, 1979. Qui vi sono tabulati: gli zeri e i poli della funzione di trasferimento, con grande precisione le frequenze degli zeri di trasmissione per poter eseguire una taratura fine di queste quantit\u00e0 e i valori normalizzati dei componenti reattivi per la realizzazione passiva. Invece gli zeri e i poli della funzione di trasferimento servono per la realizzazione con celle attive o passive disaccopiate connesse in cascata, per esempio per l'esecuzione mediante filtri RC-attivi. \nOvviamente le consuete \"trasformazioni di frequenza\" consentono di trasformare le caratteristiche di trasmissione dei filtri passa-basso ellittici in quelle di altri filtri, passa-alto, passa-banda, elimina-banda, da realizzarsi in forma analogica a parametri concentrati o distribuiti commensurati, oppure come filtri numerici."}
{"id": "523864", "revid": "1871", "url": "https://it.wikipedia.org/wiki?curid=523864", "title": "Filtro Cauer", "text": ""}
{"id": "523870", "revid": "344646", "url": "https://it.wikipedia.org/wiki?curid=523870", "title": "Confessiones Helveticae", "text": "Le Confessiones Helveticae sono due confessioni di fede delle Chiese riformate svizzere (calvinismo e zwinglianesimo.) del XVI secolo. Si distinguono una \"Confessio Helvetica prior\" e una \"Confessio Helvetica posterior\".\nConfessio Helvetica prior.\nLa \"Confessio Helvetica prior\", ossia la prima confessione di fede elvetica (detta anche seconda confessione basilese, \"Confessio Basileensis posterior\") fu promulgata nel quale prima formula di fede comune dei riformati svizzeri di lingua tedesca.\nNell'ambito di un tentativo di unione con i luterani si erano infatti riuniti dal 30 gennaio al 4 marzo del 1536 a Basilea rappresentanti di Zurigo, Berna, Basilea, Sciaffusa, San Gallo, Mulhouse, Constanza e Bienne, fra di essi vi erano Martin Bucer e Volfango Capitone da Strasburgo.\nLa redazione latina dei 27 articoli della Confessione, che era ispirata da un tentativo di riavvicinamento fra le varie correnti riformate, furono elaborati sotto la guida di Heinrich Bullinger, Simon Grynaeus, Leo Jud, Kaspar Megander e Oswald Myconius.\nAlla fine fu tuttavia accettata, come testo di riferimento, la traduzione tedesca di Leo Jud, la quale si conformava maggiormente rispetto alla versione latina alla teologia di Ulrico Zwingli.\nConfessio Helvetica posterior.\nLa seconda confessione elvetica (\"Confessio Helvetica posterior\") costituisce ancora oggi insieme al Catechismo di Heidelberg la pi\u00f9 diffusa confessione di fede riformata. Essa fu redatta personalmente nel 1562 da Heinrich Bullinger (Titolo: \"Confessio et expositio simplex orthodoxae fidei et dogmatum Catholicorum syncerae religionis Christianae\").\nBulliger invi\u00f2 la confessione al principe Federico III del Palatinato, il quale voleva motivare adeguatamente il proprio passaggio alla dottrina riformata. Federico III la far\u00e0 stampare gi\u00e0 nel 1566, ci\u00f2 che contribu\u00ec grandemente alla sua diffusione.\nLa \"Confessio Helvetica posterior\" - composta di 30 capitoli - fu infatti adottata da tutte le Chiese riformate della Svizzera tedesca con l'eccezione di quella di Basilea e pure dai riformati di Francia, Scozia, Polonia e Ungheria."}
{"id": "523871", "revid": "79968", "url": "https://it.wikipedia.org/wiki?curid=523871", "title": "Vigilanza privata", "text": "La vigilanza privata \u00e8 l'attivit\u00e0, posta in essere da persone o da enti di coloro che operano nel campo della sicurezza privata, a tutela di beni e/o enti pubblici o privati.\nL'attivit\u00e0, svolta da soggetti di diritto privato, \u00e8 disciplinata in modo diverso a seconda dello stato.\nStoria.\nEt\u00e0 antica.\nNella Roma antica, nel III secolo a.C. esisteva una particolare istituzione denominata \"Ufficio degli Edili\". Infatti, mentre il Senato indicava la politica di Roma, i consoli, i pretori e i censori avevano varie funzioni di carattere soprattutto amministrativo, e i questori erano magistrati delle finanze, l'Ufficio degli Edili soprassedeva esclusivamente alla vigilanza sulla vita economica e religiosa ed attuava la prevenzione custodendo i beni dei cives romani e della collettivit\u00e0.\nEra costituito da quattro capi, detti appunto Edili, eletti dal Senato; essi avevano ai loro ordini delle guardie, dette \"Praefecti Nocturni\", costituenti una particolare milizia non assoggettata alle sfere militari vere e proprie, ma esclusivamente impegnata per la vigilanza e custodia dei beni pubblici e privati. Le guardie alla dipendenza degli edili, potevano arrestare i delinquenti ed avevano l'obbligo di far rispettare leggi ed editti. Nelle case degli edili poi potevano essere custoditi beni e valori anche dei privati.\nMedioevo ed et\u00e0 moderna.\nAl tempo dei comuni, che vedeva la citt\u00e0 cinta da mura, vennero costituite le milizie cittadine. Tale milizia, in periodo di pace, veniva esclusivamente impiegata per la vigilanza e la custodia dei beni dei cittadini che si svolgeva soprattutto di notte e durante i mercati urbani ed extraurbani, sotto il controllo del console o del podest\u00e0.\nNel periodo dei comuni, alle corporazioni, che rappresentavano alcune categorie di cittadini che svolgevano la stessa arte o mestiere, venne anche concesso di costituire corpi autonomi di milizia urbana, stipendiati e gestiti dalle stesse corporazioni. Queste milizie avevano il compito di proteggere esclusivamente gli interessi degli appartenenti alla corporazione. La scomparsa dei comuni non decret\u00f2 la fine di queste figure che continuarono ad esistere e a svolgere i loro compiti di vigilanza sotto svariate forme.\nTipologie di servizi ascrivibili.\nVigilanza fissa.\nIl servizio di piantonamento, consiste nel presidio fisso di un obiettivo da parte di una o pi\u00f9 guardie, tipicamente in uniforme, dotate di protezione antiproiettile e solitamente armate (se si tratta di un \"servizio antirapina\") usualmente collegate in modo costante con la centrale operativa. Destinatari di questo tipo di servizio sono ad esempio le aziende pubbliche e private, gli enti pubblici, gli istituti di credito, le abitazioni private.\nIl piantonamento pu\u00f2 essere:\nIl servizio di piantonamento pu\u00f2 essere utile per luoghi ove esista un pericolo continuo, ad esempio quando ci sia bisogno della sorveglianza di entrate o uscite di locali soggetti a rapine, \u00e8 tipicamente indicato per la vigilanza di locali anche in orari di apertura al pubblico.\nVigilanza ispettiva.\nConsiste sostanzialmente in una visita ispettiva che prevede un intervento dinamico del personale dell'istituto presso un determinato obiettivo da controllare.\n\u00c8 servizio generalmente svolto in ore notturne. Nell'arco di un turno di lavoro il servizio ispettivo di zona \u00e8 eseguito per pi\u00f9 clienti e consiste nell'ispezione saltuaria dei loro rispettivi negozi, uffici pubblici e privati, attivit\u00e0 commerciali piccole, medie e grosse.\nIl numero di ispezioni per ciascun cliente viene stabilito da contratto. Durante l'ispezione, il personale effettua di norma un controllo generale e, soprattutto, controlla gli ingressi dei locali, nonch\u00e9 porte, infissi esterni, e finestre degli stessi.\nSe ci\u00f2 non fosse gli addetti informano immediatamente via radio la propria centrale per chiedere gli opportuni interventi da parte delle forze di polizia.\nSolitamente il personale, lascia come riscontro del passaggio un bigliettino o un adesivo con il logo/simbolo dell'istituto, uno ad ogni passaggio. In alternativa il servizio pu\u00f2 essere documentato mediante la punzonatura di orologi di controllo posizionati in determinati punti del luogo da ispezionare, per testimoniare il passaggio della pattuglia.\n\u00c8 un utilizzato per sorvegliare aree circoscritte, facilmente accessibili, mentre risulta poco efficace per luoghi ove \u00e8 custodita della merce facilmente trasportabile, o spazi difficilmente ispezionabili.\nTrasporto valori.\nSi tratta in genere di un servizio di scorta e trasporto valori/armi effettuato da personale armato e munito di giubbotto antiproiettile.\nIl servizio \u00e8 svolto con mezzi blindati e dotazioni specifiche previste dalla legge (dal tipo di blindatura, alle protezioni attive e passive, ai collegamenti radio satellitari e dai servizi speciali di scorte).\nSala conta.\nAttivit\u00e0 destinataria della quale sono soprattutto gli istituti di credito, distributori automatici ed i centri commerciali.\nIl denaro che viene prelevato dalla sede del cliente, oltre ad essere semplicemente custodito all'interno dell'istituto di vigilanza (solitamente nel caveau), viene anche ricontato, verificato e trattato da ultimo il confezionamento, seguendo le istruzioni che solitamente il cliente impartisce.\nCaveau.\nServizio di custodia di beni e valori svolto nel settore caveau dell'istituto di vigilanza, in genere dotato di porte blindate, solitamente rivolto alla custodia di oggetti preziosi, come quadri d'autore, documenti, opere d'arte, in generale tutto ci\u00f2 che richieda una custodia, per un certo lasso di tempo, anche per un anno intero. In generi i settori caveau possono essere attrezzati anche per la custodia specializzata di pellicce.\nLocalizzazione satellitare.\nIl sistema GPS (Sistema di Posizionamento Globale) consiste nella radio localizzazione satellitare a distanza di un mezzo in movimento sul territorio statale.\nCi\u00f2 permette azioni in tempo reale nella gestione del mezzo, ricostruendo il percorso seguito dallo stesso, eseguendo controlli ed inviando comandi.\nIl servizio interessa i possessori di auto di valore, aziende per il monitoraggio in tempo reale del posizionamento dei propri mezzi, societ\u00e0 di trasporto valori, autobus, ecc.\nIl sistema consiste nell'installazione sul mezzo da monitorare di un dispositivo dotato di un ricevitore Sistema di Posizionamento Globale e di un'interfaccia cellulare GSM o UMTS, la quale \u00e8 in grado di inviare alla centrale dell'istituto la posizione del veicolo, utile per le eventuali segnalazioni d'allarme.\nTeleallarme.\nConsiste nell'installazione e affiancamento di un apparato elettronico trasmittente nella banda VHF / GSM/ GPRS / IP (cosiddetto \"teleallarme o ponte radio\" ) presso un insediamento, un negozio, un'abitazione, in genere in abbinamento con un impianto antintrusione gi\u00e0 presente e secondo canoni normativi appropriati \u00e8 connesso con la sala operativa di un istituto di vigilanza privata, in modo da consentire un intervento nei casi di allarme: infatti alla ricezione di un segnale d'allarme da parte della centrale dell'istituto viene inviata in loco in tempo reale una pattuglia di pronto intervento.\nLe eventuali operazioni di controllo concordate vengono attuate dal personale dell'istituto in modo programmato o manuale:\nPer tutte le operazioni di controllo e attivazione in genere possono essere fornite, a richiesta, le stampe documentali sia periodica che saltuaria.\nSi ricorda che spesso gli istituti di vigilanza non sono imprese abilitate all installazione di impianti elettronici ed elettrotecnici . Il decreto n. 37 del 22/01/08 del Ministero dello Sviluppo Economico prescrive che \u00e8 obbligo del committente affidare i lavori esclusivamente ad un\u2019impresa abilitata dalla Camera di Commercio Industria e Artigianato. In caso contrario, \u00e8 prevista una sanzione amministrativa per il committente e ci\u00f2 potrebbe precludere anche eventuali risarcimenti assicurativi in caso di sinistro o non consentire i collegamenti con le centrali operative delle Forze dell\u2019Ordine e degli Istituti di Vigilanza privata. Si consiglia, prima di sottoscrivere un contratto di acquisto di un sistema di allarme intrusione e/o di rivelazione automatica d\u2019incendi, di verificare, attraverso il certificato di riconoscimento dei requisiti Tecnico\u2013Professionali dell\u2019azienda installatrice (rilasciato dalle Camere di Commercio), da consegnare al cliente, che la stessa sia abilitata a realizzare gli impianti di cui alle lettere: - \u201cA\u201d (impianti elettrici); - \u201cB\u201d (impianti elettronici e di videosorveglianza) - \u201cG\u201d (impianti di rilevazione automatica d\u2019incendio e di spegnimento), ai sensi del succitato decreto 37/2008. I requisiti tecnico-professionali di un\u2019azienda installatrice sono anche presenti nell\u2019allegato K della norma CEI 79-3:2012 \u201cPrescrizioni particolari per gli impianti di allarme intrusione\u201d. A fine installazione, previa esecuzione con esito positivo delle verifiche funzionali e di efficienza dell\u2019impianto, l\u2019azienda installatrice deve rilasciare obbligatoriamente al Committente la \u201cDichiarazione di conformit\u00e0\u201d (ex Art. 7 del decreto 37/2008). \u00c8 doveroso sottolineare che le aziende installatrici di impianti abilitate per la sola lettera \u201cA\u201d (impianti elettrici) non sono autorizzate a realizzare impianti di allarme intrusione, videosorveglianza, controllo degli accessi e rilevazione elettronica automatica di incendi, pertanto, non possono rilasciare la prescritta dichiarazione di conformit\u00e0 e possono andare incontro a severe sanzioni penali per \u201cabuso di professione\u201d (ex Art. 348 C.P.) Al committente \u00e8 richiesto di seguire scrupolosamente le istruzioni per l\u2019uso del sistema esposte al momento della verifica funzionale e consegna dell\u2019impianto, nonch\u00e9 di far eseguire la relativa manutenzione programmata .\nTelesoccorso.\nServizio simile al teleallarme, ma con l'utilizzo di apparati tecnologici finalizzato a segnalazione di soccorso\nIl servizio viene espletato mediante un combinatore telefonico installato presso l'abitazione della persona cui \u00e8 rivolto il servizio, o in alternativa da una periferica radio monodirezionale nel caso in cui la persona sia sprovvista di linea telefonica, collegata con la centrale operativa dell'istituto di vigilanza.\nIl combinatore o la periferica veniva sollecitata dal radiocomando in dotazione dalla persona che si trovi in condizione di necessit\u00e0 mediante la semplice pressione del pulsante in modo da inviare all'istituto il messaggio di soccorso.\nIl centro operativo al momento della ricezione del segnale di una richiesta di assistenza visualizza sul monitor del computer dedicato al servizio i dati caratteristici del richiedente con tutte le informazioni: luogo allarme, eventuali patologie pregresse e attuali, terapie da seguire e recapiti telefonici di familiari, il tutto come da specifiche di accordo per il servizio richiesto.\nVideosorveglianza.\n\u00c8 un sistema di monitoraggio utile nei casi di rilevazione o segnalazione di situazioni di emergenza, che avviene tipicamente attraverso l'uso di telecamere, collegate alla centrale operativa dell'istituto di vigilanza privata.\nCi\u00f2 consente in modo pratico e concreto di valutare la sussistenza di eventuali pericoli, in quanto oltre alle normali segnalazioni vengono analizzate le immagini che giungono dall'area interessata dall'allarme.\nIn caso di ricezione di segnalazione d'allarme, le centrali dell'istituto in contatto radio con la pattuglia intervenuta sul sito in allarme, ha la possibilit\u00e0 di guidare i controlli fornendo indicazioni utili e necessarie ad effettuare l'ispezione in massima sicurezza.\nOve richiesto e previsto dalla legge le registrazioni delle immagini utili a costruire un'adeguata documentazione disponibile sono fornite alle forze di polizia per le indagini del caso. \nLa regolamentazione d privacy per detti sistemi \u00e8 particolarmente sentita .\nSi ricorda che spesso gli istituti di vigilanza non sono imprese abilitate all installazione di impianti elettronici ed elettrotecnici . Il decreto n. 37 del 22/01/08 del Ministero dello Sviluppo Economico prescrive che \u00e8 obbligo del committente affidare i lavori esclusivamente ad un\u2019impresa abilitata dalla Camera di Commercio Industria e Artigianato. In caso contrario, \u00e8 prevista una sanzione amministrativa per il committente e ci\u00f2 potrebbe precludere anche eventuali risarcimenti assicurativi in caso di sinistro o non consentire i collegamenti con le centrali operative delle Forze dell\u2019Ordine e degli Istituti di Vigilanza privata. Si consiglia, prima di sottoscrivere un contratto di acquisto di un sistema di allarme intrusione e/o di rivelazione automatica d\u2019incendi, di verificare, attraverso il certificato di riconoscimento dei requisiti Tecnico\u2013Professionali dell\u2019azienda installatrice (rilasciato dalle Camere di Commercio), da consegnare al cliente, che la stessa sia abilitata a realizzare gli impianti di cui alle lettere: - \u201cA\u201d (impianti elettrici); - \u201cB\u201d (impianti elettronici e di videosorveglianza) - \u201cG\u201d (impianti di rilevazione automatica d\u2019incendio e di spegnimento), ai sensi del succitato decreto 37/2008. I requisiti tecnico-professionali di un\u2019azienda installatrice sono anche presenti nell\u2019allegato K della norma CEI 79-3:2012 \u201cPrescrizioni particolari per gli impianti di allarme intrusione\u201d. A fine installazione, previa esecuzione con esito positivo delle verifiche funzionali e di efficienza dell\u2019impianto, l\u2019azienda installatrice deve rilasciare obbligatoriamente al Committente la \u201cDichiarazione di conformit\u00e0\u201d (ex Art. 7 del decreto 37/2008). \u00c8 doveroso sottolineare che le aziende installatrici di impianti abilitate per la sola lettera \u201cA\u201d (impianti elettrici) non sono autorizzate a realizzare impianti di allarme intrusione, videosorveglianza, controllo degli accessi e rilevazione elettronica automatica di incendi, pertanto, non possono rilasciare la prescritta dichiarazione di conformit\u00e0 e possono andare incontro a severe sanzioni penali per \u201cabuso di professione\u201d (ex Art. 348 C.P.) Al committente \u00e8 richiesto di seguire scrupolosamente le istruzioni per l\u2019uso del sistema esposte al momento della verifica funzionale e consegna dell\u2019impianto, nonch\u00e9 di far eseguire la relativa manutenzione programmata \nNel mondo.\nL'attivit\u00e0 \u00e8 diversamente regolamentata dai vari ordinamenti giuridici nazionali, per cui la disciplina varia da Stato a Stato.\nItalia.\nL'attivit\u00e0 vigilanza privata viene svolta generalmente da istituti di vigilanza privata e da particolari soggetti detti \"guardie particolari giurate\", in possesso di determinati requisiti previsti dalla legge. I soggetti che prestino servizio armato presso enti pubblici o privati devono obbligatoriamente iscriversi ad una delle sezioni dell'Unione Italiana Tiro a Segno e superare ogni anno un corso di lezioni regolamentari di tiro a segno. Anche i privati possono svolgere attivit\u00e0 di vigilanza che, sebbene non armata, abbisogna comunque di licenza del prefetto.\nNell'ambito della vigilanza privata non \u00e8 previsto il servizio a tutela alle persone, funzione riservata dalla legge esclusivamente alle forze di polizia italiane (Polizia di Stato, Arma dei Carabinieri, Guardia di Finanza, Polizia Penitenziaria, Corpo Forestale dello Stato e i vari corpi di polizia locale). Nel 2009 \u00e8 stata inoltre normata l'attivit\u00e0 di \"buttafuori\" - che prima non aveva una autonoma e definita disciplina - seguita dalla redazione del primo CCNL di categoria, redatto nel 2011.dall'Associazione Italiana Sicurezza Sussidiaria, UGL Sicurezza Civile, Federterziario.\nInoltre, il decreto del Ministero dell'Interno 28 dicembre 2012, n. 266 ha sancito la possibilit\u00e0 di possibile impiegare professionisti della sicurezza privata (il decreto parla tuttavia di \"guardie giurate\") su navi mercantili italiane, a tutela dell'imbarcazione stessa e del carico trasportato. Vengono inoltre disciplinate le modalit\u00e0 di detenzione e trasporto delle armi sia a bordo della nave che sulla terra ferma. La circolare del Ministero dell'interno, Dipartimento della pubblica sicurezza del 19 ottobre 2013 detta disposizioni di attuazione del decreto del 2012.\nL'11 marzo 2019 viene pubblicata la prassi di riferimento normativo UNI/PdR 54 \" Sicurezza privata - Mappatura delle attivit\u00e0 degli operatori della vigilanza (sicurezza complementare/sussidiaria), sicurezza ausiliaria, servizi di controllo/stewarding e investigazioni \u201d, redatta da UNI in collaborazione con l'A.I.S.S. ."}
{"id": "523872", "revid": "1566286", "url": "https://it.wikipedia.org/wiki?curid=523872", "title": "Ernesto Calindri", "text": "\u00c8 annoverato fra i grandi, indimenticabili attori del teatro italiano.\nBiografia.\nDi origine umbra e toscana (Certaldo \u00e8 parte della citt\u00e0 metropolitana di Firenze), \u00e8 figlio d'arte: entrambi i genitori, Manlio Calindri ed Egloge Felletti, erano attori, come pure la sorella Dora. \nPur avendo iniziato a studiare ingegneria, fa il suo esordio non ancora ventenne quasi per caso nel 1928-29 nella compagnia di Luigi Carini, mettendosi subito in luce grazie alla figura slanciata ed all'impeccabile dizione, che gli conferiscono una rilevante presenza sulla scena. Nell'estate del 1937 viene chiamato da Renato Simoni a Venezia per sostenere la parte di Florindo ne \"Il bugiardo\" di Carlo Goldoni e da quel momento ha inizio la sua brillante carriera, in ruoli di primo piano e in un repertorio quanto mai vario, accanto a nomi importanti come quelli di Sergio Tofano, Luigi Cimara, Antonio Gandusio, Emma Gramatica, Laura Adani e Evi Maltagliati. Nel 1939 sposa l'attrice Roberta Mari, apparsa spesso in scena con lui.\nHa avuto quattro figli, tra cui l'attore e doppiatore Gabriele Calindri.\nL'esordio nel cinema.\nErnesto Calindri approda al cinema nel 1935 con una parte nel film \"La sposa dei Re\" di Duilio Coletti. Per lo pi\u00f9 ottiene parti di comprimario nei tipici film dell'epoca cosiddetta dei \"telefoni bianchi\". Forse la sua interpretazione pi\u00f9 degna di nota di questo periodo \u00e8 nel film \"I bambini ci guardano\", diretto nel 1943 da Vittorio De Sica.\nIl successo in teatro e in televisione.\nNel dopoguerra Calindri continua a calcare le scene, riscuotendo consensi sempre pi\u00f9 ampi grazie all'innata eleganza, all'ironia e a quel suo fare sorridente e argutamente salottiero che ne fanno l'interprete ideale della commedia borghese leggera. Fa compagnia teatrale insieme a Laura Adani, Tino Carraro e al giovane Vittorio Gassman e nel 1945 per la regia di Luchino Visconti interpreta lavori di Schiller, Achard e Cocteau. Nel 1950 crea la sua prima vera compagnia che comprende, fra gli altri, anche Lia Zoppelli, Valeria Valeri, Lauretta Masiero, Franco Volpi e Alberto Lionello.\nSpesso recita insieme alla moglie, l'attrice Roberta Mari.\nIl nuovo mezzo televisivo consente ad Ernesto Calindri di raggiungere il grande pubblico, che si affeziona ben presto al suo personaggio. Vi esordisce nel 1958 apparendo sul piccolo schermo ne \"La spada di Damocle\", commedia diretta da Vittorio Cottafavi e tratta dall'originale testo teatrale di Alfredo Testoni, seguiranno altre parti in originali televisivi tra cui \"Sole d'autunno\", diretto da Giacomo Colli nel 1963, e sceneggiati quali \"Paura per Janet\" tratto da un racconto di Francis Durbridge e diretto da Daniele D'Anza. Si mette inoltre in luce come presentatore nel programma d'intrattenimento \"Il signore delle 21\", andato in onda nel maggio del 1962.\nSempre del 1962 \u00e8 la sua interpretazione cinematografica pi\u00f9 conosciuta, nel film \"Tot\u00f2truffa 62\" dove nella parte del Commissario Malvasia \u00e8 la nemesi della coppia di ingegnosi truffatori composta da Tot\u00f2 e Nino Taranto.\nLa pubblicit\u00e0.\nCon il diffondersi del cinema e della televisione, il numero degli spettatori a teatro in Italia cal\u00f2 drasticamente. Come a molti valenti attori prima di lui, a Ernesto Calindri venne proposto di interpretare dei brevi filmati pubblicitari che andavano in onda nel popolare programma \"Carosello\". Dapprima fu la volta della China Martini, per la quale interpret\u00f2 delle scenette assieme all'amico e collega Franco Volpi, nei panni rispettivamente di un ricco borghese e di un ufficiale dell'Ottocento che commentavano gli avvenimenti e le novit\u00e0 finendo sempre col dire \"D\u00fcra minga, d\u00fcra no!\", cio\u00e8 \"non dura\" in dialetto milanese. In seguito nel 1966 ebbe inizio la serie di filmati pubblicitari per il Cynar, noto aperitivo/digestivo a base di carciofo, che leg\u00f2 indissolubilmente il nome di Calindri al liquore fino al 1984, rendendo lo slogan: \"contro il logorio della vita moderna\" un'espressione poi diventata di uso corrente. Famosissima, nel relativo spot pubblicitario del Cynar, l'inquadratura di Calindri intento a sorseggiare un bicchierino di liquore e a leggere un giornale tranquillamente seduto davanti a un tavolino sistemato proprio al centro di una strada di citt\u00e0 mentre vi scorre un traffico intenso.\nGli ultimi anni.\nNegli anni settanta ed ottanta, pur essendo ormai popolarissimo come personaggio televisivo, Ernesto Calindri non smette di calcare le tavole del palcoscenico. Alla sua attivit\u00e0 di infaticabile interprete, il cui repertorio spazia da Feydeau a Rattigan, da Ionesco a Pirandello, alterna quella di insegnante di teatro che dal 1975 esercita per un decennio presso l'Accademia dei Filodrammatici di Milano. Interpreta inoltre un generale in pensione nello spettacolo televisivo \"Villa Arzilla\".\nNell'estate del 1990 il produttore Natale Barbone lo chiama per interpretare con Lauretta Masiero lo spettacolo \"Casina\" di Tito Maccio Plauto, per la regia di Mario Morini.\nL'avanzare dell'et\u00e0 non sembra intaccare minimamente l'energia e la brillantezza di Calindri che anzi, ad ottant'anni suonati, sorprende tutti interpretando in teatro la commedia musicale \"Gigi\" di Colette, dove si esibisce addirittura come cantante e ballerino.\nMuore nel sonno a 90 anni all'Istituto dei Tumori di Milano la notte del 9 giugno 1999, il giorno dopo la morte di Corrado. Solo poche ore prima aveva cenato con gli attori della sua compagnia teatrale con la quale aveva da poco tempo iniziato a rappresentare \"Il borghese gentiluomo\" di Moli\u00e8re.&lt;br&gt;Dopo una prima tumulazione nel cimitero di Lambrate, il sindaco di Certaldo Rosalba Spini ha voluto che Ernesto Calindri riposasse nel suo paese natale, e nel 2000 l'attore fu tumulato nel cimitero comunale del paese toscano.\nOmaggi.\nIn suo nome \u00e8 stata creata una fondazione che organizza un concorso per giovani autori europei di teatro. Inoltre il suo paese natale, Certaldo, ha intitolato a suo nome un premio teatrale. Il Comune di Milano gli ha invece intitolato una strada."}
{"id": "523874", "revid": "61024", "url": "https://it.wikipedia.org/wiki?curid=523874", "title": "Confessioni elvetiche", "text": ""}
{"id": "523875", "revid": "61024", "url": "https://it.wikipedia.org/wiki?curid=523875", "title": "Confessio Helvetica prior", "text": ""}
{"id": "523876", "revid": "61024", "url": "https://it.wikipedia.org/wiki?curid=523876", "title": "Confessio Helvetica posterior", "text": ""}
{"id": "523877", "revid": "547034", "url": "https://it.wikipedia.org/wiki?curid=523877", "title": "Premio Murat", "text": "Il premio Murat \u00e8 un premio letterario italiano istituito a Bari nel 2001 dal GREC (Groupe de Recherche sur l'Extr\u00eame contemporain) e assegnato ogni due anni. Trae la sua denominazione dal sovrano illuminato Gioacchino Murat. \u00c8 destinato a premiare un romanzo francese contemporaneo che si ritiene adatto ai gusti del pubblico italiano.\nPremio e processo di selezione.\nLa giuria \u00e8 composta da studenti e docenti di francesistica dell'Universit\u00e0 di Bari e da studenti di vari istituti superiori di Bari e provincia. Il premio, che consiste in una somma di 1.000 euro, viene consegnato dal rettore dell'Universit\u00e0 di Bari, dal responsabile scientifico del GREC e dal rappresentante dello sponsor del premio . Il premio Murat viene ufficialmente consegnato nel mese di ottobre, in occasione delle varie manifestazioni organizzate dal GREC attorno all'extr\u00eame contemporain.\nIl romanzo premiato deve rispondere alle seguenti caratteristiche:"}
{"id": "523878", "revid": "68105", "url": "https://it.wikipedia.org/wiki?curid=523878", "title": "Comandi di google", "text": ""}
{"id": "523880", "revid": "125767380", "url": "https://it.wikipedia.org/wiki?curid=523880", "title": "Guardia particolare giurata", "text": "Una\u00a0guardia particolare giurata (comunemente\u00a0guardia giurata, in\u00a0acronimo\u00a0G.P.G.), in Italia, \u00e8 un agente di sicurezza che opera nel campo della\u00a0vigilanza. Il suo compito \u00e8 quello di tutelare e proteggere il patrimonio, pubblico e privato, svolgendo funzioni di prevenzione e repressione dei reati, principalmente a carattere predatorio, commessi ai danni dei beni mobili e immobili oggetto della propria vigilanza e custodia.\nStoria.\nUna prima regolamentazione in tema fu quella di cui alla legge 21 dicembre 1890 n. 7321 che all'art. 45 stabiliva:\nLa disciplina venne successivamente raccolta nel TULPS emanato con regio decreto 18 giugno 1931, n. 773, e dal relativo regolamento di esecuzione, ovvero il regio decreto 6 maggio 1940, n. 635. Il decreto del ministero dell'interno del 1\u00ba dicembre 2010, n. 269 che ha stabilito nuovi requisiti per gli istituti di vigilanza privata, ha dettato nuove disposizioni anche per la formazione delle guardie dipendenti da tali enti.\nDisciplina normativa generale.\nLa normativa generale in materia \u00e8 costituita da:\nIl titolo viene ottenuto a seguito del giuramento e dal conferimento di un decreto rilasciato dal prefetto della zona dove si esercita il servizio, ed \u00e8 soggetto a rinnovo ogni due anni previa verifica delle autorit\u00e0 di pubblica sicurezza preposte della persistenza dei requisiti psicofisici, attitudinali, nonch\u00e9 legali. Esse, ai sensi del R.D. 6 maggio 1940 n. 635, devono prestare inoltre apposito giuramento e sono tenute a portare la divisa o, in casi particolari, il distintivo che per\u00f2 hanno bisogno dell'approvazione da parte della prefettura competente. In ogni caso non possono operare a tutela delle persone, funzione che secondo la legge italiana, \u00e8 di esclusiva competenza delle forze di polizia italiane indicate nella legge 1\u00ba aprile 1981 n. 121.\nSono generalmente assunte e prestano servizio per conto un istituto di vigilanza privata, presso enti pubblici e privati, ed il rapporto di lavoro \u00e8 regolamentato da apposito CCNL, che prevede diverse qualifiche per il personale con funzioni amministrative e quello con funzioni tecnico-operative. Possono inoltre svolgere la loro attivit\u00e0 come lavoratori autonomi,\nma in ambo i casi \u00e8 comunque necessario che siano in possesso di licenza prefettizia ed il loro operato \u00e8 sottoposto alla vigilanza della questura competente, eventuali regolamenti provinciali posso stabilire disposizioni sulle modalit\u00e0 del servizio e le dotazioni. Secondo l'art. 133 del TULPS inoltre gli enti pubblici, gli altri enti collettivi e i privati possono destinare guardie particolari alla vigilanza o custodia delle loro propriet\u00e0 mobiliari o immobiliari. La giurisprudenza della cassazione ha altres\u00ec evidenziato come le suddette guardie abbiano, tra l'altro, facolt\u00e0 di stendere verbali riguardo al servizio cui sono destinate, ai sensi dell'art. 255 del regio decreto 6 maggio 1940 n. 635, nonch\u00e9 l'obbligo e il dovere di cooperare con l'autorit\u00e0 di polizia, nei casi previsti dalla legge.\nLa legislazione delle regioni d'Italia pu\u00f2 dettare disposizioni particolari per il loro utilizzo: ad esempio la Regione Lombardia con legge regionale 9 dicembre 2013 n. 18 ha disposto che i gestori dei servizi di trasporto pubblico, nonch\u00e9 l'ente locale competente territorialmente, possano affidare alle guardie le attivit\u00e0 di controllo, prevenzione, contestazione e accertamento, sulla osservanza delle disposizioni per la cui violazione \u00e8 prevista una sanzione amministrativa (per esempio la sanzione relativa alla mancanza del titolo di viaggio dell'utente).\nCaratteristiche.\nRequisiti.\nI requisiti richiesti sono enunciati dall'art 138 del TULPS e sono:\nStato giuridico.\nIl giuramento \u00e8 prestato dinnanzi al prefetto o suo delegato, e di tale atto \u00e8 prevista la redazione di verbale. La formula del giuramento previsto dal R.D. 635/1940, modificata dal D.P.R 4 agosto 2008, n. 153. Attualmente recita:\nSecondo una consolidata giurisprudenza della Corte suprema di cassazione non possono essere ritenute \"ipso iure\" pubblici ufficiali, ma ai sensi del decreto legge 8 aprile 2008 n. 59 (convertito in legge 6 giugno 2008 n. 101) alle guardie che svolgono la loro attivit\u00e0 per la salvaguardia e la vigilanza dei beni mobili ed immobili \u00e8 riconosciuta l'attribuzione della qualifica di \"incaricato di pubblico servizio\".\nAlle G.P.G viene rilasciato un porto d'armi per uso personale con le stesse disposizioni previste per i privati cittadini, tranne per alcune differenze: la sua durata \u00e8 biennale, ed \u00e8 previsto il beneficio della riduzione dell'ammontare dell'apposita tassa governativa.\nFunzioni e poteri.\nLa guardia giurata esercita attivit\u00e0 di sorveglianza e vigilanza nonch\u00e9 tutela e custodia di beni appartenenti a persone fisiche, a soggetti di diritto privato o anche ad enti pubblici; pu\u00f2 essere tenuta a redigere verbali in relazione al servizio cui \u00e8 destinata che faranno fede fino a prova contraria in un eventuale processo. Esse hanno inoltre l'obbligo giuridico, se richiesto, di collaborare con gli ufficiali e gli agenti di pubblica sicurezza e polizia giudiziaria, ai sensi dell'art. 139 del TULPS. Le guardie che effettuino scorte valori per conto di un istituto di vigilanza privata con l'auto di servizio sono esentate dall'obbligo di cintura di sicurezza, cos\u00ec come sancito dal codice della strada italiano, in modo che le cinture non ostacolino un'eventuale pronta discesa dal veicolo. Le guardie possono inoltre ottenere la licenza di porto di fucile per difesa personale, porto che rimane limitato al turno di servizio, esclusivamente nel caso in cui le stesse abbiano determinati compiti e mansioni da svolgere; in ogni caso \u00e8 vietato l'utilizzo di munizioni spezzate e sono unicamente consentite quelle a palla unica.\nNel corso degli anni, varie disposizioni normative hanno ampliato la casistica dell'impiego delle guardie giurate: ad esempio ai sensi del decreto del Ministero dell'Interno 6 ottobre 2009, le guardie giurate possono essere impiegate in strutture di intrattenimento e di spettacolo in luoghi aperti al pubblico o in pubblici esercizi tramite l'istituto d'appartenenza. Rientra altres\u00ec nei servizi di sicurezza complementare la vigilanza presso tribunali ed altri edifici pubblici, installazioni militari, centri direzionali, industriali o commerciali ed altre simili infrastrutture, quando speciali esigenze di sicurezza impongono che i servizi medesimi siano svolti da guardie particolari giurate. Possono essere adibite inoltre al controllo, vigilanza e accertamento del divieto di fumo nei locali pubblici sancito dalla legge 16 gennaio 2003, n. 3. In questo caso devono per\u00f2 essere adibite a tale servizio, cos\u00ec come riportato nella circolare 17 dicembre 2004 del Ministero della Salute e dalla Conferenza Stato-Regioni del 16 dicembre 2004, svolgendo quindi funzioni di polizia amministrativa. Il decreto del Ministero dell'Interno 5 settembre 2009, n. 154 ha previsto e discilpinato l\u2019affidamento alle guardie (sia dipendenti dai concessionari dei servizi che da istituti di vigilanza privata) dei servizi di sicurezza sussidiaria nell'ambito dei porti, delle stazioni ferroviarie, delle stazioni delle ferrovie metropolitane nonch\u00e9 nell'ambito delle linee di trasporto urbano ed extraurbano. \nRientrano, in sintesi, nei servizi di sicurezza da svolgersi a mezzo di guardie particolari giurate, salvo che la legge disponga diversamente o vi provveda la forza pubblica, le attivit\u00e0 di vigilanza concernenti:\nInfine, il decreto-legge 12 luglio 2011, n. 107 - convertito in legge 2 agosto 2011, n. 130 - ha inoltre sancito la possibilit\u00e0 di impiegare tali guardie su navi della marina mercantile italiana, sia a bordo che sulla terraferma, a tutela dell'imbarcazione stessa e del carico trasportato demandando specifica disciplina alla decretazione ministeriale contemplando le modalit\u00e0 di detenzione e trasporto delle armi sia a bordo della nave che sulla terra ferma; nello specifico la disciplina \u00e8 prevista dal D.M. 7 novembre del 2019, n. 139."}
{"id": "523881", "revid": "13311", "url": "https://it.wikipedia.org/wiki?curid=523881", "title": "Willis Carrier", "text": ""}
{"id": "523882", "revid": "6923", "url": "https://it.wikipedia.org/wiki?curid=523882", "title": "Voivodato di Piotrk\u00f3w", "text": "Il voivodato di Piotrk\u00f3w Trybunalski (in polacco: wojew\u00f3dztwo piotrkowskie) \u00e8 stato un'unit\u00e0 di divisione amministrativa e governo locale della Polonia dal 1975 al 1998. Nel 1999 \u00e8 stato sostituito dal voivodato di \u0141\u00f3d\u017a.\nLa capitale era Piotrk\u00f3w Trybunalski."}
{"id": "523883", "revid": "74173", "url": "https://it.wikipedia.org/wiki?curid=523883", "title": "Voivodato di Piotrkow Trybunalski", "text": ""}
{"id": "523884", "revid": "287204", "url": "https://it.wikipedia.org/wiki?curid=523884", "title": "Voivodato di Piotrkow", "text": ""}
{"id": "523885", "revid": "68105", "url": "https://it.wikipedia.org/wiki?curid=523885", "title": "DJ Paul Elstak", "text": ""}
