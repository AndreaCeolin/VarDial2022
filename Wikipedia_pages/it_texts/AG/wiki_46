{"id": "574002", "revid": "123400099", "url": "https://it.wikipedia.org/wiki?curid=574002", "title": "La spada di Shannara", "text": "La Spada di Shannara (titolo originale inglese \"The Sword of Shannara\") \u00e8 un romanzo del 1977 dello scrittore statunitense Terry Brooks. In ordine cronologico di pubblicazione \u00e8 il primo libro dell'opera fantasy legata al mondo di \"Shannara\". Vi si narrano le avventure dei fratelli Shea e Flick Ohmsford durante la loro lotta contro il Signore degli Inganni che minaccia le Quattro Terre.\nTrama.\nAntefatti.\nSecondo la cronologia delle Quattro Terre, in passato l'umanit\u00e0 aveva raggiunto un avanzamento tecnologico tale da non poter essere pi\u00f9 controllato. Durante le battaglie apocalittiche che ne seguirono, note come Grandi Guerre, gran parte degli esseri viventi della terra si estinse e gli stessi continenti cambiarono la loro morfologia. A seguito di queste guerre ci\u00f2 che restava dell'umanit\u00e0 si divise in diverse razze: Umani, Nani, Gnomi e Troll. Anche gli Elfi tornarono a mostrarsi alle altre razze, sebbene essi non discendessero dai sopravvissuti alle Grandi Guerre. In questo futuristico ritorno al passato, il mondo naturale \u00e8 rifiorito ed \u00e8 riapparsa la magia in contrapposizione alla tecnologia delle ere passate.\nL'Ordine dei Druidi, costituitosi in seguito alla rinascita delle Razze a garanzia della conservazione del sapere del passato e della coltivazione di un corretto utilizzo della magia, venne quasi completamente distrutto dal Druido ribelle Brona, massimo conoscitore della magia nera proibita, durante la Seconda Guerra delle Razze.\nRiassunto.\nSecoli dopo questi fatti, le vicende narrate introducono la famiglia Ohmsford di Valle d'Ombra. Flick vive con i suoi genitori e porta avanti la locanda di famiglia insieme al fratellastro Shea, di origine elfiche per parte di padre. Una notte il misterioso Allanon, l'ultimo superstite dei Druidi di Paranor, giunge a Valle Ombra con la notizia che Brona, il Signore degli Inganni, che tutti pensavano essere una leggenda del passato, \u00e8 ritornato per cercare Shea, ultimo discendente in vita di Jerle Shannara e quindi unico in grado di usare il potere della Spada di Shannara.\nDopo aver consegnato a Shea tre pietre magiche come protezione, Allanon ordina a Shea di lasciare immediatamente Valle d'Ombra e di raggiungerlo a Culhaven. La comparsa in quella stessa notte dei Messaggeri del Teschio - potenti agenti del Signore degli Inganni - alla ricerca dell'ultimo discendente degli Shannara convince Shea a partire. Shea convince Flick a recarsi nella vicina citt\u00e0 di Leah per chiedere aiuto al loro amico Menion Leah, avventuriero e miglior cacciatore delle Terre del Sud. \nLungo il viaggio verso Culhaven, la capitale della nazione dei Nani, Shea deve evocare il potere delle Pietre Magiche, impregnate di magia elfica, per uscire indenni dalle Paludi di Nebbia. Arrivati a Culhaven, i tre amici trovano Allanon in compagnia del guerriero nano Hendel, Durin e Dayel Elessedil, cugini del re degli Elfi, e Balinor Buckhannah, principe ereditario di Callahorn e comandante della Legione della frontiera. Il gruppo si reca al Perno dell'Ade, dove Allanon si consulta con lo spirito di Bremen. La profezia di Bremen rivela che uno dei componenti verr\u00e0 separato dal gruppo, ma sar\u00e0 il primo a mettere le mani sulla spada di Shannara. Infatti, lungo il cammino attraverso i Denti del Drago, Shea inciampa e precipita nel fiume sottostante senza che nessuno possa impedirlo. \nGiunti a Paranor, il gruppo trova la fortezza presidiata da soldati Gnomi e da un messaggero del Teschio che riesce quasi a sopraffare Allanon tendendogli un agguato nelle fucine della fortezza. Constatata la sparizione della Spada di Shannara, Flick, Allanon e Menion partono alla ricerca di Shea mentre Durin, Dayel, Balinor ed Hendel si occupano di radunare i propri popoli e di prepararli alla battaglia di Callahorn, dove l'esercito del Signore degli Inganni \u00e8 pronto ad attaccare le postazioni presidiate dalla Legione della Frontiera. \nShea viene salvato dal fiume da un ladro monco chiamato Panamon Creel e dal suo strano compagno Keltset, un troll reietto dalla sua gente e muto. Panamon si impossessa delle Pietre di Shea credendole preziose, salvo poi restituirgliele dopo che Shea salva loro la vita in uno scontro con un messaggero del Teschio. Il terzetto si imbatte a Nord di Paranor nei resti di una battaglia: le tracce indicano che una pattuglia di Elfi - guidata dal re Eventine Elessedil in persona - si \u00e8 scontrata con l'esercito nemico, venendo sconfitta. Lo gnomo disertore Orl Fane - catturato da Panamon - riesce a fuggire nottetempo con una spada insignificante e malandata, che Shea intuisce essere la Spada di Shannara. Panamon decide di inseguire lo gnomo fuggitivo fin nel Regno del Teschio, quartier generale di Brona.\nAnche Flick, Allanon e Menion si imbattono nell'accampamento nemico. Menion aggira l'accampamento per recarsi a Kern ad avvertire l'ignara popolazione dell'invasione imminente. Assiste ad uno scambio di un prigioniero e, pensando che il prigioniero fosse Shea, lo salva. Il prigioniero, tuttavia, si rivela essere Shirl Ravenlock una bellissima ragazza con i capelli rossi, figlia del reggente di Kern e promessa sposa di Palance, fratello minore di Balinor Buckhannah. Menion e Shirl riescono ad evacuare la citt\u00e0 di Kern facendo fuggire la popolazione verso Callahorn, sfruttando un diversivo causato dallo stesso Menion e da uno sparuto gruppo di combattenti della Legione della Frontiera, che Menion apprende essere stata dissennatamente sciolta da Palance Buckhannah, diventato reggente di Callahorn in seguito alla malattia del padre. Flick invece si intrufola nell'accampamento del Signore degli Inganni per carpire informazioni. Imbattutosi nella tenda in cui \u00e8 tenuto prigioniero il Re degli Elfi Eventine Elessedil, decide di rimanere nascosto e di salvare il re nella notte successiva. Balinor - giunto a Callahorn - viene fatto prigioniero nelle segrete del castello da Palance e dal suo malfidato consigliere Stenmin. Anche Durin, Dayel, Hendel e alcuni generali della Legione della Frontiera fedeli a Balinor vengono man mano imprigionati. Menion Leah, giunto a Callahorn, si guadagna la fiducia di Palance per aver salvato Shirl. Intuendo la maligna influenza di Stenmin sul giovane principe, Menion lo cattura e libera i suoi amici dalle prigioni appena in tempo per ri-organizzare la Legione della Frontiera. Stenmin riesce a sfuggire alla cattura, ferendo a morte Palance.\nLa Legione, aiutata da un manipolo di nani, resiste eroicamente all'assalto dell'esercito del Signore degli Inganni sotto la guida di Balinor e i consigli di Hendel. Tuttavia il tradimento di Stenmin consente all'esercito del nord di aprire una breccia, che viene chiusa solo grazie all'eroico sacrificio di Hendel.\nPanamon, Keltset e Shea inseguono Orl Fane, ma vengono catturati da una pattuglia di Troll e processati. Keltset per\u00f2 si rivela a sorpresa in possesso della pi\u00f9 alta onorificenza del suo popolo e ha quindi salva la vita e rivela al suo popolo che Shea \u00e8 l'erede di Jerle Shannara ed \u00e8 quindi in grado di sconfiggere il Signore degli Inganni. Anche Orl Fane, completamente impazzito, \u00e8 stato fatto prigioniero quindi Shea pu\u00f2 entrare in possesso della Spada e sperimentare sulla sua stessa persona il suo potere. Allanon percepisce l'accaduto e riesce a comunicare debolmente con la mente di Shea, impedendogli di impazzire nel momento in cui il Signore degli Inganni si materializza di fronte a lui per distruggerlo. Determinato a impedire la vittoria di Brona, Shea lo attacca: il Signore degli Inganni, immune alle armi fisiche, viene colpito dalla verit\u00e0 stessa rivelata dalla magica spada e, costretto a confrontarsi con l'oggettivit\u00e0 della sua morte e dell'illusione della sua attuale presenza spirituale, svanisce insieme a tutto ci\u00f2 che aveva creato.\nIl Regno del Teschio crolla; Panamon e Shea riescono a fuggire grazie all'eroico sacrificio di Keltset che blocca una frana a mani nude, restandone seppellito. La sconfitta del Signore degli Inganni annienta provvidenzialmente anche il suo esercito che era sul punto di sopraffare gli ultimi sopravvissuti della Legione della Frontiera sul ponte di Sendic, ultima linea di difesa di Callahorn. \nL'esercito Elfo, guidato da Eventine - liberato da Flick - giunge a battaglia quasi terminata. Allanon ritrova Shea, che si congeda da Panamon, e lo riporta a Callahorn. Allanon rivela di essere figlio di Bremen e si congeda dalla compagnia per intraprendere il sonno dei Druidi, unico modo per recuperare le energie perdute e prolungare la sua vita. \nLa pace \u00e8 ristabilita: Balinor \u00e8 re di Callahorn e la spada di Shannara viene collocata sotto l'arcata del ponte di Sendic; Shea e Flick tornano a Valle d'Ombra dove li raggiunge Panamon per restituire a Shea le Pietre Magiche; Menion sposa Shirl e diverr\u00e0 un giorno re di Leah.\nControversie.\nLa trama de \"La Spada di Shannara\" \u00e8 stata pi\u00f9 volte criticata per la sua somiglianza con la trilogia de \"Il Signore degli Anelli\" di J. R. R. Tolkien. L'opera di Tolkien, precedente al primo romanzo di Shannara di circa trent'anni, \u00e8 anch'essa incentrata su un protagonista semplice, appartenente ad una piccola e tranquilla comunit\u00e0, che si scopre involontario eroe di un'avventura in cui, spinto da un alto e sapiente mago, deve distruggere un lontano e potente Signore Oscuro. Preziosi artefatti magici saranno necessari all'eroe per compiere la sua impresa, accompagnato da fedeli amici e inseguito dai terribili mostri che il Signore Oscuro ha posto sulle sue tracce. Un gruppo di compagni, esponenti delle diverse razze affiancher\u00e0 l'eroe nella sua difficile impresa. Molte osservazioni sono state fatte anche sui tratti comuni tra il druido Allanon di Brooks e lo stregone Gandalf di Tolkien.\nNonostante le critiche, Terry Brooks ha negato qualsiasi plagio e in effetti molti dei \"topoi\" comuni alle due opere, quale quello della ricerca e della compagnia, possono essere fatti risalire ai miti del folklore e della mitologia britannica, dall'epopea di Re Art\u00f9 fino all'Edda norrena, canoni ripresi poi nel genere high fantasy.\nEdizioni.\n\"La Spada di Shannara\" \u00e8 stato pubblicato per la prima volta nel 1977 dalla casa editrice Random House di New York negli Stati Uniti e nel 1978 dalla Arnoldo Mondadori Editore in Italia. \u00c8 stato il primo fantasy a scalare la classifica dei bestseller del New York Times dai tempi de \"Il Signore degli Anelli\"."}
{"id": "574003", "revid": "123400096", "url": "https://it.wikipedia.org/wiki?curid=574003", "title": "Le pietre magiche di Shannara", "text": "Le pietre magiche di Shannara (\"The Elfstones of Shannara\", 1982) \u00e8 un romanzo del 1982 dello scrittore statunitense Terry Brooks, il secondo dell'epopea fantasy di \"Shannara\". Narra la storia degli Elfi, solo accennata nel precedente romanzo \"La spada di Shannara\", e segue le vicissitudini di Wil Ohmsford, nipote di Shea (protagonista del primo libro) ed erede delle pietre magiche.\nDal romanzo \u00e8 stata tratta la serie televisiva \"The Shannara Chronicles\" del 2016.\nTrama.\nAntefatti.\nPrima del tempo degli Uomini vi fu l'era di Faerie. Molti spiriti potenti, tra i quali il Re del Fiume Argento, servitore del Verbo, sono originari di quest'epoca. Anche gli Elfi erano originari di quel periodo: erano soliti vivere molto a lungo e possedevano la magia innata. Fu allora che essi crearono le pietre magiche. Tuttavia, all'inizio del tempo, si origin\u00f2 anche l'oscurit\u00e0 come necessaria controparte della luce. Nacquero cos\u00ec i Demoni, servitori del Vuoto. Dopo secoli di lotta, gli Elfi crearono il Divieto, un incantesimo che imprigionava i Demoni al di fuori dei confini del mondo, grazie al sigillo dell'Eterea, un bellissimo albero color argento. Questo enorme sforzo prosciug\u00f2 quasi interamente il potere magico degli Elfi. Con il tempo la maggior parte delle creature di Faerie si indebol\u00ec a causa del mancato uso della magia e si estinse. Tuttavia gli Elfi sopravvissero - sebbene incapaci di usare la magia - e cominciarono ad assomigliare sempre pi\u00f9 alla razza umana. Intimoriti dagli umani che si moltiplicavano rapidamente, cominciarono a nascondersi nei boschi, rimanendo a guardia dell'Eterea nella loro capitale Arborlon. Gli Elfi rimasero in disparte anche durante le Grandi Guerre, causa della quasi totale distruzione dell'umanit\u00e0. Quando l'umanit\u00e0 sopravvissuta alle Grandi Guerre si divise in quattro razze distinte molti credettero che gli Elfi fossero una razza derivata dalla risorta umanit\u00e0. Fu proprio un elfo, Galaphile, a credere nell'importanza del recupero e dello studio delle antiche conoscenze e a convocare il primo concilio dei Druidi a Paranor.\nRiassunto.\nDopo la distruzione di Brona per mano di Shea, le Quattro Terre hanno lentamente iniziato a prosperare in pace. Wil Ohmsford, nipote di Shea, \u00e8 il primo uomo ad essere accolto a Storlock, la comunit\u00e0 di Gnomi guaritori. Il giovane \u00e8 intenzionato ad imparare le loro arti di guarigione per aiutare i sofferenti. Wil \u00e8 molto legato allo zio Flick e, pur avendo ricevuto dal nonno Shea le Pietre Magiche, non ha mai ritenuto di dover approfondire il suo legame con la magia elfa. Tuttavia un giorno Allanon si ripresenta nelle Quattro Terre e, a Storlock, cerca di convincere Wil a seguirlo perch\u00e9 un nuovo pericolo \u00e8 all'orizzonte: l'Eterea sta morendo e il Divieto si sta indebolendo, tanto che gi\u00e0 il pi\u00f9 potente dei Demoni - il Dagda Mor - \u00e8 riuscito a creare una breccia nel Divieto e a tornare nel mondo, portando con s\u00e9 altri due terribili Demoni noti come il Mietitore e il Camaleonte. Wil segue il druido, nonostante il parere contrario di Flick.\nL'Eterea \u00e8 servita ogni anno da sette giovani Elfi, tradizionalmente uomini. In quell'anno invece, per la prima volta dopo cinquecento anni, \u00e8 stata scelta anche una ragazza, Amberle Elessedil, nipote del re degli Elfi Eventine Elessedil. Tuttavia la ragazza ha abbandonato il servizio ed \u00e8 fuggita da Arborlon in seguito ad alcune visioni. L'Eterea una mattina comunica ai sei Eletti rimasti che sta lentamente morendo. Quella stessa notte il Mietitore stermina tutti i sei Eletti. La notizia getta nello sconforto il re Eventine che, ormai molto anziano, non si sente in grado di guidare il suo popolo e di fronteggiare i Demoni senza la magia. Allanon comunica al Consiglio degli Elfi che, attraverso lo studio della storia dei Druidi a Paranor, \u00e8 riuscito a scoprire che l'unico modo di ripristinare il Divieto \u00e8 che un Eletto immerga il seme dell'Eterea nel Fuoco di Sangue.\nAllanon e Wil rintracciano allora Amberle, convincendola a tornare ad Arborlon. Nonostante la ritrosia della ragazza e di parecchi membri del Consiglio degli Elfi, tra i quali il principe ereditario Arion, che considera Amberle una traditrice, l'Eterea riconosce Amberle come Eletta e le affida il suo seme. Amberle e Wil, insieme a sette elfi, partono in gran segreto alla ricerca del Fuoco di Sangue, mentre Allanon resta al fianco degli Elfi a preparare la grande battaglia contro i Demoni.\nTuttavia il viaggio alla ricerca del Fuoco di Sangue non passa inosservato. Il Mietitore tende numerosi agguati al gruppo nelle paludi di Acque Opache e nella fortezza elfa abbandonata di Pykon da cui Wil e Amberle riescono a sfuggire solo grazie all'eroico sacrificio di Crispin e dei suoi uomini. Wil riesce a usare una prima volta il potere delle Pietre Magiche, ma a prezzo di una grande fatica nel superare una barriera dentro di lui che lo convince di non essere in grado di usare fino in fondo la magia elfica. Per sfuggire al potente Demone, i due si uniscono a una compagnia di nomadi guidata dall'astuto Cephelo dove conoscono la giovane e bella protetta di Cephelo, Eretria, che si innamora di Wil. Alle pendici delle montagne, i giovani si separano dai nomadi e conoscono Perk, un elfo del Cielo, che li trasporta nella Malaterra sul suo Roc Genewen, promettendo di sorvolare la zona nei giorni successivi per recuperarli e scortarli ad Arborlon in caso di successo della missione. \nNel frattempo l'orda demoniaca emerge dal Divieto nelle Pianure di Cenere e viene fronteggiata dall'esercito elfo, rinforzato da una truppa di Nani, da una di Troll del Kersalt e dal Libero Battaglione della Legione della Frontiera, capitanato dal valoroso Stee Jans. Il battaglione \u00e8 un'unit\u00e0 secondaria della Legione della Frontiera impiegata per gli assalti pi\u00f9 disperati in quanto costituita da uomini dal passato controverso che hanno trovato nell'esercito l'unica causa di vita e di redenzione. Le terre del Sud - divise fra la nascente Federazione e alcune citt\u00e0 stato, con capitale Callahorn - decidono di non prendere parte alla battaglia con il loro battaglione scelto, in quanto non importante per il loro futuro. L'esercito delle Quattro Terre, diviso in due tronconi, affronta i demoni ai due passi di Worl Run e Halys Cut, riuscendo a frenarne momentaneamente l'avanzata nonostante ingenti perdite, fra le quali il figlio primogenito di Eventine, Arion Elessedil. La scoperta che la gran parte dell'orda demoniaca ha aggirato il Confine per attaccare Arborlon da Nord costringe l'esercito delle Quattro Terre ad abbandonare la piana di Sarandanon e ad attestare l'ultima linea di difesa sulle rampe dell'Elfitch. Nella ritirata trova la morte il capo dell'esercito elfo Kael Pindanon e lo stesso Eventine viene gravemente ferito e perde conoscenza. Il secondogenito di Eventine, Ander Elessedil, sostituisce il padre ferito e nomina Stee Jans comandante dell'Esercito.\nWil e Amberle cercano informazioni su come raggiungere il Fuoco di Sangue al villaggio di Grimpen Ward, unico avamposto civilizzato della Malaterra, abitato da briganti e gente senza scrupoli. Wil cerca di sfruttare le sue conoscenze di guaritore per raccogliere informazioni, ma i due giovani devono fuggire nottetempo dai briganti con l'aiuto dei Nomadi di Cephelo ed Eretria, di Hebel - un esploratore del luogo - e del suo cane Vagabondo. Wil scopre che Cephelo gli ha sottratto le Pietre, perci\u00f2 lascia Amberle alle pendici della Fossa e torna indietro. Sulla strada trova Eretria, che \u00e8 fuggita da Cephelo che la voleva vendere. Insieme trovano i resti dell'accampamento nomade devastato dal Mietitore. Wil riesce a ritrovare le Pietre indosso a Cephelo ed insieme ad Eretria corre verso il luogo dove aveva lasciato Amberle. La ragazza tuttavia \u00e8 stata rapita da Mallenroh, una delle streghe sorelle - creature superstiti del mondo antico - che regnano sulla Fossa. Hebel e Vagabondo li raggiungono. Mallenroh cattura anche Wil, Eretria, Hebel e Vagabondo e percepisce la magia delle Pietre Magiche. Questa viene percepita anche dalla sorella di Mallenroh, le due sorelle hanno uno scontro che le porta alla distruzione. Guidati da Wisp, lo schiavo di Mallenroh, e da Vagabondo, Amberle riesce ad arrivare al Fuoco di Sangue. La ragazza, entrando nel Fuoco di Sangue, capisce che le immagini trasmesse dall'Eterea, che l'avevano spaventata e costretta alla fuga, erano un modo tramite cui la pianta voleva comunicarle il suo destino: morire e rinascere come nuova Eterea. Wil riesce finalmente a usare fino in fondo il potere delle Pietre ed esce vittorioso dallo scontro con il Mietitore portando in salvo Amberle. \nIntanto l'esercito delle Quattro Terre resiste valorosamente al quinto dei sette cancelli dell'Elfitch contro l'avanzata dei demoni. Nella notte il Camaleonte, che era sempre rimasto nascosto nella reggia nei panni del vecchio cane di Eventine, si rivela e cerca di uccidere il re. Nel tragico scontro fra i due, Eventine riesce ad uccidere il demone, ma non sopravvive alle ferite riportate e muore. Anche l'Eterea muore definitivamente e solo Allanon con la sua magia pu\u00f2 aiutare l'esercito ormai allo stremo a fronteggiare l'inarrestabile orda demoniaca. In un terribile scontro Allanon ha la meglio sul Dagda Mor, ma nemmeno questo successo impedisce ai demoni di conquistare definitivamente l'Elfitch. Perk, che ha mantenuto fede alla sua promessa ben oltre i limiti, riporta in volo ad Arborlon Amberle, Wil ed Eretria appena prima che gli ultimi difensori della citt\u00e0 vengano massacrati dai demoni all'ingresso dei giardini della Vita. Amberle rinasce come nuova Eterea ed il Divieto \u00e8 ripristinato. I demoni vengono rispediti nel nulla.\nWil \u00e8 gravemente ferito e soffre terribilmente per la perdita di Amberle, di cui si era innamorato, ed incolpa Allanon per non aver rivelato sin dal principio il loro destino a lui e alla ragazza. Allanon gli spiega le sue ragioni, confessando infine di essere invecchiato e fortemente debilitato dall'intenso uso della magia fatto durante la battaglia contro i Demoni. I Nani ed i Troll sopravvissuti fanno ritorno alle loro terre, imitati da Stee Jans e dai pochi superstiti del Libero Battaglione, nonostante Ander - nuovo re degli Elfi - offra al condottiero la guida dell'esercito Elfo.\nEretria resta al fianco di Wil che, accettato il destino di Amberle, le chiede di restare con lui per tutta la vita.\nOpere derivate.\nLa casa di produzione statunitense Warner Bros. aveva acquistato i diritti del ciclo di Shannara e indiscrezioni parlavano di un primo lungometraggio tratto da \"Le pietre magiche di Shannara\" con il regista Mike Newell. L'opzione della Warner \u00e8 per\u00f2 scaduta ad agosto 2010 senza alcun progetto concreto per un film.\nA settembre 2012 \u00e8 stato confermato che sarebbe stata prodotta una serie tv da Sonar Entertainment in collaborazione con MTV. Durante il Comic-con di San Diego 2015 \u00e8 stato trasmesso un primo trailer della serie, dal titolo \"The Shannara Chronicles\", la cui messa in onda \u00e8 iniziata il 5 gennaio 2016 su MTV negli Stati Uniti e il 15 gennaio su Sky Atlantic in Italia."}
{"id": "574004", "revid": "123400092", "url": "https://it.wikipedia.org/wiki?curid=574004", "title": "La canzone di Shannara", "text": "La canzone di Shannara (titolo originale inglese \"The Wishsong of Shannara\") \u00e8 un romanzo del 1985 dello scrittore statunitense Terry Brooks. Il libro completa la prima trilogia originale di \"Shannara\", continuando la narrazione del precedente \"Le pietre magiche di Shannara\". I protagonisti sono Brin Ohmsford e Jair Ohmsford, i due figli di Wil Ohmsford ed Eretria, depositari della magia elfica che, nel loro caso, si presenta sotto forma di canzone magica. Il potere di Jair gli consente di creare illusioni, mentre sua sorella maggiore \u00e8 in grado di modificare la realt\u00e0 stessa.\nTrama.\nAntefatti.\nDurante l'epoca di Faerie i Demoni crearono l'Ildatch, un libro intriso della loro essenza malvagia e depositario di tutte le principali forme di magia nera. Quando i Druidi raccolsero tutta la conoscenza rimasta nel periodo successivo alle Grandi Guerre, l'Ildatch venne alla luce dopo innumerevoli millenni. Rimase inoffensivo fino a che il Druido Brona lo trov\u00f2 nelle sale di Paranor e cominci\u00f2 a leggerne i segreti. Brona fu sovvertito dallo stesso potere che cercava di controllare e fu cos\u00ec che nacque il Signore degli Inganni. Dopo la sconfitta di quest'ultimo, Allanon pens\u00f2 erroneamente che il libro oscuro fosse andato distrutto durante la caduta del Regno del Teschio. Tuttavia, alcuni servitori umani di Brona recuperarono il libro e lo portarono all'Est, nella palude di Maelmord, dove cominciarono a leggerlo, venendone a loro volta posseduti, diventando Mortombre. \nRiassunto.\nApprofittando della partenza del guaritore Wil Ohmsford e di sua moglie Eretria verso i villaggi del sud, Allanon torna nelle Quattro Terre e si presenta a Brin Ohmsford per coinvolgerla nella sua nuova missione di distruzione dell'Ildatch. Le Mortombre, dalla loro fortezza di Graymark nelle Terre dell'Est, hanno soggiogato gli Gnomi, obbligandoli a marciare contro i Nani. Inoltre, si sono impossessati delle Sorgenti del Fiume Argento, avvelenando le sue acque e mettendo in pericolo la salute di tutte le Quattro Terre. La canzone magica di Brin \u00e8 ritenuta da Allanon l'unico modo per penetrare nel Maelmord e distruggere l'Ildatch. Insieme a Brin ed Allanon parte Rone Leah, bisnipote di Menion Leah e portatore della Spada di Leah, che si elegge a protettore di Brin.\nIl giovane fratello minore Jair Ohmsford viene lasciato a casa, nonostante le sue suppliche. Inaspettatamente, una sera, Jair nota davanti a casa una pattuglia di Gnomi guidata dal battitore Slanter e da una Mortombra. Jair riesce a penetrare in casa e a recuperare le Pietre Magiche dal nascondiglio segreto in cui suo padre Wil le aveva nascoste, fuggendo poi verso Nord nel tentativo di raggiungere Leah. Tuttavia Slanter riesce a catturarlo e decide di consegnarlo al resto della pattuglia. Quest'ultima incappa in Garet Jax e viene sterminata. Garet Jax decide allora di portare con s\u00e9 Slanter e Jair a Culhaven, capitale dei Nani. Nella notte Jair sogna il Re del Fiume Argento, il quale gli affida una duplice missione: da un lato gli consegna un sacchetto di polvere in grado di risanare le acque del Fiume Argento; dall'altro, riuscendo a completare la missione prima che Brin penetri nel Maelmord, gli affida il potere di usare per una sola volta la Canzone per creare realt\u00e0 e non illusione, salvando cos\u00ec la vita di Brin altrimenti destinata a fallire irrimediabilmente. Giunti a Culhaven, Jair compare di fronte al Consiglio dei Nani e, grazie al potere della Canzone, che gli permette di illustrare le visioni trasmessegli dal Re del Fiume Argento, ottiene il permesso di partire verso la Sorgente del Cielo accompagnato da cinque volontari: Slanter, Garet Jax, il principe ereditario degli Elfi Edain Elessedil, figlio di Ander, il gigantesco combattente della Frontiera Helt ed il nano Elb Foraker. \nPercorso di Brin, Rone e Allanon.\nI tre si recano al Perno dell'Ade dove Allanon interroga il padre Bremen sull'esito della missione. Bremen gli ordina innanzitutto di sigillare la fortezza druida di Paranor, ormai occupata dagli Gnomi e dalle Mortombre, e poi gli rivela che l'era \u00e8 finita, il che comporta che anche la sua vita sta per terminare. Allanon ordina a Rone di immergere nel Perno dell'Ade la spada di Leah, donandole il potere di respingere il malefico potere delle Mortombre e poter cos\u00ec proteggere Brin. Da Paranor il gruppo punta direttamente verso Est passando per Storlock; ma sul Chard Rush si imbatte in una Jacyra, una belva velenosa liberata dalle Mortombre e posta a guardia del passo. Nello scontro Rone viene ferito e smarrisce la spada di Leah ed Allanon trova la morte pur riuscendo ad uccidere il mostro. A questo punto il Druido si inabissa nelle acque di Chard Rush non prima di aver investito Brin della missione di guardiana delle Quattro Terre. Brin trascina Rone fino all'Emporio Rooker Line, dove usa la canzone prima per mettere in fuga dei briganti ubriachi che volevano approfittare di lei e poi per guarire Rone dal veleno della Jacyra: in questo la Canzone si mostra capace di salvare e distruggere allo stesso modo. Il padrone della locanda le suggerisce di cercare Cogline, l'unico che potrebbe condurla fino a Maelmord attraverso Terrabuia. Brin e Rone fanno cos\u00ec conoscenza del vecchio bislacco, del suo gigantesco Gatto delle Paludi Baffo e di Kimber Boh, fanciulla coetanea di Brin che si occupa del vecchio. La compagnia si reca al Lago dello Spettro per interrogare lo Spirito sul sentiero pi\u00f9 al sicuro dalle Mortombre. Qui Brin riesce ad estorcere l'informazione con l'inganno della Canzone e, per vendicarsi, lo Spirito le mostra Jair imprigionato a Dun Fee Aran. Da l\u00ec proseguono poi attraverso Terrabuia, recuperando la Spada di Leah agli Gnomi Ragno e giungendo da Nord a Graymark e nel Maelmord. Brin, sfruttando la Canzone, si separa dagli altri conscia di dover affrontare l'Ildatch da sola e accetta solo Baffo come compagno di strada e retroguardia. Penetrata nel Maelmord, si ammanta della canzone per farsi accettare dalla malvagit\u00e0 che regna nella malevola foresta e si impossessa dell'Ildatch. L'Ildatch si rivela un essere senziente che brama il potere di Brin a completamento del suo; nel contatto tra Brin e l'Ildatch, questo riesce a possedere l'anima di Brin e a spingerla sull'orlo della follia.\nPercorso del gruppo di Jair.\nPartito da Culhaven, il gruppo punta verso la fortezza nana di Capaal per raggiungere Graymark da Sud. A Capaal ci sono le chiuse sul Fiume Argento, che frenano il propagarsi del veleno verso la Valle. I sei trovano Capaal assediata dagli Gnomi; fingendosi Mortombre riescono ad avvisare i difensori della loro presenza e ad entrare nella fortezza. Gli Gnomi riescono a conquistare la Fortezza grazie all'intervento delle Mortombre e di belve da loro evocate. La compagnia si disperde a causa della battaglia, ma tutti riescono ad abbandonare Capaal attraverso i sotterranei. Jair viene catturato nella fuga da Stige, un Mwelleret (mutante a forma di lucertola) che, bramando la sua magia, decide di condurlo alla prigione di Dun Fee Aran, fortezza su cui il suo popolo regnava fino all'arrivo delle Mortombre con l'Ildatch. Slanter, Helt, Elb, Edain e Garet Jax liberano Jair e marciano a tappe forzate verso Graymark, dove penetrano tutti insieme giurando di proteggere con la vita il cammino di Jair fino alla Sorgente del Cielo.\nHelt viene avvelenato da un pipistrello e decide di sacrificarsi proteggendo il gabbiotto che custodisce il meccanismo del ponte verso la Sorgente del Cielo. Elb e Edain, gravemente feriti, trovano la morte proteggendo la fuga di Slanter, Garet e Jair dalle mura esterne di Graymark. Garet incontra una seconda Jacyra e si ferma ad affrontarla riconoscendovi la visione di un suo sogno premonitore fatto in precedenza. Slanter scorta Jair fino alle sorgenti del Fiume Argento che vengono cos\u00ec risanate. Jair getta il medaglione ricevuto dal Re del Fiume Argento nella fonte e viene trasportato nel Maelmord dove trova Brin, ormai posseduta dall'Ildatch. Ricorre pi\u00f9 volte alla canzone per suscitare illusioni per richiamare Brin alla ragione; resosi conto della vanit\u00e0 dei suoi tentativi, si ricorda della promessa del Re del Fiume Argento di poter, per una volta soltanto, usare la Canzone per creare la realt\u00e0 e fa sentire in un abbraccio a Brin tutto il suo amore per lei.\nConclusione.\nBrin viene cos\u00ec strappata al potere dell'Ildatch e distrugge definitivamente il libro oscuro e tutte le Mortombre che nel frattempo stavano impegnando Rone, Cogline, Baffo e Kimber in una furiosa battaglia lungo il Croagh. Brin e Rone si congedano dai loro tre amici e Jair da Slanter. I tre tornano a Chard Rush dove Brin ha l'ultimo colloquio con lo spirito di Allanon che le rivela che non avr\u00e0 pi\u00f9 bisogno di usare la magia, che per\u00f2 continuer\u00e0 a tramandarsi nella famiglia Ohmsford fino a quando sar\u00e0 di nuovo necessaria."}
{"id": "574006", "revid": "547034", "url": "https://it.wikipedia.org/wiki?curid=574006", "title": "Churchill (baia di Hudson)", "text": "Churchill (Missinipe in lingua Cree) \u00e8 un fiume del Canada che sfocia nella baia di Hudson.\nGeografia.\nIl fiume nasce nel \"lago Churchill\" nella parte nord-occidentale del Saskatchewan ed attraversa la provincia di Manitoba in direzione nord-est fino alla foce nella \"baia di Button\", un'insenatura della baia di Hudson, a Churchill. Nel suo corso di 1609\u00a0km il fiume attraversa una lunga serie di laghi. Tra questi il \"Churchill\" (543\u00a0km\u00b2), il \"Peter Pond\", il \"Lac \u00cele-\u00e0-la-Crosse\", il \"Wollaston\", il \"Lac La Ronge\", il \"Granville\" (429\u00a0km\u00b2) ed il pi\u00f9 esteso il Southern Indian Lake di 2015\u00a0km\u00b2. Ha un bacino di 281300\u00a0km2 ed una portata di 1200\u00a0m\u00b3/s.\nRiceve moltissimi affluenti, tra questi il Beaver ed il Reindeer.\nStoria.\nIl Churchill \u00e8 stato da sempre una via d'acqua importante per le popolazioni indiane Cree e Chipewyan.\nIl fiume \u00e8 stato chiamato Churchill in onore di John Churchill, I duca di Marlborough, governatore della Compagnia della Baia di Hudson, dal 1685 al 1691. Nel 1717 la Hudson Bay Company costru\u00ec una stazione commerciale destinata a divenire la futura citt\u00e0 di Churchill alla foce del fiume e nel 1741 questa venne potenziata con la costruzione di un forte. Nel 1774-75 il fiume fu esplorato dal commerciante di pellicce \"Joseph Frobisher\" che stabil\u00ec un collegamento dal Churchill a Montr\u00e9al. Nel 1792 Alexander Mackenzie navig\u00f2 il fiume nel suo viaggio verso il Pacifico.\nAmbiente.\nLe acque del Churchill sono sfruttate per produrre elettricit\u00e0 fin dagli anni venti. Ci\u00f2 ha comportato una riduzione del flusso del fiume con un impatto ambientale negativo sulla fauna ittica, sugli uccelli e sui mammiferi. In estate i beluga risalgono il fiume nei pressi della foce."}
{"id": "574007", "revid": "339392", "url": "https://it.wikipedia.org/wiki?curid=574007", "title": "Hibernian FC", "text": ""}
{"id": "574009", "revid": "19794494", "url": "https://it.wikipedia.org/wiki?curid=574009", "title": "Rangers Glasgow FC", "text": ""}
{"id": "574011", "revid": "1272592", "url": "https://it.wikipedia.org/wiki?curid=574011", "title": "Penthalaz", "text": "Penthalaz (toponimo francese) \u00e8 un comune svizzero di 3\u00a0247 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPenthalaz \u00e8 servito dalla stazione di Cossonay-Penthalaz, sulla ferrovia Olten-Losanna. Nei pressi della stazione si trova il capolinea inferiore della funicolare per Cossonay.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "574015", "revid": "24823", "url": "https://it.wikipedia.org/wiki?curid=574015", "title": "Middlesbrough FC", "text": ""}
{"id": "574018", "revid": "1452073", "url": "https://it.wikipedia.org/wiki?curid=574018", "title": "Battlefield 2142", "text": "Battlefield 2142 (abbreviato BF2142) \u00e8 uno sparatutto in prima persona appartenente alla celebre saga targata Digital Illusions Creative Entertainment ed Electronic Arts. \nIl 30 giugno 2014, a otto anni dalla pubblicazione, EA ha ufficialmente annunciato la chiusura dei server di vari giochi tra cui anche BF2142, precludendo ai giocatori la componente online del gioco. \n\u00c8 ambientato nel XXII secolo, durante una nuova era glaciale. In \"Battlefield 2142\" troviamo due giganteschi blocchi politici che lottano per il controllo delle terre ancora abitabili risparmiate dalla glaciazione.\nLa prima fazione \u00e8 l'Unione Europea, una repubblica federale nata nel secondo decennio del XXI secolo, diventata superpotenza egemone nell'emisfero occidentale dopo l'arrivo del gelo perenne negli Stati Uniti d'America decretantone la fine de facto. Oltre ai territori federali l'Unione detiene anche un vastissimo impero coloniale che si estende da tutta l'Africa nord-occidentale all'IRAQ, e che probabilmente arriva fino ai territori americani ancora abitabili. \u00c8 considerata il pi\u00f9 vasto impero mai esistito superando l'estensione dell'Impero Britannico del XIX secolo.\nLa seconda, la Confederazione PanAsiatica, \u00e8, invece, una coalizione che presumibilmente rappresenta un rifacimento dell'Unione Sovietica, il cui potere \u00e8 centralizzato nella Russia occidentale ma che si estende per due terzi del continente asiatico, probabilmente fino all'attuale Pakistan.\nLe cause pi\u00f9 probabili della formazione di questo blocco sono il gelo perenne che ha costretto immense masse di popolazione russe ad emigrare nei territori meridionali dell'Asia Centrale. Gli inverni rigidissimi spingeranno la CPA ad armarsi contro la potenza europea per il controllo dei territori con un clima ancora mite come l'Africa e il Medio Oriente.\nTrama.\nLa trama di \"Battlefield 2142\" si snoda attraverso una serie di sanguinose battaglie, che porteranno la CPA a scacciare le forze dell'UE dal suolo europeo, confinandole in Africa. La Guerra del Freddo ha inizio a Minsk nell'ottobre del 2139. Il Secondo Reggimento Krieg Panzer europeo difese la citt\u00e0 per oltre quattro mesi, prima che le forze della CPA sfondassero il lato sud, obbligando i difensori alla ritirata. Nel febbraio 2140 cadde anche Belgrado, sotto i colpi di un intero battaglione di camminatori T-39 Bogatyr della CPA. Con il controllo dell'est Europa, la CPA poteva puntare alla roccaforte dell'UE, Berlino; il 10 luglio 2140 la CPA ne determin\u00f2 la caduta. Le forze UE sopravvissute si ritirarono in Francia, per l'ultimo tentativo di difendere l'Europa prima di evacuare in Africa. Dopo la caduta di Verdun, Cerbere era l'ultimo approdo dell'UE sul suolo europeo; la Brigata Inferno la difese strenuamente, ma la CPA, guidata dal generale Yuri Vladomirovic, ebbe la meglio. Il teatro africano fu animato da diverse battaglie, preparatorie alla rivalsa dell'UE, pronta a riconquistare il suolo europeo ed a scacciare le forze della CPA oltre il mare.\nCon un clima pi\u00f9 favorevole gli Europei difesero l'Africa dalle truppe neo-sovietiche lasciando che l'inverno in Europa indebolisca le truppe occupanti per poi iniziare un'immensa offensiva per riconquistare il continente e per porre fine alla Confederazione.\nGiocatore singolo.\nTale modalit\u00e0 prevede la possibilit\u00e0 di giocare nelle 5 mappe base del gioco (\"Fall of Berlin, Verdun, Belgrade, Cerbere Landing, Suez Canal\") avendo quali compagni di fazione e quali nemici dei bot, la cui intelligenza pu\u00f2 essere gestita tramite un parametro che va da 0 a 100 unit\u00e0. La modalit\u00e0 \"Giocatore singolo\" \u00e8 molto utile anzitutto per cominciare a far pratica col gioco, senza incappare nella frustrazione di venire spesso uccisi durante difficili partite online. Permette inoltre di far pratica con i veicoli e con gli upgrade che man mano si sbloccano. Non \u00e8 previsto avanzamento di carriera per i round svolti in tale modalit\u00e0, n\u00e9 tantomeno \u00e8 prevista la possibilit\u00e0 di giocarvi in modalit\u00e0 Titan.\nMultigiocatore.\nLa modalit\u00e0 \"Multigiocatore\", che richiede un account giocatore sul sito EA Games, prevede l'accesso ad una lista di server, dove avviene lo scontro fra giocatori sparsi in ogni parte del globo. I \"ranked server\" (ovvero server \"in graduatoria\") permettono inoltre l'avanzamento di carriera tramite il conseguimento dei punti.\nModalit\u00e0 di gioco.\n\"Conquest\".\nLa modalit\u00e0 \"Conquest\" prevede due fazioni che si scontrano su di una mappa, che pu\u00f2 essere da 16, 32 o 64 giocatori; ogni fazione ha a propria disposizione un certo numero di \"Tickets\", ovvero punti, il cui ammontare per ciascuna fazione varia in base al tipo di mappa: 100 circa per le mappe da 16 giocatori, 200 circa per quelle da 32 e 300 circa per quelle da 64. L'obiettivo della partita \u00e8 azzerare i Tickets della fazione nemica; a tale scopo \u00e8 necessario uccidere nemici, conquistare punti di controllo e mantenerne il possesso. I punti di controllo acquisiscono la bandiera della fazione che li conquista (i punti di controllo neutri hanno bandiera bianca). La conquista di un punto di controllo comporta la possibilit\u00e0, per i membri della fazione, di effettuare il respawn (ovvero il rientro in gioco dopo la morte) nei pressi dello stesso, ed appropriarsi dei mezzi che ad intervalli regolari vi compaiono. La conquista del punto di controllo avviene mediante sosta del soldato nei pressi dello stesso; se il punto appartiene alla fazione avversaria, sar\u00e0 necessario attendere che la bandiera nemica sia calata, per issare la propria. Pi\u00f9 soldati della stessa fazione sostano nei pressi del punto di controllo, maggiore \u00e8 la velocit\u00e0 col quale questo viene conquistato. In talune mappe vi sono punti di controllo bloccati, il che significa che non possono essere conquistati dalla fazione nemica, garantendo ai giocatori della fazione che li possiede la possibilit\u00e0 di respawn per tutta la partita. Vi \u00e8 tuttavia un metodo pi\u00f9 rapido per condurre la propria fazione alla vittoria: \u00e8 necessario conquistare tutti i punti di controllo sulla mappa, cosicch\u00e9 i giocatori dell'altra fazione non avranno la possibilit\u00e0 di effettuare il respawn, e la partita sar\u00e0 vinta indipendentemente dal numero dei Tickets rimanenti. Chiaramente, se la fazione avversaria ha a propria disposizione un punto di controllo bloccato, non sar\u00e0 possibile applicare tale strategia. La modalit\u00e0 Conquest prevede una variante detta \"Senza Mezzi\", dove non sono previsti veicoli di alcun genere sul campo di battaglia.\n\"Titan\".\nIn questa modalit\u00e0 ognuna delle due fazioni possiede un Titano, ovvero una grande piattaforma di fuoco volante che sovrasta il campo di battaglia, e che funge da QG per il comandante di ogni fazione. Lo scopo finale \u00e8 distruggere il Titano nemico, ed impedire al nemico di abbattere il proprio. I Titani sono anzitutto protetti da scudi energetici, il cui potere difensivo pu\u00f2 essere vanificato solo grazie all'azione del sistema missilistico \"Block 3 Anti-Titan\". Sulla superficie della mappa sono dislocati cinque silos missilistici che fungono da punti di controllo, che una volta conquistati, sparano testate missilistiche contro il Titano nemico ad intervalli regolari di due minuti. Una volta abbattuto lo scudo difensivo, \u00e8 possibile colpire direttamente lo scafo del Titano, e condurlo alla distruzione. Tuttavia c'\u00e8 un modo pi\u00f9 rapido per distruggere il Titano nemico: quando lo scudo \u00e8 stato neutralizzato, \u00e8 possibile sbarcare a bordo del Titano nemico, tramite sganci aerei o capsule POD proiettate dagli \"Assault Personal Carrier\". A bordo del Titano, l'obiettivo \u00e8 distruggere il nucleo del reattore, ma per far ci\u00f2, \u00e8 necessario prima distruggere in un ordine ben preciso le quattro console presenti a bordo. Una volta distrutto il nucleo, il Titano collasser\u00e0 dopo una manciata di secondi, durante i quali il soldato pu\u00f2 tentare la fuga saltando nel vuoto e raggiungendo terra grazie al paracadute.\nNella modalit\u00e0 Titan i punti di rientro sono diversi: oltre ai normali punti di controllo iniziali, sar\u00e0 possibile effettuare il respawn presso i silos conquistati, a bordo del proprio Titano o a bordo di quello nemico (qualora assaltato con successo), negli aerei da trasporto e negli APC. Sul ponte del proprio Titano \u00e8 possibile, grazie a terminali dotati di cloche, prendere il controllo delle cannoniere dislocate su ogni lato dello stesso, per difenderlo da eventuali attacchi aerei o per proteggere le forze di terra da mezzi terrestri nemici.\nIl Comandante del Titano ha la possibilit\u00e0 di muoverlo a proprio piacimento sul campo di battaglia.\nAll'interno del gioco \u00e8 presente un video tutorial che spiega efficacemente il funzionamento della modalit\u00e0 Titan.\nClassi di fanteria e Sblocchi.\nDifferentemente dal suo predecessore, \"Battlefield 2142\" conta solo quattro classi.\nRicognizione.\nIl Ricognitore \u00e8 inizialmente armato solo di fucile di precisione (\"Morretti SR4\" per l'UE, \"Park 52 SR\" per la CPA), coltello da combattimento \"BJ-2\" e pistola; fucili ulteriormente sbloccabili sono la \"Carabina Lambert\", un fucile d'assalto particolarmente utile nello scontro urbano data la compattezza, manovrabilit\u00e0 e cadenza di fuoco molto rapida, ed il fucile di precisione per eccellenza, lo \"Zeller-H Advanced SR\". Il Ricognitore \u00e8 anche specializzato in esplosivi, e ne dispone di diversi nel proprio arsenale: l\"'RDX DemoPak\", esplosivo al plastico con detonazione remota molto simile al C4, e le \"APM (Anti Personnel Mine)\", mine antiuomo il cui funzionamento ricorda quello delle mine Claymore. A supporto poi delle azioni di ricognizione vi \u00e8 anzitutto il sistema di camuffaggio ottico \"IT-33\", che rende il soldato invisibile al 90%; il \"DysTek Hi-Scope x4\", che garantisce la possibilit\u00e0 di zoomare in modalit\u00e0 mirino, e lo stabilizzatore \"Gruber 5\", che minimizza il tremolio del punto rosso di fuoco.\nAssalto.\nL'armamento base di un soldato assaltatore \u00e8 un fucile d'assalto (\"SCAR 11 AR\" per l'UE, \"Krylov FA-37 AR\" per la CPA), coltello da combattimento \"BJ-2\", pistola e \"Medik Hub-21\" (il quale servir\u00e0 a rigenerare sia noi stessi, che i nostri compagni di fazione). Dopo alcuni sblocchi \u00e8 possibile ottenere il \"Baur Heavy-Assault Rifle\", una variante dello SCAR 11 che garantisce maggiore potenza di fuoco, ma minore facilit\u00e0 di utilizzo a causa del forte rinculo e del caricatore ridotto, ed il \"Voss Light-Assault Rifle\", parente stretto del Krylov con caratteristiche diametralmente opposte al Baur. Al fucile d'assalto principale (qualunque esso sia) pu\u00f2 essere aggiunta un'arma addizionale, a scelta fra l\"'Herzog AR-Shotgun\" (un fucile a pompa) e il lanciarazzi \"PK-74 AR\", molto efficace contro gruppi di nemici, dato l'elevato danno splash. Per garantire copertura all'azione dell'assaltatore, \u00e8 possibile sbloccare la granata fumogena \"SMK-1\".\nGeniere.\nIl geniere \u00e8 sicuramente il soldato maggiormente preparato a fronteggiare i mezzi nemici terrestri, ed in taluni casi, aerei. L'equipaggiamento di default comprende, oltre al coltello \"BJ-2\", una mitraglietta (\"Turcotte Rapid SMG\" per l'UE, \"Malkov RK-11 SMG\" per la CPA), un lanciarazzi anticarro teleguidato (\"Mitchell AV-18\" per l'UE, \"Sudnik VP\" per la CPA), ed uno strumento chiamato \"HOFF-3000\", adoperato dal geniere per riparare veicoli e strutture di terra. Le armi alternative prevedono il lanciarazzi antiaereo \"Mitchell SAAW-86\", con sistema di auto-guida del missile, e il \"Koenig H-AVR\" (altres\u00ec noto come \"Pilum\", dal termine latino atto ad indicare un particolare tipo di giavellotto utilizzato dall'esercito romano nei combattimenti a breve distanza), l'arma anticarro per eccellenza. Il geniere ha inoltre in dotazione l\"'AE Defuser\", uno strumento per disinnescare le mine (sia anticarro che antiuomo), il radar \"PDS-1\" oer scovare i mezzi nemici nel corto raggio, una versione pi\u00f9 efficiente dell'HOFF-3000, ed i congegni \"II-14 EMP\" (mine che disattivano temporaneamente i veicoli nemici) e \"II-29 Motion Mine\" (mine teleguidate che colpiscono i veicoli nemici).\nSupporto.\nLa classe di supporto ha il compito di fornire fuoco di copertura e munizioni ai propri compagni, grazie all\"'Ammo Hub-31\", che porta sempre con s\u00e9. L'arma principale del supporto \u00e8 una mitragliatrice leggera (\"Bianchi FA-6\" per l'UE, \"Shuko K-80\" per la CPA) con un'elevata cadenza di fuoco e caricatori molto ampi (150 proiettili per la Bianchi, 200 per la Shuko). Dopo alcuni sblocchi \u00e8 possibile ottenere la mitragliatrice pesante \"Ganz\", di maggiore potenza rispetto alle armi base, ed il fucile a pompa \"Clark 15B\", che permette al soldato di essere letale sulle distanze brevi. \u00c8 possibile sbloccare inoltre il \"Cannone Sentinella A-12\", una pericolosa ma vulnerabile mitragliatrice automatica, il \"DysTek Pulse Meter\", un dispositivo che rivela i nemici nel proprio raggio visivo, granate \"EMP V5\" adatte a \"congelare\" per qualche secondo i mezzi avversari, ed uno \"Scudo IPS\", dietro al quale \u00e8 possibile ripararsi dai colpi nemici, senza mai perdere di vista il campo di battaglia.\nAbilit\u00e0 e Caposquadra.\nOltre agli sblocchi specifici per classe, ci sono quelli per il giocatore (le \"abilit\u00e0\"), che comprendono: granate a frammentazione \"FRG-1\"; \"Sprintcor 20 Enhanced Endurance\" e\n\"Staminar 9 Recovery System\", che garantiscono al soldato maggiore velocit\u00e0 di scatto ed una pi\u00f9 veloce ripresa; \"MaxClip\" e \"Extra Grenade\", ovvero un aumento dei proiettili dei caricatori delle pistole \"T20 Takao\" e \"P33 Pereira\" (cio\u00e8 le armi secondarie di tutte le classi eccetto i genieri), e di granate trasportabili.\nVi sono poi sblocchi specifici per il caposquadra: il rilocatore \"SLSB\", che permette di creare uno spawn point (punto di rientro) in qualsiasi punto accessibile della mappa ed a cielo aperto, un drone volante che segue il caposquadra e che rileva i nemici (\"RD-4 Otus\") o un drone armato di mitragliatrici (\"SD-8 Accipiter\").\nMappe.\nIn \"Battlefield 2142\" sono presenti dodici mappe, divise in due teatri.\nTeatro Europeo.\nLa Guerra del Freddo inizi\u00f2 nel nell'ottobre del 2139 con l'invasione coordinata del Mar Baltico ad opera della CPA. In novembre, come parte dell'Operazione Canute tre battaglioni guidati dal generale Arkadi Petrov entrarono a Minsk, un centro di comando chiave dell'UE nel Nord Europa. Il Secondo Reggimento Krieg Panzer europeo difese la citt\u00e0 per oltre quattro mesi prima che le forze della CPA sfondassero il lato sud, obbligando i difensori alla ritirata. a Minsk vennero usati per la prima volta sul campo di battaglia i Titan, cambiando per sempre il modo di fare la guerra.\nNel febbraio 2140 la seconda e la decima divisione di commando penetrarono in Serbia intrappolando il nono corpo d'armata dell'UE nel cuore di Belgrado. Bloccate da un grande muro di ghiaccio le forze dell'UE, ispirate dal generale Emil Nikoli resistettero eroicamente. In marzo, arriv\u00f2 il Gruppo d'Armata Settentrionale della CPA proveniente dalla Bulgaria precedentemente occupata. Guidate da un battaglione di camminatori T-39 Bogatyr, le forze della CPA forzarono allora le difese orientali dell'UE, costringendole alla resa. Con il controllo dell'Est Europa la CPA poteva puntare al cuore dell'UE, Berlino.\nIl dieci luglio 2140, durante l'Operazione Tuono, quindici squadroni di gunship della CPA assunsero il controllo dei cieli sopra l'Est Germania. Questa vittoria permise ai Titan della CPA di paracadutare interi reggimenti oltre le linee difensive di Brandeburgo. Circondato L'Expeditionary force dell'Ue si arrese, liberando al strada per Berlino. Il 15 agosto la CPA organizz\u00f2 un massiccio attacco contro la citt\u00e0. Dopo due mesi di intensi combattimenti, Berlino cadde. Le forze UE sopravvissute si ritirarono in Francia, per l'ultimo tentativo di difendere l'Europa prima di evacuare in Africa.\nNonostante significativamente ridotte numericamente, le force dell'UE avevano la possibilit\u00e0 di fermare l'invasione delle divisioni della CPA a Verdun. Questo era dovuto in larga parte all'abilit\u00e0 sviluppata dalle forze UE di infiltrarsi nei Titan nemici e di distruggerli prima che questi avessero il tempo di scaricare i soldati. Presto per\u00f2, la CPa copi\u00f2 quest'abilit\u00e0, riportando in parit\u00e0 la guerra.\nNel 2142, l'approdo a Cerbere era l'ultima roccaforte dell'UE nel continente europeo e serviva come nucleo difensivo per tutte le operazioni nel Mediterraneo Settentrionale. Il generale Yuri Vladomirovic della CPA, incaricato di conquistarlo, si serv\u00ec di unit\u00e0 di commando dotate del nuovo sistema di mimesi attiva IT-33 per entrare in citt\u00e0 e sabotare le difese. Pot\u00e9 cos\u00ec far entrare le sue forze nel porto principale, dove affront\u00f2 la Brigata Inferno, la migliore unit\u00e0 di fanteria dell'UE, che era incaricata di difendere la citt\u00e0. Lo scontro che segui fu cos\u00ec violento da far ricordare la battaglia dell'approdo di Cerbere come la pi\u00f9 feroce e sanguinosa dell'intera Guerra del Freddo.\nLe forze dell'UE hanno preso di mira quella porzione di penisola arabica che una volta era nota come Autostrada Tampa. In un disperato tentativo di mantenere operative le sue divisioni meccanizzate, l'UE deve strappare al controllo della CPA ci\u00f2 che resta delle riserve petrolifere e l'unico porto rimasto.\nTeatro Africano.\nL'attacco a Campo Gibilterra fu il primo a sorpresa lanciato dalla CPA per attirare allo scoperto le forze dell'UE. Anche se il luogo non aveva particolare rilevanza militare, era un importante punto di smistamento dei profughi provenienti dal Mediterraneo occidentale. Il 10 aprile 2142, la divisione del comando contraereo della CPA attacc\u00f2 Campo Gibilterra, che era difeso dal 4\u00ba e 5\u00ba battaglione corazzato dell'UE. I soldati della CPA combatterono vigorosamente, ma senza avventatezze. Il comandante dell'UE fece affidamento sui tiratori per mantenere delle posizioni chiave che gli permettessero di tenere impegnate le forze della CPA il pi\u00f9 a lungo possibile.\nPer attaccare la posizione dell'UE nel canale di Suez, la CPA si serv\u00ec di uno squadrone di Titani allo scopo di trasportare in campo le sue risorse. Anche l'UE utilizz\u00f2 la propria flotta di Titani per trasferire delle divisioni in nordafrica. Mentre infuriava il conflitto terrestre, nei cieli si svolgeva una battaglia secondaria, perch\u00e9 ognuna delle due fazioni cercava di impedire all'altra l'invio aereo di rinforzi.\nNel tentativo di fermare il flusso di rinforzi dell'UE verso il canale di Suez, la CPa lanci\u00f2 una serie di raid contro punti di trasporto chiave. Il pi\u00f9 vitale di questi era il porto di Tunisi. La nebbia nello stretto di Sicilia permise alla CPA di sbarcare l'ottavo reggimento quasi in cima alle difese portuali. Questa strategia permise loro di schiacciare le forze dell'UE verso il mare. La Brigata Valkiria, con la sua compagnia di L-5 Reisig, era la spina dorsale delle difese europee.\nAlla fine del 2142, migrazioni di massa, temperature polari e battaglie, avevano reso la maggior parte del territorio occupato dalla CPA inabitabile. Nel tentativo disperato di sostenere la propria ridotta popolazione, la CPA spost\u00f2 il proprio sguardo sulle zone chiave per i rifornimenti di cibo, acqua e energia. Shuhia Taiba, un progetto agricolo su larga scala dell'UE nel nord-Egitto, fu il primo obbiettivo dei generali della Coalizione. L'undici novembre, una flotta di Titan che trasportava sei divisioni si port\u00f2 sopra la zona. Furono immediatamente attaccati dalla secondo esercito EU. La battaglia che ne risult\u00f2 dur\u00f2 pi\u00f9 di un anno.\nNel gennaio 2143, la CPA prov\u00f2 ad appropriarsi di un'altra risorsa chiave, le centrali elettriche di Sidi, in Egitto. Gli impianti recentemente costruiti provvedevano al 40% del fabbisogno energetico dell'UE. Ogni schieramento utilizz\u00f2 tutti i propri effettivi per questa battaglia. Il 3\u00ba e il 4\u00ba Reggimento UE organizzarono tre linee difensive respingendo l'attacco prima dello sfondamento da parte delle forze speciali della CPA. In marzo giunsero di rinforso divisioni di paracadutisti e di corazzati da ambo le parti. La battaglia per Sidi fu una delle pi\u00f9 grandi della guerra.\nDopo aver perso il loro Titano, i superstiti della CPA si sono rifugiati nella citt\u00e0 di Anzio con pochi rifornimenti e mezzi corazzati. Le forze dell'UE hanno programmato un'offensiva dalla famigerata testa di ponte di Anzio a sud-est. Nei libri di storia, l'operazione Tegola sar\u00e0 ricordata come la battaglia pi\u00f9 sanguinosa della campagna dell'UE, che ha inflitto le pi\u00f9 pesanti perdite alla CPA.\nVeicoli e strutture di terra.\n\"Battlefield 2142\" annovera diversi tipi di mezzi che posseggono caratteristiche e funzioni pi\u00f9 o meno analoghe, indifferentemente dalla fazione di appartenenza.\nRuoli del giocatore.\nNello svolgimento dell'azione, il giocatore pu\u00f2 assumere diversi ruoli in rapporto agli altri membri della propria fazione ed al Comandante.\nNorthern Strike.\nNorthern Strike \u00e8 il primo \"booster pack\" di \"Battlefield 2142\".\nTrama.\nLo scenario della battaglia \u00e8 l'Europa del 2145, stretta nella morsa dei ghiacci perenni e sotto il controllo della CPA, il cui obiettivo \u00e8 assicurarsi l'accesso alle risorse naturale presenti nel sottosuolo. Mentre il grosso delle forze dell'UE era impegnato in feroci combattimenti a sud, la Coalizione Panasiatica \u00e8 riuscita a entrare incontrastata nel cuore dell'Europa conquistando le posizioni urbane e montane pi\u00f9 facili da difendere. L'esercito invasore \u00e8 penetrato ed entrambe le fazioni si sono equipaggiate per un nuovo tipo di guerra. Il claustrofobico territorio locale richiede feroci attacchi ravvicinati di fanteria, supportati da unit\u00e0 mobili agili e potenti. Nella successiva corsa alla supremazia tecnologica, sono stati sviluppati il rapido vettore a sospensione pneumatica della CPA e la macchina corazzata da combattimento dell'UE per supportare le truppe lungo la caotica linea del fronte. Mentre le forze dell'UE si preparano a riprendere il controllo della terra d'origine, il futuro del continente dipende dall'esito di una serie di sanguinose battaglie che decideranno chi riuscir\u00e0 a sopravvivere e chi scomparir\u00e0 fra i ghiacci.\nIl booster pack comprende tre nuove mappe (\"Port Bavaria\", \"Bridge at Remagen\" e \"Liberation of Leipzig\"), due mezzi (\"Hachimoto Tipo 36\", mezzo leggero in dotazione alla CPA e \"A-3 Goliath\", potente piattaforma di fuoco in dotazione all'UE), nuovi sblocchi, nuovi \"awards\" e una nuova modalit\u00e0 di gioco: \"Linee d'assalto\".\nVeicoli.\n\"Northern Strike\" aggiunge due nuovi \"IFV (Infantry Fighting Vehicle)\" alla battaglia.\nSblocchi.\nIn \"Battlefield 2142: Northern Strike\" sono disponibili dieci nuovi sblocchi, tutti aggiunti alla fine degli alberi degli sblocchi originali.\nModalit\u00e0 \"Linee d'assalto\".\nLa modalit\u00e0 \"Linee d'assalto\" prevede che la fazione UE parta con un'unica base (bloccata, quindi inconquistabile per gli avversari), mentre tutte le altre sono nelle mani della CPA. L'obiettivo finale dell'UE, il cui raggiungimento determina la chiusura della partita, \u00e8 conquistare la base principale della CPA, contrassegnata da un lucchetto rosso; tuttavia, questa sar\u00e0 conquistabile solo nel momento in cui l'UE \u00e8 in possesso di tutte le altre bandiere. I nuovi mezzi presenti nel Booster Pack \"NS\" rivelano qui tutta la loro utilit\u00e0: l'A-3 Goliath permette all'UE di conquistare progressivamente le bandiere nemiche, grazie anche alla possibilit\u00e0 di respawn dei giocatori direttamente nel mezzo; l'Hachimoto permette invece alla CPA di sfondare le linee nemiche e conquistare i punti di controllo che l'UE ha lasciato scoperti. Tale modalit\u00e0 \u00e8 giocabile, oltre che con le mappe di \"NS\", anche con \"Highway Tampa\" e \"Operation Shingle\".\nCuriosit\u00e0.\nTecniche particolari.\nIn \"Battlefield 2142\" vi sono particolari tecniche di gioco che molto spesso vanno incontro a severe punizioni da parte degli amministratori dei server o da parte della stessa EA. Alcuni esempi sono:\nTecnologia pubblicitaria.\nIl software di \"Battlefield 2142\" incorpora al proprio interno una tecnologia sviluppata da IGA Worldwide Inc. (in seguito denominata IGA, acronimo di \"In Game Adverts\") il cui obiettivo \u00e8 \"recapitare\" annunci pubblicitari all'interno del gioco, tramite connessione internet. Il risultato \u00e8 che all'interno delle mappe del gioco pu\u00f2 capitare di imbattersi in veri e propri cartelloni pubblicitari recanti consigli d'acquisto, solitamente inerenti a componenti hardware o a pellicole cinematografiche. La tecnologia IGA pu\u00f2 registrare l'indirizzo IP e altre informazioni anonime per determinare la qualit\u00e0 degli annunci pubblicitari immessi nel gioco.\nLa questione ha suscitato non poche polemiche fra i giocatori di tutto il mondo, che sembrano concordi nel condannare questa particolare forma di pubblicit\u00e0. Ad ogni modo, se si desidera che IGA non raccolga, usi, conservi o trasmetta i dati sopra descritti, \u00e8 necessario non installare n\u00e9 tantomeno usare il software su alcuna piattaforma usata per connettersi ad internet.\nDistribuzione del gioco.\nNel febbraio 2006 Dan Blackstone, un senior producer di EA, rilasci\u00f2 questa dichiarazione:\nIl risultato della radice quadrata (R.Q.) di 4588164 \u00e8 2142, cos\u00ec come di (3213\u00f73)\u00d72. A marzo 2006 EA e DICE annunciarono un seguito alla serie Battlefield intitolato per l'appunto \"Battlefield 2142\".\nNella mappa \"Midnight Sun\" di \"Armored Fury\" c'\u00e8 una macchina muscle guidabile, con targa \"2142\". Sempre in \"Armored Fury\", altri due indizi indicano l'approssimarsi del nuovo capitolo: la reclame di un orologio digitale fermo alle \"21:42\", e sul sedile del passeggero di un camion, una rivista che titola \"L'era glaciale si avvicina\"."}
{"id": "574019", "revid": "1418004", "url": "https://it.wikipedia.org/wiki?curid=574019", "title": "Thierry Maulnier", "text": "Biografia.\nThierry Maulnier fa i suoi studi ad Al\u00e8s poi a Nizza dove un liceo porta ora il suo nome. Entra all\u2019\"\u00c9cole normale sup\u00e9rieure\" nel 1928, nel medesimo corso di Roger Vailland, Robert Brasillach e Maurice Bard\u00e8che. Ancora studente, entra in relazione con l'ambiente dell\u2019\"Action fran\u00e7aise\", essendo stato invitato da Henri Massis a collaborare alla \"Revue Universelle\", poi scrivendo abbastanza regolarmente degli articoli per il quotidiano \"Action fran\u00e7aise\" diretto da Charles Maurras. Gli orientamenti originali del suo pensiero si vanno via via delineando durante gli anni che vanno dal 1930 al 1934 grazie al suo impegno nell'area di influenza dei non-conformisti degli anni trenta, collaborando a diverse riviste giovanili \"R\u00e9action\", \"La Revue fran\u00e7aise\", \"La Revue du Si\u00e8cle\", e pubblicando il suo primo libro \"La crise est dans l'homme\". \nAutore, nel 1934, con Jean-Pierre Maxence, del manifesto, \"Demain la France\" , fonda con questi nel 1936 un settimanale, \"L'Insurg\u00e9\", dove difende per diversi mesi posizioni socialiste e nazionaliste, che si troveranno in parte nel saggio \"Au-del\u00e0 du nationalisme\" del 1938. Contemporaneamente, crea, con Jean de Fabr\u00e8gues, una rivista mensile di indirizzo pi\u00f9 intellettuale, \"Combat\", che uscir\u00e0 fino all'inizio della guerra. \nDiventato nel 1938 un collaboratore regolare dell\u2019\"Action fran\u00e7aise\", continua ad esserlo dopo l'armistizio e inizia a scrivere anche per \"Le Figaro\". Termina la collaborazione all\u2019\"Action fran\u00e7aise\" dopo lo sbarco alleato in Nord Africa (la cosiddetta \"Op\u00e9ration Torch\") e continua, dopo il 1945 e fino alla sua morte, la sua carriera di giornalista al \"Figaro\".\nDopo la Liberazione, si allontana dal terreno politico per consacrarsi alla carriera di scrittore (saggista, drammaturgo e critico teatrale). Di lui sono le opere teatrali \"La Course des rois\" (1947), \"Le Profanateur\" (1950), \"La Ville au fond de la mer\" (1953), \"Le Soir du conqu\u00e9rant\" (1970), i saggi \"Violence et conscience\" (1945), \"La Face de m\u00e9duse du communisme\" (1952), \"L'Europe a fait le monde\" (1966), \"Le Sens des mots\" (1976), \"Les Vaches sacr\u00e9es\" (1977).\nNondimeno, il suo impegno pro-europeismo lo porta a collaborare regolarmente al mensile \"Le XX si\u00e8cle f\u00e9d\u00e9raliste\", dove ritrova alcuni \u00abnon conformisti degli anni 30\u00bb: Robert Aron, Daniel-Rops, Jean de Fabr\u00e8gues.\nNel 1959 gli \u00e8 assegnato il Gran premio di letteratura dell'Accademia francese, Per l'insieme dell'opera letteraria.\nNel 1964, viene eletto all'Acad\u00e9mie fran\u00e7aise al seggio di Henry Bordeaux. Nel 1986 riceve il Prix mondial Cino Del Duca (Premio mondiale Cino Del Duca)."}
{"id": "574020", "revid": "64688", "url": "https://it.wikipedia.org/wiki?curid=574020", "title": "Jacques Talagrand", "text": ""}
{"id": "574021", "revid": "599013", "url": "https://it.wikipedia.org/wiki?curid=574021", "title": "Giorgio Biasiolo", "text": "Carriera.\nCresciuto nel , ha fatto vari anni di gavetta in Serie C prima di approdare al nel 1968. Con i biancorossi sono bastate solamente due stagioni in Serie A per mettersi in luce e venire acquistato dal nel 1970.\nPunto fermo del centrocampo rossonero degli anni 1970, per le prime tre stagioni a Milano \u00e8 arrivato secondo in campionato, nell'ultimo caso con lo scudetto buttato al vento nella \"fatal Verona\". Conobbe tuttavia altri successi in maglia milanista, se non quello del tricolore: le Coppe Italia del 1972, del 1973 e del 1977, oltre alla pi\u00f9 prestigiosa Coppa delle Coppe nel 1973. Dal 1978 al 1980 ha militato nelle file del Siracusa vincendo il campionato di C2 e la Coppa Italia Semiprofessionisti."}
{"id": "574022", "revid": "301156", "url": "https://it.wikipedia.org/wiki?curid=574022", "title": "Marzotto Valdagno", "text": ""}
{"id": "574023", "revid": "1776051", "url": "https://it.wikipedia.org/wiki?curid=574023", "title": "Penthaz", "text": "Penthaz (, toponimo francese) \u00e8 un comune svizzero di 1\u00a0698 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "574026", "revid": "363629", "url": "https://it.wikipedia.org/wiki?curid=574026", "title": "Propofol", "text": "Propofol \u00e8 un farmaco usato nel campo dell'anestesia. \u00c8 un agente ipnotico, a breve durata d'azione, che viene somministrato per via endovenosa. Il farmaco viene spesso utilizzato dagli anestesisti come principale agente di induzione dell'anestesia; si utilizza anche per il mantenimento dell'anestesia generale, per la sedazione negli adulti ventilati meccanicamente, e per altre procedure che richiedono sedazione. Il farmaco trova anche largo impiego in campo veterinario. \nPropofol viene commercializzato da numerose altre societ\u00e0 farmaceutiche come medicinale equivalente. Il nome della molecola deriva da una contrazione del nome IUPAC 2,6,-diiso\"prop\"il\"f\"en\"ol\"o. Si tratta difatti di una molecola di fenolo, con due gruppi funzionali isopropilici.\nChimicamente il propofol non \u00e8 correlato ai barbiturici e ha ampiamente sostituito il tiopentale sodico per l'induzione dell'anestesia: questo perch\u00e9 il recupero da propofol \u00e8 pi\u00f9 rapido e \"lineare\" se confrontato con tiopentale. Propofol non pu\u00f2 essere considerato un analgesico, pertanto sostanze ad attivit\u00e0 antidolorifica (come ad esempio gli oppioidi) possono essere utilizzate in associazione con il propofol per alleviare il dolore.\nL'aspetto del propofol \u00e8 lattiginoso (simile a quello proprio di alcune emulsioni di grassi usate per la nutrizione parenterale), anche a causa della presenza di solfatidi d'uovo, i quali accorciano notevolmente la vita del prodotto una volta aperto il flacone. Questo, insieme con gli effetti amnesici, \u00e8 il motivo per cui il propofol \u00e8 anche chiamato, colloquialmente, \"Milk of amnesia\" (letteralmente \"Latte dell'amnesia\"), un gioco di parole con il \"Milk of Magnesia\", ossia il latte di magnesia.\nComposizione.\nDi aspetto lattescente, propofol \u00e8 un composto alchilfenolico e, quindi, insolubile in acqua.\nUn effetto collaterale frequente dopo somministrazione prolungata \u00e8 la colorazione verde delle urine. Il colore \u00e8 dovuto a un cromoforo fenolico verde che \u00e8 coniugato nel fegato ed escreto nelle urine.\nFarmacocinetica.\nLa molecola si caratterizza per l'elevata lipofilia, perci\u00f2 tende a distribuirsi rapidamente in tutti i tessuti biologici dell'organismo, cos\u00ec come nel sistema nervoso centrale.\nInizialmente le concentrazioni pi\u00f9 elevate si riscontrano negli organi ampiamente perfusi (ad esempio il cervello), quindi anche in altri organi come il tessuto muscolare e infine quello adiposo. La condizione di equilibrio tra sangue e liquor si verifica entro circa 2-3 minuti. Il legame con le proteine plasmatiche, indipendente dalla concentrazione del farmaco, \u00e8 pari a circa il 95-99%. La molecola si lega principalmente all'albumina e all'emoglobina.\nPropofol oltrepassa la barriera placentare.\nPropofol viene rapidamente e ampiamente metabolizzato dal fegato, attraverso un processo di coniugazione, in particolare per opera degli isoenzimi CYP2B6 e in misura minore da CYP2C9.\nL'alta clearance \u00e8 superiore allo stesso flusso di sangue al fegato. Questo fatto ha suggerito che propofol possa essere metabolizzato anche a livello di altri organi, tra cui il polmone.\nLa molecola viene escreta dall'organismo principalmente per via urinaria, come solfato o derivati glucuronati. Meno del 2% di una dose viene eliminata tramite le feci. Dopo infusione endovenosa l'emivita di eliminazione \u00e8 variabile tra i 277 e i 403 minuti.\nNei pazienti geriatrici la clearance pu\u00f2 essere ridotta, forse a causa del ridotto metabolismo epatico. L'insufficienza renale cronica o la cirrosi epatica non sembrano influenzare in modo significativo la farmacocinetica di propofol.\nFarmacodinamica.\nSi ritiene che propofol possa avere diversi meccanismi d'azione. In particolare sembra possa determinare una modulazione positiva della funzione inibitoria dell'acido gamma-amminobutirrico (GABA) attraverso i recettori GABA A, rallentando in questo modo il tempo di chiusura del canale, agendo inoltre come bloccante dei canali del sodio.\nRecenti ricerche hanno inoltre suggerito che il sistema cannabinoide endogeno possa contribuire in modo significativo all'azione anestetica del propofol e delle sue propriet\u00e0 uniche.\nStudi contemplanti il monitoraggio elettroencefalografico in soggetti in anestesia generale da propofol hanno dimostrato che il farmaco riduce la capacit\u00e0 del cervello di integrare le informazioni neurali, e ci\u00f2 in modo pi\u00f9 marcato nella banda gamma dell'EEG.\nA seguito di una singola somministrazione per via endovenosa propofol determina una rapida perdita di coscienza (misurata come perdita di risposta al comando vocale). L'insorgenza d'azione \u00e8 estremamente rapida e mediamente si aggira infatti intorno ai 15-30 secondi. La durata di azione di solito varia tra i 5 e i 10 minuti. La maggior parte dei pazienti tende a risvegliarsi allorch\u00e9 le concentrazioni di propofol nel sangue scendono intorno a 1 \u00b5g/mL. Il miglioramento delle prestazioni psicomotorie (risposta del paziente al comando verbale) di solito si verifica con concentrazioni inferiori a 0,5 \u00b5g/mL. La durata dell'anestesia \u00e8 variabile e spesso in funzione della dose utilizzata e di altri medicamenti co-somministrati. Mediamente si aggira intorno ai 10 minuti, potendo prolungarsi fino a un'ora. Il paziente si risveglia dall'anestesia in genere in modo rapido e lucido. L'apertura degli occhi diviene possibile entro una decina di minuti.\nDosi anestetiche del farmaco possono aumentare la resistenza vascolare cerebrale e diminuire il flusso sanguigno cerebrale, nonch\u00e9 il metabolismo cerebrale di ossigeno e glucosio. Le stesse dosi sembra possano diminuire lievemente la pressione intracranica in pazienti sottoposti a chirurgia intracranica cos\u00ec come in quei soggetti sottoposti a sedazione in una terapia intensiva.\nNel 2013 grazie a delle tecniche di \"photolabeling\", ricorrendo a un derivato della diazirina, \u00e8 stato identificato un sito di legame per propofol sui recettori GABAA dei mammiferi.\n\u00c8 stato inoltre dimostrato come il propofol sia in grado di proteggere lo ialuronano della sinovia dalla depolimerizzazione. Ci\u00f2 potrebbe aprire la strada ad altre applicazioni cliniche.\nUtilizzo clinico in anestesia.\nPropofol \u00e8 molto versatile. Il farmaco pu\u00f2 essere somministrato per sedazione breve o prolungata oltre che per l'anestesia generale. Il suo utilizzo non \u00e8 associato a nausea, come spesso accade con i farmaci oppioidi e con gli anestetici alogenati.&lt;br&gt;Le sue caratteristiche di rapida insorgenza d'azione e di rapido recupero, insieme con i suoi effetti amnesici, lo hanno portato a un'ampia diffusione per la sedazione e l'anestesia.\nGli effetti amnesici indotti da propofol sembrano comunque inferiori a quelli determinati da molte benzodiazepine, e in particolare da midazolam.\nCome agente di induzione in un'anestesia mantenuta con anestetici volatili propofol permette di abbreviare i tempi dell'induzione e di evitare la iniziale fase eccitatoria che spesso si accompagna all'impiego di anestetici volatili.\nRispetto agli anestetici barbiturici, come il tiopental sodico, ha tra i vantaggi una pi\u00f9 breve emivita e un minore accumulo nel tessuto adiposo, che lo rendono pi\u00f9 maneggevole dati i pi\u00f9 rapidi tempi di risveglio al termine della sua infusione.\nNelle tecniche TIVA e TCI viene utilizzato come unico agente ipnotico per il mantenimento dell'anestesia generale; a bassi dosaggi pu\u00f2 essere utilizzato per mantenere una sedazione, ponendo attenzione al suo considerevole effetto di depressione respiratoria, che pu\u00f2 facilmente culminare con un arresto della respirazione spontanea se vengono somministrati contemporaneamente analgesici oppioidi come morfina, fentanil o remifentanil.\nEffetti collaterali e indesiderati.\nStudi clinici effettuati su migliaia di pazienti hanno evidenziato che effetti collaterali da propofol si manifestano in una percentuale pari a circa il 10% dei soggetti sottoposti ad anestesia, mentre circa l'1% mostra effetti avversi seri consistenti in ipotensione, nausea e vomito e marcata bradicardia.\nDepressione del respiro e apnea marcata si verificano costantemente durante la fase di induzione dell'anestesia generale, questo effetto \u00e8 tuttavia desiderabile per poter incominciare la ventilazione meccanica. Il principale effetto avverso di natura cardiovascolare durante l'induzione dell'anestesia \u00e8 certamente l'ipotensione: la pressione sistolica e diastolica si riducono di circa il 30%.\nI soggetti con preesistente compromissione della funzione miocardica, riduzione della volemia, oppure segni di sepsi sembrano essere molto pi\u00f9 suscettibili nello sviluppare quest'effetto avverso. I pazienti pediatrici nei quali venga contemporaneamente somministrato del fentanil possono sviluppare (molto raramente) bradicardia, asistolia e arresto cardiaco. Per tale motivo i pazienti sedati devono essere attentamente e continuamente monitorati, data la possibilit\u00e0 di sviluppo di ipotensione e bradicardia, cos\u00ec come di effetti avversi respiratori (ad esempio, apnea, ostruzione delle vie aeree, riduzione della saturazione arteriosa di ossigeno).\nQuesti effetti avversi sono molto pi\u00f9 probabili in seguito a una rapida somministrazione endovenosa (bolo endovenoso), in particolare nei soggetti debilitati, nei grandi anziani oppure nei pazienti in classe ASA di III o IV.\nUno degli effetti collaterali pi\u00f9 frequenti correlati alla somministrazione di propofol \u00e8 il dolore durante l'iniezione, soprattutto nelle vene pi\u00f9 piccole. Anche se il miglior intervento per prevenire questo dolore resta sconosciuto, sembra che esso possa essere mitigato dal pretrattamento con lidocaina. Trombosi e flebiti sono riportate molto raramente.\nI pazienti mostrano una grande variabilit\u00e0 nella risposta al propofol. Esistono pazienti che vanno incontro a una profonda sedazione a seguito dell'assunzione di dosi modeste di farmaco. Un effetto collaterale pi\u00f9 grave, ma fortunatamente raro, \u00e8 la distonia. Il farmaco sembra essere dotato sia di attivit\u00e0 anticonvulsivante sia di effetti motori di tipo eccitatorio, ad esempio scosse tonico-cloniche, lievi movimenti mioclonici e talvolta opistotono. &lt;br&gt;In letteratura medica sono stati segnalati diversi casi di pazienti che hanno sviluppato brividi, febbre, e artro-mialgie diffuse poco dopo aver ricevuto propofol endovena per la sedazione o l'anestesia generale. Questi sintomi si sono sviluppati entro 6-18 ore dalla somministrazione di propofol e sono perdurati fino a 3 giorni dopo.\nPropofol, contrariamente ad altre molecole, non \u00e8 stato associato a casi di ipertermia maligna e il suo utilizzo \u00e8 stato considerato sicuro nei soggetti affetti da porfiria.\nIn alcuni soggetti l'utilizzo di propofol pu\u00f2 determinare la comparsa di priapismo.\nSintomi da astinenza, come per esempio l'ansia, l'agitazione, l'insonnia e la difficolt\u00e0 di concentrazione, che in qualche modo possono suggerire una dipendenza fisica, si riscontrano molto raramente.\nSindrome da infusione di propofol.\n\u00c8 stato descritto un altro raro, ma grave, effetto collaterale: la sindrome da infusione di propofol. Si tratta di uno squilibrio metabolico potenzialmente letale, che \u00e8 stato segnalato in particolare in pazienti in condizioni critiche, dopo una infusione prolungata e ad alto dosaggio di propofol, usato in combinazione con catecolamine e/o corticosteroidi e in caso di un basso apporto di carboidrati.\nLe caratteristiche cliniche della sindrome comprendono aritmie (bradicardia, fibrillazione atriale, tachicardia sopraventricolare e ventricolare, blocco di branca, asistolia), acidosi metabolica, lipemia, insufficienza cardiaca, insufficienza renale, rabdomiolisi sia dei muscoli scheletrici sia del muscolo cardiaco, mioglobinuria e morte.\nUso ricreativo.\nEsiste un'ampia letteratura che attesta l'utilizzo di propofol per scopi ricreativi. Il farmaco sembra determinare stato di euforia, allucinazioni, e disinibizione. Nel caso di assunzione ripetuta e cronica si pu\u00f2 sviluppare dipendenza, in particolare di tipo psichico, mentre la dipendenza fisica e i sintomi a essa correlati sono decisamente pi\u00f9 rari. \nIn letteratura medica esistono numerose segnalazioni circa il rischio di dipendenza e abuso di propofol. Talvolta questi abusi portano a morte gli assuntori. Un caso notissimo di morte per intossicazione da Propofol \u00e8 quello del cantante e performer Michael Jackson. Nella gran parte dei casi questi comportamenti da abuso hanno coinvolto operatori sanitari, principalmente medici e infermieri con mansioni di tipo anestesiologico. Una dipendenza di tipo psicologico caratterizzata da un intenso desiderio per la droga, perdita di controllo sulla quantit\u00e0 assunta e sulla frequenza di utilizzo, \u00e8 stata riportata in molti casi di abuso di propofol. \nL'uso ricreazionale del farmaco \u00e8 decisamente pi\u00f9 frequente tra il personale sanitario (soprattutto medici e infermieri) che ruota intorno alle anestesie, alle terapie intensive e rianimazioni e ai servizi di emergenza: in altre parole personale che ha un pi\u00f9 facile accesso al farmaco. L'abuso sembra essere pi\u00f9 facile nel personale sanitario sottoposto a turni stressanti, intervallati solo da brevi periodi di riposo. \nIn considerazione delle caratteristiche farmacocinetiche e farmacodinamiche di propofol l'abuso si caratterizza come estremamente pericoloso senza un adeguato monitoraggio e pu\u00f2 condurre a morte coloro che lo assumono.\nControindicazioni.\nPropofol \u00e8 controindicato nei soggetti con ipersensibilit\u00e0 nota al principio attivo oppure a uno qualsiasi degli eccipienti della formulazione farmaceutica, fornita come un'emulsione uovo-lecitina. Ne consegue la controindicazione ai soggetti con ipersensibilit\u00e0 alle uova, alla soia oppure ai prodotti e derivati di queste sostanze."}
{"id": "574027", "revid": "767487", "url": "https://it.wikipedia.org/wiki?curid=574027", "title": "Vecchi cani bastardi", "text": "Vecchi cani bastardi \u00e8 il nono album della Banda Bassotti, pubblicato il 13 aprile 2006. Il CD contiene anche una traccia cantata in giapponese ed \u00e8 stato pubblicato anche su tale mercato dall'etichetta \"Treasure Music co ltd\" con una versione dal vivo di \"Bella Ciao\" come bonus track."}
{"id": "574032", "revid": "122981096", "url": "https://it.wikipedia.org/wiki?curid=574032", "title": "Midazolam", "text": "Il midazolam \u00e8 una benzodiazepina ad azione ultrabreve utilizzata oggi nel campo dell'anestesia.\nSomministrabile per via endovenosa, orale e intranasale. Ha un'azione immediata di sedazione, blanda miorisoluzione e amnesia anterograda. Occasionalmente, specie nei soggetti anziani, il suo smaltimento pu\u00f2 risultare rallentato. \u00c8 usato anche come farmaco di induzione dell'incoscienza nei soggetti instabili da un punto di vista emodinamico, proprio perch\u00e9 il farmaco determina una minima depressione cardiorespiratoria.\nIl midazolam fu sintetizzato per la prima volta nel 1976 da Fryer e Walser."}
{"id": "574034", "revid": "1543377", "url": "https://it.wikipedia.org/wiki?curid=574034", "title": "Franco Brienza", "text": "Caratteristiche tecniche.\nFantasista brevilineo dal piede mancino, predilige il ruolo di trequartista ma pu\u00f2 giocare anche come interno di centrocampo e esterno di destra con tendenza ad accentrarsi.\nBiografia.\n\u00c8 sposato con Isabella Forte, che gli ha dato la primogenita Denise e il secondogenito Daniel, nato il 10 dicembre 2012.\nIl 24 marzo 2009 il nome di Franco Brienza \u00e8 inserito nella lista degli indagati, insieme a Salvatore Aronica e Vincenzo Montalbano, per l'inchiesta su presunte combine di partite del Palermo disposte dalla mafia. L'inchiesta che lo riguarda si riferisce al 2003 quando Brienza vestiva la maglia dell'Ascoli.\nNel settembre dello stesso anno la Procura di Palermo ha archiviato l'indagine, anche perch\u00e9 il reato sarebbe caduto in prescrizione.\nCarriera.\nClub.\nInizi.\nNato a Cant\u00f9, ma originario di Ischia, inizia a giocare a calcio a 6 anni nel Campagnano, scuola calcio ischitana, poi nell'Isolotto, societ\u00e0 satellite della , trasferendosi poi all'Imolese nel 1995.\nNel 1997 passa al e, dopo aver disputato due stagioni con la formazione Primavera, esordisce a 18 anni in Serie B.\nPalermo, Ascoli, Perugia.\nNel 2000 passa al Palermo in Serie C1, con cui vince il torneo 2000-2001 ottenendo la promozione in Serie B: gioca 32 partite di campionato (con 2 gol all'attivo) ed una partita nella Coppa Italia di Serie C. L'esordio in maglia rosanero avviene il 10 settembre 2000 in Palermo- (2-0), subentrando a Emilio Belmonte al 73'.\nNel 2002 passa in prestito all', sempre in Serie B; realizza 7 reti giocando come seconda punta.\nNel 2003 torna a Palermo e, dopo il girone d'andata e quindi nel mercato invernale, il 30 gennaio 2004 passa al Perugia in Serie A, nell'ambito della trattativa che ha portato Fabio Grosso in rosanero. Esordisce nel massimo campionato italiano l'8 febbraio 2004 in -Perugia (2-1) e realizza 2 reti in 12 partite, spesso subentrando a gare iniziate.\nNella stagione 2004-2005 gioca con il Palermo neopromosso in Serie A e raggiunge la soglia delle 10 reti, segnando peraltro alla Juventus nella vittoria dei rosanero per 1-0. Nella stagione 2005-2006, oltre a un gol segnato in 27 incontri di campionato, colleziona 13 presenze in Coppa UEFA \u2013 le prime in ambito internazionale dopo il sesto posto del campionato precedente \u2013 realizzando 3 gol.\nNella stagione 2006-2007 colleziona 22 presenze in campionato mentre in Coppa UEFA le presenze sono 5; in questa edizione segna la sua quarta rete in Europa con la maglia del Palermo, che lo rendono il miglior realizzatore con questa maglia in ambito internazionale, venendo poi raggiunto da Abel Hern\u00e1ndez nella stagione 2010-2011. Risulta insieme ad Andrea Barzagli e Mattia Cassani il giocatore pi\u00f9 presente nelle competizioni internazionali per club con la maglia del Palermo con 15 apparizioni.\nReggina, Siena, ritorno al Palermo.\nIl 16 gennaio 2008 viene acquistato in prestito con diritto di riscatto dalla . Esordisce in amaranto il 20 gennaio 2008 in Reggina-Cagliari (2-0), segnando il primo gol in maglia amaranto. Segna anche il gol del momentaneo vantaggio nella vittoria contro la Juventus per 2-1 del 23 febbraio 2008. A giugno 2008 viene riscattato dai calabresi per 2,2 milioni di euro.\nIl 28 settembre 2008, durante Palermo-Reggina, si rende protagonista di un gesto di fair-play molto apprezzato dal pubblico e dalla stampa sportiva: a inizio ripresa, dopo uno scontro tra le teste di Bernardo Corradi e Federico Balzaretti, giunge da solo in area di rigore, davanti al portiere ma si ferma volontariamente, senza attendere l'arresto del gioco da parte dell'arbitro Stefano Farina, che gradisce il gesto ringraziandolo.\nIl 1\u00ba maggio 2010, in Reggina- (1-2), realizza l'11\u00ba gol in stagione, battendo il precedente record personale di 10 reti nel 2004-2005 con il .\nIl 31 agosto, nell'ultimo giorno di calciomercato, si trasferisce a titolo definitivo al , squadra di Serie B. Esordisce in campionato all'ottava giornata, -Siena (0-0). In -Siena (1-1) valevole per la 18\u00aa giornata segna la sua prima rete in bianconero e nella giornata successiva realizza la prima doppietta con la nuova maglia in Siena- (3-0). Chiude la stagione con 29 presenze in campionato (con 7 gol all'attivo) pi\u00f9 una partita di Coppa Italia; con la squadra, allenata da Antonio Conte, ottiene il secondo posto in campionato e la promozione in Serie A.\nNella stagione 2011-2012 gioca 36 partite in campionato (con 4 gol) e 2 in Coppa Italia, raggiungendo la salvezza.\nIl 12 giugno 2012 ritorna al Palermo a quattro anni e mezzo di distanza, per 1,3 milioni di euro. Il giocatore ritrova come allenatore Giuseppe Sannino, che lo ha decisamente voluto anche al Palermo. Nella partita -Palermo (3-0) della 13\u00aa giornata \u00e8 stato capitano della squadra dall'uscita di Massimo Donati (con Fabrizio Miccoli non convocato per infortunio) fino alla propria sostituzione.\nIl 24 novembre, nella partita nel derby contro il (vinta per 3-1), ha tagliato il traguardo delle 200 presenze nella massima serie.\nLascia il Palermo a gennaio del 2013, dopo 17 presenze in campionato (con un gol e quattro assist) pi\u00f9 2 presenze in Coppa Italia, per un totale di 219 presenze (che lo rendono il dodicesimo giocatore pi\u00f9 presente di sempre in maglia rosanero) e 25 gol con i siciliani.\nAtalanta, Cesena, Bologna, Bari.\nIl 31 gennaio 2013, ultimo giorno di calciomercato, passa all'Atalanta a titolo definitivo. Esordisce in maglia nerazzurra nella partita della 24\u00aa giornata disputata il 10 febbraio e pareggiata per 0-0 contro il . Chiude l'annata con altre 5 presenze, l'ultima delle quali nella 32\u00aa giornata contro la (0-2), incontro nel quale si procura un infortunio alla spalla destra che gli fa chiudere anzitempo la stagione. Segna il suo primo gol con la maglia dell'Atalanta l'11 maggio 2014 al 95' di Atalanta-Milan, rete che risulter\u00e0 decisiva per la vittoria per 2-1 della squadra bergamasca.\nIl 13 agosto 2014 passa a titolo definitivo al . Totalizza 30 presenze e 8 gol in campionato, non riuscendo ad evitare la retrocessione del club romagnolo. Per la stagione successiva \u00e8 ingaggiato dal , con cui raccoglie 31 presenze e 3 gol (tra Serie A e Coppa Italia).\nIl 30 agosto 2016 passa al firmando un biennale. Segna il suo primo gol con i biancorossi alla 7\u00aa giornata contro il Brescia. Termina la stagione al 12\u00ba posto in classifica. Il secondo anno nel Bari conduce la stagione da protagonista arrivando sino ai play-off, poi persi contro il Cittadella. Dopo essersi svincolato d'ufficio con tutta la squadra a causa della mancata iscrizione in Serie B del Bari, rimane comunque in Puglia nella rifondata societ\u00e0 biancorossa militante nel campionato di Serie D siglando un accordo per un anno con opzione per il secondo, con la fascia da capitano al braccio. In Serie D totalizza 21 presenze e 2 gol contribuendo all'immediata promozione in Serie C dei galletti. A fine stagione non rinnova il contratto e si ritira ufficialmente dal calcio giocato.\nDirigente sportivo.\nDopo il ritiro, il 29 agosto 2019 viene annunciata la sua permanenza al come osservatore e \"brand ambassador\". Ricopre il ruolo sino al termine del campionato, non venendo riconfermato per la stagione successiva.\nNazionale.\nNel 2005, con Marcello Lippi in panchina, ha collezionato due presenze con la Nazionale italiana. Esord\u00ec l'8 giugno in un'amichevole pareggiata 1-1 contro la Serbia. Tre giorni dopo, contro l'Ecuador, serv\u00ec a Toni (allora compagno di squadra, anche ai tempi del Palermo) l'assist per la rete dell'1-1."}
{"id": "574035", "revid": "767487", "url": "https://it.wikipedia.org/wiki?curid=574035", "title": "Bournens", "text": "Bottens (toponimo francese) \u00e8 un comune svizzero di 372 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "574037", "revid": "30610", "url": "https://it.wikipedia.org/wiki?curid=574037", "title": "Feticismo del piede", "text": "Il feticismo del piede, o anche podofilia, \u00e8 un aspetto della sessualit\u00e0 umana, e pi\u00f9 specificamente del feticismo, che consiste nell'intenso desiderio sessuale (prevalente o esclusivo) rivolto verso i piedi. Questo tipo di parafilia \u00e8 popolare sia nel mondo eterosessuale sia in quello omosessuale ed \u00e8 la forma pi\u00f9 comune di feticismo sessuale legato a una parte del corpo umano.\nTalvolta questo gusto sessuale si manifesta in persone che esprimono la propria sessualit\u00e0 nella forma della sottomissione. Nella storia infatti la lavanda dei piedi \u00e8 sempre stata considerata un'umiliazione: nell'antica Roma era infatti compito degli schiavi lavare i piedi dei loro padroni, cos\u00ec come nella storia tra molti popoli i sovrani erano soliti farsi baciare i piedi (loro o dei loro figli) dai propri sudditi in segno di supremazia nei loro confronti.\nAd ogni modo, chi pratica attivamente il feticismo dei piedi, spesso non \u00e8 un soggetto schiavo della persona che riceve tali attenzioni: nonostante il feticismo dei piedi sia spesso accostato al sadomasochismo e al BDSM secondo gli studiosi non esiste una correlazione tra questi due aspetti della sessualit\u00e0. Non \u00e8 raro trovare anche soggetti dominanti con un interesse per i piedi, anche se esistono casi in cui il feticista rivolge la sua attenzione esclusivamente al piede, concentrando il suo interesse in quest'unica \"direzione\". Una grande parte dei feticisti del piede ha una considerazione per i piedi identica, quindi aggiuntiva, a quella per le classiche zone erogene.\nMolte sono le teorie che dibattono se considerare la pratica del feticismo, nelle sue svariate forme, come una perversione sessuale patologica. Tuttavia, tutte concludono sostenendo che questa pratica, se non riveste carattere di esclusivit\u00e0 nella sfera sessuale - ossia senza la quale il soggetto non riesce a trarre piacere o a raggiungere l'orgasmo - rappresenta un modo per rendere pi\u00f9 vivace ed intrigante il rapporto con il partner. Alcuni casi legati al feticismo dei piedi sono presenti nella stessa \"Psychopathia sexualis\" di Kraft-Ebing.\nCaratteristiche.\nIl feticismo del piede \u00e8 fondamentalmente un pronunciato interesse sessuale riguardo ai piedi o alle calzature. Sigmund Freud considerava il loto d'oro delle ragazze cinesi una forma di feticismo.\nNel 1995, tre ricercatori del Dipartimento di Sociologia della Indiana University hanno pubblicato un articolo, sul \"Journal of Sex Research\", con i risultati di uno studio condotto su 262 uomini gay e bisessuali, attratti dai piedi maschili. Dei 262 soggetti intervistati, 89 hanno riferito uno o pi\u00f9 episodi che, a loro avviso, spiegherebbero lo sviluppo del loro feticismo.\nLa maggioranza dei soggetti ricorda esperienze vissute durante l'infanzia, avute tramite il contatto fisico con i piedi di figure maschili di riferimento, come il padre, lo zio o il fratello maggiore.\nUno studio del 2007 dell'Universit\u00e0 di Bologna, ha dimostrato come per i feticisti l'attrazione dei piedi superi quella delle natiche o dei seni delle donne. Si \u00e8 inoltre dimostrato come il feticismo del piede abbia avuto la massima diffusione durante l'epidemie di sifilide del XVI e del XIX secolo e l'epidemia di AIDS nel XX secolo come pratica di sesso sicuro.\nPer un feticista del piede, i punti d'attrazione includono la forma e le dimensioni dei piedi e delle dita (dita affusolate, dita tozze, unghie smaltate, arcate plantari alte, piante, ecc.), gioielli (anelli, cavigliere, ecc.), trattamenti (come il pedicure o il massaggio), calzature (piedi nudi, sandali, infradito, tacchi a spillo, collant, ecc.), odore, e/o interazione sensoriale (annusando, leccando, baciando, solleticando, mordendo, succhiando le dita, ecc.).\nPratiche.\nIl \"foot worship\".\nCon questo termine inglese, che sta a significare \"culto del piede\", si comprendono molti giochi sessuali legati al feticismo del piede, tra cui gli atti di leccare, baciare o annusare i piedi del partner. Alcuni esempi sono:\nAltre pratiche.\nQui sotto sono riportate le pratiche pi\u00f9 umilianti, spesso collegate al sadismo, al masochismo e al BDSM:"}
{"id": "574038", "revid": "834", "url": "https://it.wikipedia.org/wiki?curid=574038", "title": "The Black Hole", "text": ""}
{"id": "574045", "revid": "198277", "url": "https://it.wikipedia.org/wiki?curid=574045", "title": "Sedazione", "text": "Con il termine di sedazione si indica, in medicina uno stato di alterazione parziale della coscienza in cui il paziente non perde completamente la nozione di s\u00e9, anche se in parte ne \u00e8 deficitario. La sedazione pu\u00f2 essere indotta con molti farmaci ipnotici o ansiolitici ed \u00e8 utile per l'esecuzione di manovre chirurgiche poco cruente e dalla durata limitata. \nDescrizione.\nLa sedazione cosciente per via inalatoria \u00e8, per il paziente, una situazione di piacevole rilassamento psichico e muscolare con mantenimento della collaborazione attiva.\nLa maggiore indicazione resta, naturalmente, il trattamento della paura e dell'ansia connesse con la terapia praticata. Se non fosse per i rari casi di incompatibilit\u00e0 soggettiva, la sedazione inalatoria potrebbe essere, di fatto, l'unica tecnica di sedazione richiesta per il trattamento delle angosce connesse con l'odontoiatria.\nLa scomparsa dell'ansia, unita a una sensazione di piacevole rilassamento, un relativo innalzamento della soglia dolorifica, un'importante diminuzione del riflesso faringeo e una serie di altre interessanti sintomatologie (quali la stabilizzazione del battito cardiaco e della pressione arteriosa, la contrazione temporale, il non ricordo dolorifico n\u00e9 il suo accumulo), .\nIn odontoiatria la somministrazione di protossido d'azoto e ossigeno viene effettuata attraverso una mascherina nasale utilizzando moderne apparecchiature elettroniche (\"sedation machines\") appositamente tarate. soprattutto in quei pazienti che manifestano un elevato livello di ansia migliorando il livello esecutivo e abbreviando considerevolmente i tempi operativi. I vantaggi per l'operatore, sono molti: la semplicit\u00e0 della metodica, l'induzione veloce e la rapida eliminazione della sostanza che consente al paziente di lasciare lo studio subito dopo l'intervento. Va inoltre sottolineata la sicurezza della tecnica che garantisce il mantenimento della coscienza e dei riflessi tutelari del paziente, in un contesto di di rischi.\nSedazione profonda.\nLa sedazione profonda \u00e8 compresa nella medicina palliativa. Previo consenso informato, e applicabile unicamente a malattie inguaribili in stato avanzato, fa ricorso alla somministrazione intenzionale di farmaci, alla dose necessaria richiesta, per ridurre fino ad annullare la coscienza del paziente allo scopo di alleviare sintomi fisici o psichici intollerabili e refrattari a qualsiasi trattamento nelle condizioni di imminenza della morte."}
{"id": "574050", "revid": "767487", "url": "https://it.wikipedia.org/wiki?curid=574050", "title": "Sullens", "text": "Sullens (toponimo francese) \u00e8 un comune svizzero di 976 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "574052", "revid": "327653", "url": "https://it.wikipedia.org/wiki?curid=574052", "title": "Sant'Avito", "text": ""}
{"id": "574053", "revid": "112131079", "url": "https://it.wikipedia.org/wiki?curid=574053", "title": "Corriere del Polesine", "text": "Il Corriere del Polesine \u00e8 stato un quotidiano stampato a Rovigo dal 1890 al 1927.\nStoria.\nFu fondato dal 1890 da Giovanni Battista Casalini per contrastare il movimento democratico che stava evolvendo verso il sindacalismo ed il socialismo. La sua diffusione si aggir\u00f2 tra le 4000 e le 6000 copie (una nota prefettizia del 4 agosto 1921 attribuiva al quotidiano una tiratura giornaliera di circa 3000 copie).\nDal febbraio del 1893 al luglio del 1898 fu diretto da Alberto Bergamini, poi passato al Corriere della Sera, futuro fondatore nel 1901 del \u00abIl Giornale d'Italia\u00bb ed entrato nella storia del giornalismo italiano per aver inventato la \"Terza pagina\". Il quotidiano sosteneva gli interessi degli agrari locali ed era spesso in polemica con il settimanale socialista \u00abLa Lotta\u00bb e con il settimanale cattolico diocesano \u00abIl Popolo\u00bb, che successivamente mut\u00f2 il nome in \u00abLa Settimana\u00bb.\nNegli anni venti il quotidiano sostenne apertamente il Partito Nazionale Fascista.\nDal 1921 fu controllato da Enzo Casalini, nipote di Giovanni Battista.\nCess\u00f2 le pubblicazioni nel 1927 per volont\u00e0 dello stesso Casalini che fond\u00f2, al posto del Corriere, un nuovo quotidiano: La Voce del Mattino."}
{"id": "574063", "revid": "767487", "url": "https://it.wikipedia.org/wiki?curid=574063", "title": "Amore e odio", "text": "Amore e odio \u00e8 il settimo album della Banda Bassotti. Una delle canzoni pi\u00f9 conosciute di questo album \u00e8 \"Damigella della notte\".\nTracce.\nDamigella della notte.\nLa canzone \u00e8 altamente politicizzata, come molte altre loro canzoni e quindi si notano fortemente considerazioni politiche che si richiamano agli ideali dell'estrema sinistra, soprattutto una forte contestazione alla politica statunitense e alla NATO. Riguardo alla contestazione agli USA, si fanno richiami alla guerra del Vietnam e quindi alla politica belligerante della superpotenza; riguardo alla NATO, si critica l'uso di bombe all'uranio impoverito."}
{"id": "574082", "revid": "287204", "url": "https://it.wikipedia.org/wiki?curid=574082", "title": "Jota", "text": "Jota pu\u00f2 essere"}
{"id": "574086", "revid": "298229", "url": "https://it.wikipedia.org/wiki?curid=574086", "title": "Campionati europei di atletica leggera 2010", "text": "I XX campionati europei di atletica leggera si sono tenuti a Barcellona, in Spagna, dal 26 luglio al 1\u00ba agosto 2010 allo stadio olimpico Llu\u00eds Companys. "}
{"id": "574087", "revid": "1632387", "url": "https://it.wikipedia.org/wiki?curid=574087", "title": "Daniele Caluri", "text": " \u00c8 noto per il suo lavoro su Il Vernacoliere, mensile satirico livornese distribuito nel centro-nord Italia, con cui ha collaborato dal 1985 al 2011 e per cui ha creato i suoi personaggi pi\u00f9 famosi.\nBiografia.\nHa iniziato a lavorare per Il Vernacoliere dopo aver mandato delle vignette satiriche disegnate sui banchi di scuola; arrivato al giornale, ha sostituito come copertinista Max Greggio, diventato autore televisivo di successo.\nDiplomato all'Accademia di Belle Arti di Firenze nel 1996, ha in seguito lavorato per Bonelli ad alcuni albi di Martin Myst\u00e8re (\"La tredicesima fatica\", n. 281 dell'ottobre 2005 e \"Il codice Caravaggio\", n. 291 del giugno 2007) in collaborazione con Alfredo Castelli, conosciuto durante Lucca Comics 1999. Oltre alle storie ufficiali della serie, Caluri ha disegnato anche tre fascicoli comici su Martin Myst\u00e8re, pubblicati in occasione di Rimini Comix, di un evento all'Universit\u00e0 di Padova e di Italia Wave 2007.\nHa pubblicato un primo albo a fumetti nel 1999 raccogliendo le storie del suo personaggio Fava di Lesso pubblicate su Il Vernacoliere a partire dal 1993 e sino al 1998.\nFava di Lesso, un indiano d'America stereotipato sulla base del genere western con frequenti deviazioni nello scurrile e nel boccaccesco, aveva riscosso ottimo successo tra i lettori del giornale. Proprio grazie al successo di questo personaggio venne la collaborazione con la Bonelli Editore, anche se Sergio Bonelli, da sempre restio verso le parodie dei fumetti western (come \"Ombre Rosse\" di Enzo Scarton e \"Fax palle in canna\" di Leomacs editi pi\u00f9 o meno in quel periodo), non fu molto ben disposto verso il fumetto dell'artista toscano.\nAccantonato il personaggio dell'indiano scorbutico, Caluri ha lanciato una nuova striscia mensile, Luana la bebis\u00ectter, incentrata sulle avventure di una sexy babysitter, Luana, procace quanto stupida e di un ragazzino, M\u00e0icol, ricco, orribile a vedersi e malvagio. Pubblicata dal 1999 al 2004, ha ottenuto un successo ancora maggiore, tale da spingere alla pubblicazione di tre raccolte (\"Luana La Bebis\u00ectter Atto I\", \"Luana La Bebis\u00ectter Atto II\" e \"Luana La Bebis\u00ectter Gran Finale\") e alla ripresa del personaggio a partire dal 2006 fino all'anno successivo.\nSempre nel periodo di Luana, Caluri \u00e8 ritornato alle vignette con Nedo, personaggio muto ma dalla perenne erezione e dalle movenze inequivocabili. Nel 2003, sui testi di Emiliano Pagani, disegna una rubrica comica chiamata Bollettino Meteo in cui il Colonnello Starita, un iracondo meteorologo, conclude in tragedia le previsioni del tempo.\nL'ultima opera pubblicata sul Vernacoliere \u00e8 Don Zauker, prete esorcista assai fuori dagli schemi: sboccato, dal fisico palestrato e ipertatuato, per nulla vicino alle posizioni tradizionali della Chiesa cattolica. Il nome di Don Zauker deriva da un personaggio della serie Daitarn 3, il capo dei perfidi Meganoidi, a sottolineare all'istante il carattere del personaggio: \"arrogante, manesco, ignorantissimo, egoista, bugiardo, \u00e8 l'incarnazione di tutti i vizi dell'uomo\" (Emiliano Pagani) Le fattezze fisiche, invece, ricordano da vicino quelle di Clint Eastwood e dei \"duri\" del cinema di Hollywood.\nDon Zauker, su testi di Emiliano Pagani, \u00e8 una \"summa\" di satira acida a tutto campo e di anticattolicesimo (sentimento largamente condiviso da Caluri che non ne fa mistero), cosa che ha reso il fumetto molto amato dai lettori de Il Vernacoliere. Una raccolta delle puntate pubblicate del fumetto di Don Zauker (pi\u00f9 una inedita) \u00e8 stata presentata in anteprima nel corso di Lucca Comics 2006.\nDurante la tradizionale festa organizzata a Livorno dalla rivista i due autori hanno realizzato uno spettacolo, in collaborazione con la compagnia teatrale I Licaoni, il \"Don Zauker Talk Show\", replicato durante l'edizione di Lucca Comics 2006.\nCaluri \u00e8 stato presidente della giuria al \"1\u00ba Premio di Satira Citt\u00e0 di Carrara - 2005\" ed \u00e8 intervenuto come docente ai corsi della Scuola del Fumetto di Pisa.\nOltre all'attivit\u00e0 fumettistica, dal 1993 al 2000 ha suonato come tastierista nel gruppo musicale \"Gli Amici di Zenigata\", con cui ha pubblicato un CD di cover comiche di sigle di cartoni animati (\"Il banjo di Haran\") e tenuto concerti in tutta Italia.\nNel 2006 ha vinto a Lucca Comics il premio \"Gran Guinigi\" come miglior disegnatore e il premio \"Fumo di china\" come \"Miglior autore completo umoristico\".\nCon la serie \"Don Zauker esorcista\" ha vinto nel 2007 il Premio Micheluzzi per il \"Migliore Disegno per una Serie Umoristica\" e per la \"Migliore Serie Umoristica\" (assieme a Emiliano Pagani).\nNell'edizione 2007 di Lucca Comics \u00e8 stata dedicata una mostra monografica a Caluri.\nNel 2007 disegna l'adattamento a fumetti del romanzo \"Michele Strogoff\" di Jules Verne, su sceneggiatura di Fr\u00e9d\u00e9ric Br\u00e9maud, per le edizioni Adonis/Gl\u00e9nat.\nDa febbraio 2008 cura, assieme ad Emiliano Pagani, la rubrica di satira \"Domus Bokassa\" sulle pagine del mensile Il mucchio.\nDal settembre 2008 \u00e8 docente di Disegno e Storia dell'Arte presso il Liceo scientifico \"F. Enriques\" di Livorno.\nA dicembre 2011 \u00e8 stato ospite del Salerno Comicon per l'uscita di \"Nirvana\"."}
{"id": "574095", "revid": "52953", "url": "https://it.wikipedia.org/wiki?curid=574095", "title": "Athos", "text": ""}
{"id": "574103", "revid": "124385902", "url": "https://it.wikipedia.org/wiki?curid=574103", "title": "Sinfonia n. 9 (Dvo\u0159\u00e1k)", "text": "La Sinfonia n. 9 in mi minore di Anton\u00edn Dvo\u0159\u00e1k (op. 95), nota anche col titolo di Sinfonia \"Dal Nuovo Mondo\", \u00e8 la nona e ultima sinfonia del compositore ceco. Fu pubblicata dall'autore come \"Sinfonia n. 5\" perch\u00e9 le prime quattro sinfonie erano da lui considerate perdute o dimenticabili.\nIl titolo si riferisce al Nuovo Mondo, ossia il continente americano, poich\u00e9 fu composta negli Stati Uniti d'America quando Dvo\u0159\u00e1k era direttore del National Conservatory of Music of America di New York. La cultura locale stimol\u00f2 e arricch\u00ec il compositore, che propose una sinfonia di matrice classica europea, ma contaminata dalla musica autoctona, come gli \"spiritual\" afroamericani e la musica dei nativi americani.\nFu composta tra dicembre 1892 e maggio 1893 a New York ed eseguita in prima assoluta alla Carnegie Hall il 16 dicembre di quello stesso anno dalla New York Philharmonic diretta da Anton Seidl, ottenendo un enorme successo. Neil Armstrong port\u00f2 l'opera sulla Luna durante la missione Apollo 11, la prima con atterraggio sul satellite, nel 1969.\nStrumentazione.\nLa Nona Sinfonia di Dvo\u0159\u00e1k prevede il seguente organico orchestrale:"}
{"id": "574104", "revid": "725", "url": "https://it.wikipedia.org/wiki?curid=574104", "title": "Unione nazionale incremento razze equine", "text": "L'Unione nazionale incremento razze equine, in acronimo UNIRE, era un ente istituito con regio decreto 24 maggio 1932, n. 642 e voluto, tra gli altri, dal celebre allevatore forlivese Paolo Orsi Mangelli, colui che diede nome alla \"legge Mangelli\" del 1942, con la quale si riservava all'Unire \u00abla facolt\u00e0 di esercitare totalizzatori e scommesse al libro per le corse dei cavalli\u00bb.\nGi\u00e0 ente di diritto pubblico, di primo livello, con sede in Roma, era dotato di autonomia finanziaria, amministrativa e contabile e posto sotto la vigilanza del Ministero delle politiche agricole alimentari e forestali. Con legge 15 luglio 2011 n. 111 l'UNIRE \u00e8 stata trasformata in ASSI (Agenzia per lo sviluppo del settore ippico) ereditando \"in toto\" funzioni e obbligazioni del disciolto ente. L'ASSI, tuttavia, a sua volta \u00e8 stata soppressa mediante la legge 7 agosto 2012 n. 135 e le sue funzioni trasferite quasi interamente al Ministero delle politiche agricole alimentari e forestali. L'ex ASSI attualmente continua la sua attivit\u00e0 ordinaria in forma di gestione provvisoria, sotto il diretto controllo del Ministero.\nFinalit\u00e0 dell'ente.\nI compiti principali dell'UNIRE sono:"}
{"id": "574105", "revid": "256896", "url": "https://it.wikipedia.org/wiki?curid=574105", "title": "UNIRE", "text": ""}
{"id": "574106", "revid": "287204", "url": "https://it.wikipedia.org/wiki?curid=574106", "title": "Sesto Pompeo Festo", "text": "Biografia.\nNon si hanno molte notizie su questo scrittore, per il quale \u00e8 stata suggerita una provenienza dalla citt\u00e0 di \"Narbo\", nella Gallia meridionale (odierna Narbona), che tuttavia permane incerta.\n\"De verborum significatu\".\nFesto compose il \"De verborum significatu\", un dizionario enciclopedico in 20 libri (uno per lettera) in cui sono raccolti dati che possono riferirsi alla storia, alla societ\u00e0, alla religione, alla geografia e all'aspetto di Roma o dell'Italia, raccogliendo una ricca serie di fonti pi\u00f9 antiche, ora in gran parte perdute, che alla fine dell'et\u00e0 repubblicana confrontavano le istituzioni e gli usi del passato con quelli contemporanei. In particolare sono numerose le citazioni da Marco Terenzio Varrone e da Verrio Flacco, del quale ultimo, in effetti, Festo compose una sorta di epitome dall'omonima enciclopedia.\nDei vocaboli trattati si danno spesso spiegazioni etimologiche e notizie grammaticali e vi si aggiungono resoconti di leggende della mitologia romana o di avvenimenti storici, informazioni sulle feste religiose e le istituzioni politiche e sociali. L'ordine \u00e8 in principio quello alfabetico, ma spesso gruppi di notizie sono raccolti insieme per la somiglianza dell'argomento. Vengono citati testualmente, a sostegno delle ricorrenze e significati del termine, brani di vari autori pi\u00f9 antichi, a volte in una versione pi\u00f9 antica e pi\u00f9 precisa delle edizioni poi giunte fino a noi (per esempio per Plauto), oppure per i quali mancano completamente altre testimonianze.\nIl testo originale \u00e8 in gran parte perduto: quello che abbiamo ci \u00e8 giunto attraverso un unico manoscritto dell'XI secolo, gi\u00e0 mutilo di tutta la prima parte fino alla lettera M quando venne riscoperto alla met\u00e0 del XV secolo. Successivamente il manoscritto sub\u00ec ulteriori danni in seguito ad un incendio e perse ancora altre sezioni del testo; tuttavia, parte del materiale perduto ha potuto essere ricostruita dalle copie rinascimentali, o dalle citazioni di autori di quell'epoca, precedenti ad alcuni dei danni. L'opera intera ci \u00e8 tramandata inoltre in un'epitome (\"Excerpta ex libris Pompeii Festi de significatione verborum\") di Paolo Diacono, compilata per Carlo Magno (fine dell'VIII - inizi del IX secolo) sulla base forse di un manoscritto conservato nella biblioteca dell'Abbazia di Montecassino. Nell'epitome, tuttavia, come si pu\u00f2 notare dal confronto con le parti ancora conservate del testo originale, e come del resto dichiara lo stesso autore nella dedica iniziale, sono state tagliate molte delle voci e delle citazioni di altri autori, mentre altre parti sono state modificate perch\u00e9 sembravano poco chiare."}
{"id": "574108", "revid": "3831", "url": "https://it.wikipedia.org/wiki?curid=574108", "title": "De verborum significatu", "text": ""}
{"id": "574109", "revid": "1305772", "url": "https://it.wikipedia.org/wiki?curid=574109", "title": "(No Pussyfooting)", "text": "(No Pussyfooting) \u00e8 un album di Robert Fripp e Brian Eno pubblicato nel 1973 dall'etichetta inglese E.G. Records.\nIl disco.\n\"(No Pussyfooting)\" costituisce la prima collaborazione ufficiale tra Robert Fripp e Brian Eno, il primo reduce dal recente dissolvimento dei King Crimson di \"Islands\", il secondo appena uscito dai Roxy Music e sul punto di intraprendere una fortunata carriera solista.\nLa sostanza dell'intera opera risiede nella tecnica di registrazione, ideata nel 1963 da Terry Riley che la chiam\u00f2 \"time-lag accumulator\" (accumulatore di ritardo) e qui riscoperta da Eno. Esempi celebri della sua applicazione da parte di Riley sono i due brani che compongono l'album \"A Rainbow in Curved Air\" del 1969. La tecnica \u00e8 riassumibile come segue: il segnale audio \u2013 nel caso di quest'album, il suono della chitarra elettrica suonata da Fripp \u2013 \u00e8 inviato ad un registratore a bobina Revox, che lo incide una prima volta; il nastro appena inciso passa in tempo reale su un secondo \"Revox\", che si limita a leggerlo e a rimandare il segnale al primo. L'effetto all'ascolto \u00e8 che ogni singola nota suonata viene ripetuta diverse volte a distanza di qualche secondo, come in una eco molto lenta. Man mano che nuove note vengono eseguite, esse si sommano all'ascolto a quelle precedenti in una sorta di sovraincisione all'infinito, limitata soltanto dal fatto che le precedenti perdono ad ogni passaggio volume e nitidezza rispetto alle nuove. Il risultato finale \u00e8 un tappeto di note stratificate, la cui unica scansione ritmica \u00e8 determinata dall'intervallo di tempo in cui il segnale passa ciclicamente da un apparecchio all'altro.\nNel caso di questo disco, sul tappeto di note ottenuto in precedenza nel modo descritto, Fripp improvvis\u00f2 degli assolo mentre Eno - in tempo reale - attivava o disattivava il tasto di registrazione del primo \"Revox\", di modo da inserire a piacimento nel \"loop\" frammenti dell'esecuzione del chitarrista.\nI due lunghi brani che compongono l'album - totalmente improvvisati - furono registrati ad un anno di distanza l'uno dall'altro: rispettivamente l'8 settembre 1972 a casa di Eno e nell'agosto 1973 ai Command Studios di Londra. La prima facciata rappresenta di fatto la prima esecuzione in assoluto di Fripp con questa tecnica, a lui sconosciuta prima d'allora. Dal 1978 in poi, il chitarrista la port\u00f2 in concerto, suonando sempre da solo con la chitarra e i due Revox, e la ribattezz\u00f2 \"Frippertronics\" - giocando col proprio cognome unito a \"electronics\" - riconoscendo tuttavia sempre che l'invenzione tecnica in s\u00e9 era anteriore all'adozione da parte sua, cio\u00e8 senza mai attribuirsene la paternit\u00e0.\nLa tecnica utilizzata in questo disco avrebbe fatto proseliti in anni seguenti, specie dopo che i \"delay\" digitali ed i campionatori presero il posto dei magnetofoni. Lo stesso Fripp, dagli anni '90 in poi, ha proposto un'evoluzione digitale dei \"Frippertronics\", per la quale adott\u00f2 il termine \"soundscapes\" (\"paesaggi sonori\") coniato in precedenza dal compositore canadese Raymond Murray Schafer con riferimento pi\u00f9 generale alle proprie teorie sull'ecologia acustica.\nTracce.\nMusica di Brian Eno e Robert Fripp."}
{"id": "574110", "revid": "913245", "url": "https://it.wikipedia.org/wiki?curid=574110", "title": "Campionati del mondo di atletica leggera 2009", "text": "I Campionati del mondo di atletica leggera 2009 (in inglese \"12th IAAF World Championships in Athletics Berlin 2009\", in tedesco \"12. IAAF Leichtathletik Weltmeisterschaften Berlin 2009\") sono stati la 12\u00aa edizione dei Campionati del mondo di atletica leggera. La competizione si \u00e8 svolta dal 15 al 23 agosto nella citt\u00e0 di Berlino, in Germania.\nLe gare si sono tenute nella quasi totalit\u00e0 all'interno dell'Olympiastadion, stadio costruito nel 1936 e che ha subito un intervento di rinnovo costato 242 milioni di \u20ac in occasione del Campionato mondiale di calcio 2006. La maratona e le marce hanno avuto come partenza e arrivo la Porta di Brandeburgo.\nCandidatura.\nBerlino \u00e8 stata dichiarata dalla IAAF sede dei Campionati del mondo di atletica leggera il 6 dicembre 2004 dopo la defezione di Londra nel 2001. Altre candidate erano: Spalato (Croazia), Valencia (Spagna), Brisbane (Australia), Bruxelles (Belgio), Nuova Delhi (India), Casablanca (Marocco) e Taegu (Corea del Sud).\nDopo lo svolgimento di eventi prestigiosi come i Mondiali di calcio 1974 e 2006, i Mondiali di atletica 1993, i Giochi olimpici del 1936 e del 1972, il presidente della IAAF era fiducioso di aver organizzato un evento competitivo. Per l'organizzazione sono stati stanziati 45.000.000 \u20ac (che includevano i costi dei viaggi e dell'accomodamento di tutti gli atleti partecipanti), e i colori che hanno accompagnato questo evento sono stati il blu e il verde.\nPartecipazione.\nSono iscritti 2\u00a0101 atleti (1\u00a0154 uomini e 947 donne) in rappresentanza di 202 diverse federazioni nazionali.\nLa partecipazione ai Campionati del mondo \u00e8 subordinata al conseguimento di una prestazione valida minima in competizioni tenutesi fra il 1\u00ba gennaio 2008 (il 3 settembre 2007 per la maratona, le gare di marcia e le prove multiple) e il 3 agosto 2009, regolarmente organizzate o autorizzate dalla IAAF, dalle federazioni continentali o nazionali.\nLimiti per federazione.\nOgni federazione nazionale pu\u00f2 iscrivere un massimo di quattro atleti per ogni specialit\u00e0, a patto che almeno tre abbiano conseguito il minimo A e il restante il minimo B, ma solo tre potranno prendere parte alla competizione. Nel caso non ci siano atleti che abbiano conseguito il minimo A, la federazione pu\u00f2 iscrivere un massimo di 2 atleti titolari del minimo B, ma uno solo di questi potr\u00e0 gareggiare. In quest'ottica, i campioni continentali in carica (tranne che per la maratona) sono considerati come qualificati con il minimo A, indipendentemente dalle prestazioni ottenute nel periodo di qualificazione. Nelle staffette pu\u00f2 essere iscritta al massimo una squadra nazionale, composta al massimo da sei atleti, fra i quali devono figurare gli eventuali iscritti nelle corrispondenti gare individuali. Il campione del mondo in carica \u00e8 iscritto di diritto e non rientra nelle quote di atleti disponibili per una singola nazione.\nLe federazioni che in una specialit\u00e0 non hanno alcun atleta in possesso del minimo B, possono iscrivere al massimo un atleta, tranne che per i 3000 m siepi, i 10000 m e le prove multiple (decathlon ed eptathlon); le iscrizioni ai concorsi (salti e lanci) sono soggette all'approvazione dei delegati tecnici della IAAF. A queste restrizioni non \u00e8 soggetta la Germania, in quanto paese ospitante.\nLimiti di et\u00e0.\nGli atleti nati prima del 1\u00ba gennaio 1990 possono partecipare a tutte le specialit\u00e0; quelli nati nel 1990 e nel 1991 sono esclusi dalla maratona e dalla marcia 50 km; gli atleti delle classi 1992 e 1993 non possono gareggiare nel lancio del martello maschile, nel decathlon, nei 10000 m, nella maratona e nella marcia. Tutti gli atleti nati dal 1\u00ba gennaio 1994 compreso in poi non possono gareggiare in alcuna specialit\u00e0.\nProgramma.\nLe gare si sono svolte sull'arco di nove giorni, dal 15 al 23 agosto 2009. Ogni giorno di competizione \u00e8 articolato su due sessioni, una mattutina e una serale; fa eccezione il giorno 17 agosto nel quale non ci sano state gare nella sessione mattutina.\nSessioni di gara.\nGeneralmente le sessioni mattutine e serali sono iniziate rispettivamente alle ore 10:00 e 18:00 UTC+2. Fanno eccezione le sessioni mattutine dei giorni 21, 22 e 23 che hanno previsto lo svolgimento di una sola competizione (marcia 50\u00a0km uomini e maratone) e l'ultima sessione serale, al termine della quale si \u00e8 svolta la cerimonia di chiusura.\nCalendario.\nSono in programma 47 gare, 24 maschili e 23 femminili; il programma femminile \u00e8 ridotto rispetto a quello maschile per la mancanza della marcia 50\u00a0km. Con l'eccezione dei 10\u00a0000\u00a0m, delle prove su strada e delle prove multiple, ogni competizione \u00e8 articolata su pi\u00f9 turni. Le prove multiple si svolgono, come da tradizione, nell'arco di due giornate consecutive.\nClassifica a punti.\nQuesta classifica \u00e8 calcolata tenendo conto dei finalisti di ogni gara (i primi 8)."}
{"id": "574111", "revid": "339392", "url": "https://it.wikipedia.org/wiki?curid=574111", "title": "Porthos", "text": ""}
{"id": "574112", "revid": "1645918", "url": "https://it.wikipedia.org/wiki?curid=574112", "title": "Gr\u00e2ndola vila morena", "text": "Gr\u00e2ndola vila morena \u00e8 una storica canzone in lingua portoghese di Jos\u00e9 Afonso. Composta nel 1971, dal punto di vista discografico fa parte dell'album \"Cantigas do Maio\"; il suo titolo, spesso interpretato erroneamente (del tipo \"Gr\u00e2ndola bruna citt\u00e0\") significa in realt\u00e0 \"Gr\u00e2ndola, citt\u00e0 dei Mori\"; la cittadina portoghese di Gr\u00e2ndola, infatti, nel medioevo era stata sotto la dominazione moresca.\nStoria della canzone.\nLa canzone \u00e8 dedicata, come ebbe a raccontare Jos\u00e9 Afonso stesso, alla \"Sociedade Musical Fraternidade Oper\u00e1ria Grandolense\", attiva fino dagli anni '50, una delle prime cooperative e associazioni operaie portoghesi, che fu severamente repressa dal regime di Ant\u00f3nio Salazar. Jos\u00e9 Afonso aveva tenuto uno spettacolo a Gr\u00e2ndola il 17 maggio 1964. Sino dal suo apparire la canzone, che parlava di un'associazione che era stata proibita, fu anch'essa proibita; per averla pi\u00f9 volte eseguita in pubblico, Jos\u00e9 Afonso dovette subire interrogatori e vessazioni da parte della polizia politica del regime salazarista, la PIDE. Generalmente, presso il regime la canzone veniva associata al comunismo, anche se la \"Sociedade Musical Fraternidade Oper\u00e1ria Grandolense\" non era direttamente legata al Partito Comunista Portoghese.\n\"Gr\u00e2ndola vila morena\" e la Rivoluzione dei Garofani.\nLa fama mondiale di \"Gr\u00e2ndola vila morena\" \u00e8 legata ad un ben preciso avvenimento storico, di cui segn\u00f2 l'inizio: la Rivoluzione dei Garofani del 25 aprile 1974.\nFu infatti proprio la trasmissione di questa canzone (fino ad allora, lo ricordiamo, assolutamente proibita) dalle onde di \"Limite\", il seguitissimo programma musicale quotidiano notturno di \"R\u00e1dio Renascen\u00e7a\", un'emittente cattolica di Lisbona, che diede il segnale d'inizio, alla mezzanotte in punto del 25 aprile 1974, alla \"Revolu\u00e7\u00e3o dos cravos\" (cos\u00ec chiamata dai fiori che una venditrice ambulante si mise a offrire ai militari rivoltosi la mattina del sollevamento, nella Pra\u00e7a do Com\u00earcio) che mise fine alla dittatura portoghese, che durava da cinquant'anni.\nTale canzone fu scelta dai militari ribelli (assieme ad una canzonetta d'amore di Paulo de Carvalho, \"E depois do adeus\", per il segnale di preallarme; e, con questo, anche tale canzone, che aveva rappresentato il Portogallo all'Eurovision Song Contest, entr\u00f2 nella storia) proprio perch\u00e9 parlava di fraternit\u00e0, di pace e di uguaglianza.\nIl 24 aprile 1974 alle ore 14.00, quando gi\u00e0 i militari hanno dato a R\u00e1dio Renascen\u00e7a l'ordine di trasmettere la canzone, il responsabile di collegamento Carlos Albino, non avendo controllato prima, si accorge che negli studi della radio non esiste nessuna copia della canzone. Si reca allora in fretta e furia, senza informare nessuno, alla libreria \"Opini\u00e3o\", dove acquista una copia dell'album \"C\u00e1ntigas do Maio\" di Jos\u00e9 Afonso, contenente la canzone. Da notare che, pur essendo la canzone proibita, l'album che la conteneva era in libera vendita.\nNella sua edizione del pomeriggio, il giornale \"Rep\u00fablica\", tacitamente vicino all'opposizione al regime, inserisce una breve notizia, intitolata \"LIMITE\", del seguente tenore: \"Il programma \"Limite\", trasmesso da Radio Renascen\u00e7a tra la mezzanotte e le 2, \u00e8 notevolmente migliorato nelle ultime settimane. La qualit\u00e0 dei servizi trasmessi e la qualit\u00e0 della selezione musicale ne fanno un appuntamento radiofonico di ascolto obbligatorio\".\nAlle 15 dello stesso giorno, si svolge un incontro decisivo tra Carlos Albino e Manuel Tom\u00e1s, tecnico di R\u00e1dio Renascen\u00e7a, responsabili del programma \"Limite\". Manuel Tom\u00e1s, tornato da poco dal Mozambico dove si \u00e8 distinto per la sua attivit\u00e0 democratica e di appoggio agli elementi progressisti delle Forze Armate, d\u00e0 le ultime garanzie sulla trasmissione della canzone-segnale, essendo riuscito a farla passare anche tra le maglie della censura interna di R\u00e1dio Renascen\u00e7a (legata alla Curia di Lisbona). Ci sono da approntare dei dettagli tecnici, ma i due, non sentendosi al riparo nei locali del programma, cercano un posto pi\u00f9 sicuro per discutere. Si recano quindi insieme alla chiesa di S.Jo\u00e3o do Brito, si inginocchiano presso l'altare e parlano delle ultime messe a punto (scaletta, pubblicit\u00e0, tempi tecnici) facendo finta di pregare. Per dare ancor meno nell'occhio, ricevono anche la comunione.\nAlle 17, Manuel Tom\u00e1s convoca un altro responsabile del programma, Armando Leite de Vasconcelos, che per\u00f2 non \u00e8 assolutamente al corrente di tutto ci\u00f2 che sta accadendo, e gli consegna la scaletta dei primi minuti del programma della mezzanotte, appena approvata dalla censura interna. La scaletta \u00e8 la seguente: Pubblicit\u00e0, canzone \"Gr\u00e2ndola\", pubblicit\u00e0, lettura di poesie, canzone \"Coro da Primavera\"; il tutto ha una durata di undici minuti.\nAlle 23 in punto \u00e8 il momento del primo segnale (\"primeira senha\"): dalle onde dell'EAL, Jo\u00e3o Paulo Dinis annuncia che \"mancano cinque minuti alle 23 e sar\u00e0 con voi Paulo de Carvalho, che vi canter\u00e0 il suo grande successo dell'Eurofestival 'E depois do adeus' \". Le operazioni iniziano ufficialmente nelle zone raggiunte dal segnale dell'EAL.\nSeguendo le istruzioni del MFA, Jo\u00e3o Paulo Dinis conclude il proprio programma all'EAL e rientra a casa. Per le strade di Lisbona ancora non si nota assolutamente nulla.\nAlla mezzanotte, negli studi di R\u00e1dio Renascen\u00e7a, in rua Capelo (nello storico quartiere del Chiado, poi andato semidistrutto da un incendio nel 1994), un annunciatore, del tutto ignaro degli impegni assunti da Carlos Albino e Manuel Tom\u00e1s, legge annunci pubblicitari senza intenzione di voler smettere e non accorgendosi dei gesti disperati di Manuel Tom\u00e1s che si sbraccia per dirgli di interrompere. Passati 19 secondi dall'ora concordata per il segnale, Manuel Tom\u00e1s da uno strattone alla mano dell'altro tecnico, Jos\u00e9 Videira, facendo partire il nastro dov'era stata registrata \"Gr\u00e2ndola vila morena\". La canzone parte, \u00e8 il \"celebre segnale\" (\"c\u00e9lebre senha\") della Rivoluzione dei Garofani, che abbatt\u00e9 uno dei pi\u00f9 duraturi regimi dittatoriali d'Europa.\nDieci minuti dopo il segnale, la macchina della Rivoluzione \u00e8 gi\u00e0 pienamente in moto a Lisbona e in tutto il Portogallo. Iniziano gli arresti degli ufficiali rimasti fedeli al regime; al Campo di Istruzione Militare di Santa Margarida si accumula materiale da guerra, vengono messi a punto i blindati e i carri armati senza che ancora il governo abbia la minima notizia di quel che sta accadendo.\n\"Gr\u00e2ndola vila morena\" entra cos\u00ec nella storia del Portogallo e diviene un simbolo in tutta Europa. Ne vengono approntate versioni in molte lingue, tra le quali si ricorda quella tedesca (\"Stadt der Sonne, Stadt der Br\u00fcder\") di Franz-Josef Degenhardt.\nNella citt\u00e0 di Gr\u00e2ndola, un murale eretto a 25 anni dalla Rivoluzione riporta il testo e lo spartito musicale della canzone.\n\"Gr\u00e2ndola vila morena\" oggi.\nSi pu\u00f2 ascoltare la canzone nella scena conclusiva dell'ultimo episodio della 5\u00aa stagione vol. 1 della serie TV spagnola\u00a0\"La casa di carta\", interpretata dalla\u00a0\"fadista\" Cid\u00e1lia Moreira\u00a0e dai cantanti\u00a0Cecilia Krull\u00a0e\u00a0Pablo Albor\u00e1n."}
{"id": "574118", "revid": "123700296", "url": "https://it.wikipedia.org/wiki?curid=574118", "title": "Pok\u00e9mon Trading Card Game", "text": "Il Pok\u00e9mon Trading Card Game (o Gioco di Carte Collezionabili Pok\u00e9mon) \u00e8 un gioco di carte collezionabili ispirato alla serie di videogiochi dei Pok\u00e9mon, dapprima introdotti in Giappone nell'ottobre 1996, e successivamente in America settentrionale nel dicembre 1998.\nIl gioco \u00e8 stato prodotto da Wizards of the Coast la stessa societ\u00e0 produttrice di \"\". Sebbene la Wizards of the Coast ne abbia perso la licenza di pubblicazione nel luglio 2003, le carte continuarono ad essere prodotte direttamente dalla Nintendo e della Pok\u00e9mon USA Inc. (abbreviata in PUI). La Nintendo inoltre si occupa di gestire i tornei, organizzandoli in Italia e nel resto del mondo.\nLe carte da gioco sono disponibili in giapponese, inglese, italiano, tedesco, francese, spagnolo, portoghese, coreano e russo.\nScopo del gioco.\nLo scopo del gioco \u00e8 quello di sconfiggere i Pok\u00e9mon dell'avversario, come avviene nelle battaglie presenti nel videogioco e nella serie animata.\nOgni carta presenta dei punti salute (in inglese Health Points o HP), il cui valore indica i danni che il Pok\u00e9mon in questione pu\u00f2 subire: quando gli HP (punti vitalit\u00e0 o PV in italiano) di un Pok\u00e9mon scendono a 0, esso viene messo K.O. e l'avversario pesca una delle 6 carte premio. Il giocatore che riesce ad ottenere tutte le carte premio prima dell'avversario vince l'incontro.\nLe carte possono essere di undici tipi: Erba, Fuoco, Acqua, Lampo, Combattimento, Psiche, Incolore, Oscurit\u00e0, Metallo, Drago e Folletto. Ogni carta presenta debolezze o resistenze ad altri tipi.\nOgni Pok\u00e9mon pu\u00f2 possedere uno o pi\u00f9 attacchi. A questi spesso si aggiunge un Potere Pok\u00e9mon, un Pok\u00e9-Power, un Pok\u00e9-Body o un'Abilit\u00e0. Per utilizzare una mossa pu\u00f2 essere necessario l'utilizzo di particolari carte, denominate Carte Energia. Tali carte consentono inoltre di ritirare un Pok\u00e9mon dall'arena di gioco.\nStoria.\nWizards.\nNel 1998 la Wizards of the Coast acquisisce dalla Nintendo i diritti per pubblicare in America del Nord, Europa e Medio Oriente un gioco di carte collezionabili basato sui Pok\u00e9mon. L'Hasbro nel 1999, probabilmente notando il successo del gioco di carte Magic l'Adunanza, acquis\u00ec la Wizards of the Coast.\nIn Italia si svolge il primo campionato nel 2003 a Roma.\nNexus.\nNel 2003 la Nintendo decide di pubblicare autonomamente il gioco, non rinnovando l'accordo con la Hasbro.\nIn Italia cede i diritti delle carte alla Nexus. Nella serie 2003, pubblicata dalla Nintendo, \u00e8 stata introdotta la possibilit\u00e0 di leggere la carta usando il Game Boy Advance mediante il Nintendo e-Reader, un lettore di bande magnetiche per GBA.\n25 Edition.\nNell'autunno 2004, il gioco passa da Nexus a 25 Edition che nell'estate 2005 organizza il primo Pok\u00e9mon Day italiano al quale partecipano circa 1200 persone.\nGedis.\nNel 2006 Gedis e 25 Edition affidano le redini a Marcello Murgia, che diventa cos\u00ec capo del gioco organizzato italiano.\nLa fase mondiale del torneo si svolge in California, nella citt\u00e0 di San Diego, tra il 13 e il 15 agosto.\nNei giorni dall'8 al 10 ottobre 2010 si svolge a Praga un torneo al quale partecipano giocatori provenienti da diverse parti del mondo.\nIl 19 e il 20 febbraio 2011 si svolge ad Arnhem (Paesi Bassi) l'edizione annuale della Benelux Cup, che dal 2011 cambia nome e viene riconosciuta come Campionato Europeo del Pok\u00e9mon GCC, attirando giocatori da tutta Europa.\nSet di carte collezionabili.\nDal 1996 al 2020 sono stati creati 92 differenti set di carte. I set messi in commercio sono i seguenti, divisi per generazione:"}
{"id": "574120", "revid": "72396", "url": "https://it.wikipedia.org/wiki?curid=574120", "title": "Aramis", "text": ""}
{"id": "574125", "revid": "6923", "url": "https://it.wikipedia.org/wiki?curid=574125", "title": "Naji al-Ali", "text": "Biografia.\nNato in un villaggio vicino a Nazaret, in Galilea. Nel 1948 (anno della proclamazione dello stato di Israele e del conseguente esodo di parte della popolazione araba), all'et\u00e0 di 10 anni, si rifiugia con la sua famiglia ad \u2018Ain al-Helwa, uno dei campi profughi nel sud del Libano.\nProduce i suoi primi disegni quando, incarcerato per motivi politici, si trovava nelle prigioni libanesi. Nel 1961 al-Ali conosce Ghassan Kanafani, uno dei pi\u00f9 noti intellettuali palestinesi (assassinato dal Mossad a Beirut nel 1972), che gli offre l'opportunit\u00e0 di pubblicare i suoi lavori nella rivista \u0627\u0644\u062d\u0631\u064a\u0629 (\"al-\u1e24urriyah\" \"la libert\u00e0\").\nCon questo mezzo, Al-Ali inizia ad usare i suoi disegni come strumento di lotta politica nell'ambito della questione palestinese contro Israele. Il suo personaggio pi\u00f9 noto \u00e8 Handala, un bambino palestinese raffigurato sempre di spalle perch\u00e9 non d'accordo con la occupazione israeliana mostrer\u00e0 il suo volto solo quando la Palestina sar\u00e0 liberata. In Italia le sue opere sono state tradotte e pubblicate in una raccolta chiamata \"Filastin\".\nAssassinio.\nNon \u00e8 ancora noto chi ha aperto il fuoco contro Naji al-Ali fuori della sede di Londra del quotidiano kuwaitiano Al Qabas il 22 luglio 1987 colpendolo alla tempia destra. Naji al-Ali \u00e8 rimasto privo di sensi fino alla sua morte il 29 agosto 1987. Anche se la sua volont\u00e0 era di essere sepolto presso Ain al-Hilweh accanto al padre, il trasferimento della salma si \u00e8 rivelata impossibile da organizzare e fu sepolto nel cimitero islamico di Brookwood fuori Londra. La polizia britannica arrest\u00f2 Ismail Sowan, un ricercatore palestinese di 28 anni, originario di Gerusalemme e studente della Hull University. La polizia inoltre trov\u00f2 un deposito di armi nel suo appartamento che pare erano destinati a realizzare attacchi terroristici in Europa. Inizialmente, la polizia afferm\u00f2 che Sawan era stato membro dell'OLP, fatto per\u00f2, che l'organizzazione ha negato.\nSawan pi\u00f9 tardi confess\u00f2 di aver lavorato sia per l'OLP che per l'agenzia di intelligence israeliana Mossad. Un secondo sospetto arrestato da Scotland Yard afferm\u00f2 inoltre di essere un doppio agente. \u00c8 stato poi rivelato che il Mossad aveva due doppi agenti che lavoravano nella sede Londinese e che erano a conoscenza del piano per assassinare Naji al-Ali. Nonostance ci\u00f2, il Mossad si rifiut\u00f2 di trasmettere le informazioni relative al caso al governo inglese suscitando l'ira dell'allora primo ministro Margaret Thatcher che si vendic\u00f2 espellendo tre diplomatici israeliani. La sede londinese del Mossad a Palace Green, Kensington, fu inoltre chiusa."}
{"id": "574126", "revid": "663330", "url": "https://it.wikipedia.org/wiki?curid=574126", "title": "Josh Hartnett", "text": "Biografia.\nHartnett \u00e8 nato a Saint Paul, nel Minnesota, il 21 luglio 1978, figlio di Daniel Thomas Hartnett, un amministratore condominiale di origini per met\u00e0 irlandesi e per met\u00e0 tedesche, e da Wendy Anne Kronstedt, di origini svedesi e norvegesi. I genitori divorziarono quando lui era ancora molto piccolo, pertanto crebbe con suo padre e la sua seconda moglie Molly, un'artista, dalla quale ebbe tre fratellastri: Jessica, Jake e Joe. Ha frequentato la scuola cattolica \"Nativity of Our Lord\" della citt\u00e0.\nDopo aver completato gli studi, nel 1997 inizi\u00f2 a recitare con la Youth Performance Company di Minneapolis, quindi frequent\u00f2 anche la SUNY di New York dove non rest\u00f2 a lungo e prefer\u00ec infatti trasferirsi in California sperando in maggiori opportunit\u00e0 professionali.\nCarriera.\nNel 1998 prese parte ad alcuni episodi della serie televisiva \"Cracker\" e ad alcuni spot televisivi e performance teatrali, prima di entrare nel cast del suo primo film, \"Halloween - 20 anni dopo\", accanto a Jamie Lee Curtis. Recita il ruolo di Trip Fontaine da giovane nel film \"Il giardino delle vergini suicide\" del 1999 al fianco di James Woods, Kathleen Turner e Kirsten Dunst. In seguito recita una piccola parte nel film del 2001 \"Amori in citt\u00e0... e tradimenti in campagna\", al fianco di grandi star come Warren Beatty, Diane Keaton, Andie MacDowell e Goldie Hawn.\nUno dei suoi primi ruoli importanti \u00e8 quello di Danny Walker nel film campione d'incassi \"Pearl Harbor\" del 2001 con Ben Affleck e Kate Beckinsale. Sempre nel 2001 recita nel film drammatico \"O come Otello\" al fianco di Julia Stiles, il film \u00e8 una rivisitazione in chiave moderna dell'Otello di Shakespeare, e in seguito nel film d'azione \"Black Hawk Down - Black Hawk abbattuto\" con Ewan McGregor.\nNel 2002 \u00e8 protagonista della commedia romantica \"40 giorni &amp; 40 notti\" e nel 2003 nella commedia poliziesca \"Hollywood Homicide\" al fianco di Harrison Ford. Nel 2004 \u00e8 protagonista del drammatico \"Appuntamento a Wicker Park\" di Paul McGuigan. Nel 2005 recita nel kolossal di Robert Rodriguez, \"Sin City\". Sempre nel 2005 recita il ruolo di un ragazzo con la sindrome di Asperger nella commedia romantica \"Crazy in Love\".\nRaggiunge definitivamente il successo nel 2006 con il drammatico \"Slevin - Patto criminale\" accanto a Bruce Willis, Lucy Liu, Ben Kingsley e Morgan Freeman, e con il thriller \"Black Dahlia\" al fianco di Scarlett Johansson, Aaron Eckhart, Hilary Swank e Fiona Shaw. Il 2007 \u00e8 l'anno dell'horror \"30 giorni di buio\" con Ben Foster, e del drammatico \"La rivincita del campione\" con Samuel L. Jackson. Nel 2014 entra a far parte del cast di \"Penny Dreadful\", mentre nel 2015 recita in \"Wild Horses\" di Robert Duvall.\nVita privata.\nNel 2004 ha interrotto la sua lunga relazione con Ellen Fenster. Dal 2012 ha una relazione con l'attrice inglese Tamsin Egerton. Nel novembre 2015 nasce a Londra il primo figlio della coppia e nell'agosto 2017 nasce il secondogenito.\nDoppiatori italiani.\nNelle versioni in italiano delle opere in cui ha recitato, Josh Hartnett \u00e8 stato doppiato da:"}
{"id": "574134", "revid": "599013", "url": "https://it.wikipedia.org/wiki?curid=574134", "title": "D'Artagnan", "text": ""}
{"id": "574136", "revid": "287204", "url": "https://it.wikipedia.org/wiki?curid=574136", "title": "Evening Star", "text": "Evening Star \u00e8 un album di Robert Fripp e Brian Eno pubblicato nel 1975.\nIl disco.\n\u00c8 la seconda collaborazione del duo dopo \"(No Pussyfooting)\" (ma tra i due dischi Fripp aveva suonato in altri tre album solisti di Eno), un disco considerato meno innovativo ma pi\u00f9 evoluto ed accessibile.\nI primi tre brani sono sereni, dolci, grazie alle trame di chitarra eseguite da Fripp, accentati mediante alcuni trattamenti, e al sintetizzatore, al pianoforte e ai nastri magnetici di Eno.\nLa quarta traccia, \"Wind on Wind\", \u00e8 un estratto dal progetto solista di Brian \"Discreet Music\", che, all'epoca di \"Evening Star\", non era ancora stato pubblicato. Eno aveva inizialmente previsto che Robert utilizzasse il materiale che divenne \"Discreet Music\" come un brano di sottofondo per improvvisazioni dal vivo.\nLa seconda met\u00e0 dell'album \u00e8 un pezzo di drone music dal titolo \"An Index of Metals\" (letteralmente \"Un Indice dei Metalli\"), in cui vengono accumulate note lunghissime di chitarra distorte, trattate attraverso il sistema di nastro magnetico ad anello ad accumulo continuo sviluppato da Brian Eno con \"Discreet Music\", che aumentano con il progredire del pezzo. Brani dell'album sono stati utilizzati per la musica di \"The Hitchhiker's Guide to the Galaxy Primary and Secondary Phases\". Inoltre, \"Wind on Water\" e \"Wind on Wind\" sono stati inseriti nella colonna sonora del film del 1983 \"All'ultimo respiro\".\nTracce.\nTutte le tracce sono state composte da Robert Fripp e Brian Eno."}
{"id": "574138", "revid": "51127", "url": "https://it.wikipedia.org/wiki?curid=574138", "title": "Evening Star (album)", "text": ""}
{"id": "574152", "revid": "1970900", "url": "https://it.wikipedia.org/wiki?curid=574152", "title": "Gallician\u00f2", "text": "Gallician\u00f2 (\u0393\u03b1\u1e0d\u1e0d\u03b9\u03ba\u030d\u03b9\u03b1\u03bd\u03cc, \"Ga\u1e0d\u1e0dician\u00f2\" in greco di Calabria) \u00e8 una frazione di circa 60 abitanti, che si trova nel comune di Condofuri della citt\u00e0 metropolitana di Reggio Calabria.\nTerritorio.\nIl centro si trova a 621m s.l.m., sulla sponda destra della fiumara Amendolea. Ricade all\u2019interno del parco nazionale dell\u2019Aspromonte, trovandosi nel versante meridionale dello stesso massiccio montuoso\nAttraverso un dromo (strada), composto da curve e strapiombi, si arriva alle prime case (localit\u00e0 Vucida), e dopo qualche chilometro si giunge al paese, il cui nucleo abitativo si distribuisce attorno alla piazza con la chiesa di San Giovanni Battista.\nStoria.\nLa presenza dell\u2019uomo \u00e8 attestata nella valle dell\u2019Amendolea sin dall\u2019et\u00e0 neolitica. Il primo centro abitato dell\u2019area \u00e8 stato Peripoli, citt\u00e0 fortificata di periodo magno-greco.\nLa pi\u00f9 antica attestazione documentaria di Gallician\u00f2, risalente all\u2019anno 1060, si trova nel \u201c\"Brebion della chiesa metropolita bizantina di Reggio Calabria\"\u201d, edito dal bizantinista Andr\u00e9 Guillou. In questo documento il centro \u00e8 riportato col nome \u201c\"\u03c4\u03cc \u0413\u03b1\u03bb\u03b9\u03ba\u03af\u03b1\u03bd\u03bf\u03bd\"\u201d.\nIl toponimo tardo bizantino Galikian\u00f2n potrebbe derivare dalla famiglia gentilizia romana \"Gallicius\" che aveva dei possedimenti terrieri (\"Gallicianum\") nell\u2019area.\nFino all\u2019et\u00e0 moderna, fu un possedimento del feudo di Amendolea, e ne segu\u00ec le vicende. Fu sede municipale a fine \u2018700-inizio \u2018800, poi la sede fu spostata a Condofuri Superiore.\nGravemente danneggiato dal terremoto del 1783, ha mantenuto la sua primitiva struttura. Le alluvioni del 1951 e 1971 costrinsero molte persone ad abbandonare il paese.\nLingua.\nCome per gli altri (ormai pochissimi) paesi della Calabria e Puglia che fanno parte della minoranza linguistica greca d'Italia, che un tempo copriva vaste zone di queste regioni e della Sicilia, \u00e8 dibattuta tra i linguisti la questione dell'origine. Di certo il Meridione era grecofono durante il periodo delle colonie greche (almeno lungo le zone costiere), resta da stabilire se tale lingua sia sopravvissuta fino a noi, come sembrerebbe da alcuni indizi e come sostenne Gerhard Rohlfs, o se si tratti dei residui di una reintroduzione del greco durante l'Impero Bizantino, o infine, una via di mezzo, ovvero la lingua sopravvisse ma fu molto influenzata dal greco medioevale bizantino. La lingua \u00e8 comunque in grave rischio di estinzione.\nGallician\u00f2 \u00e8 definito \u201d\"Acropoli della Magna Grecia\"\u201d, poich\u00e9 \u00e8 l'unico borgo tuttora interamente ellenofono, anche se il greco di Calabria anche qui permane utilizzato in un ambiente sempre pi\u00f9 esclusivamente domestico. La linguistica fornisce elementi per una datazione cronologica molto antica, la presenza di vocaboli, forme sintattiche e verbali particolari, infatti, riporta l\u2019origine del centro all\u2019VIII sec. a.C.\nGallician\u00f2 \u00e8 nota in tutta l'area per l'alta conservativit\u00e0 delle tradizioni grecaniche, non solo in ambito linguistico ma anche musicale, gastronomico e rituale.\nArchitetture religiose.\nNell\u2019anno 1999 \u00e8 terminata la costruzione della piccola chiesa ortodossa di \"Panagh\u00eca tis Elladas\" (Madonna di Grecia). La chiesetta bizantina, edificata ristrutturando una casa in pietra nella parte alta del paese, \u00e8 aperta al culto e rappresenta la testimonianza, in un rinnovato clima ecumenico, di un ritorno da pellegrini degli ortodossi in siti di culto greco. La ristrutturazione \u00e8 dovuta alla figura dell'architetto Domenico Nucera di Gallician\u00f2. Pochi anni fa vi si \u00e8 ristabilita dopo secoli una piccola comunit\u00e0 di monaci greco-ortodossi. Il nome deriva dall\u2019omonima chiesetta di epoca bizantina con annesso monastero, i cui ruderi si trovano in una localit\u00e0 vicino a Gallician\u00f2, che si chiama appunto \u201cGrecia\u201d.\nLa chiesa di San Giovanni Battista, situata nella piazza principale del centro (piazza \"Alimos\"), \u00e8 la chiesa cattolica del paese. Antico edificio, gi\u00e0 chiesa arcipretale, presenta una statua in marmo di San Giovanni, opera settecentesca della scuola del Gagini, due antiche acquasantiere, e due campane datate 1508 e 1683.\nPoco al di fuori del centro abitato, il calvario \u00e8 una struttura in due elementi distinti: un recinto a pianta ottagonale, con una fontana posta in una edicola, e un\u2019edicola ad arco, che presenta un mosaico e una croce greca. Tutta la struttura \u00e8 costruita in pietra locale.\nArchitetture civili.\nL\u2019ex palazzo comunale, situato in piazza \"Alimos\". Si tratta dell\u2019edificio pi\u00f9 grande del centro, presenta interessanti decorazioni in facciata.\nIl piccolo museo etnografico \u00e8 stato realizzato raccogliendo utensili utilizzati nella vita quotidiana dagli antenati degli abitanti del borgo. Sono presenti coperte di ginestra, musulupare (stampi tradizionali per formaggio), zampogne, lire ed altri rari oggetti che appassioneranno gli amanti dell\u2019antropologia culturale. Una stanza riproduce fedelmente la vita degli antichi abitanti di Gallician\u00f2.\nLa Casa della Musica conserva degli strumenti tipici (zampogne, lire, tamburelli, organetti).\nLa biblioteca grecofona \u00e8 una realt\u00e0 che risale all\u2019inizio degli anni \u201990. \u00c8 provvista di una sala lettura, possiede libri antichi e testi realizzati negli ultimi anni a cura dei rappresentanti della cultura e della linguistica locale, nonch\u00e9 numerosi testi in greco moderno.\nAccanto alla chiesa \"Panagh\u00eca tis Elladas\" \u00e8 stato costruito un piccolo teatro che si affaccia sulla valle dell'Amendolea. \u00c8 stato intitolato al patriarca di Costantinopoli Bartolomeo I in occasione della sua visita al paese nel 2001. Le gradinate (cavea) sono di forma semicircolare. Manca la scena, in quanto il progettista ha ritenuto che le montagne antistanti e il piccolo borgo fossero uno scenario pi\u00f9 che sufficiente a qualsiasi rappresentazione.\nLa fontana dell\u2019amore (\"c\u00e0nnalo tis ag\u00e0pi\") \u00e8 l\u2019antichissima fonte del paese, dove si recavano le donne del borgo per attingere l\u2019acqua con le tradizionali brocche. Per i giovani del paese, era un luogo dove incontrare pi\u00f9 facilmente che altrove le donne, con la scusa di bere dalla fonte. \u00c8 tradizione che gli sposi, alla fine del rito del matrimonio, escano dalla chiesa si rechino alla fonte per una nuova promessa di fedelt\u00e0.\nEconomia.\nUn tempo era fiorente l'allevamento del baco da seta, ed era diffusa la coltura dei cereali. C\u2019era la presenza in paese di vecchi frantoi, oggi ridotti allo stato di rudere, e di vecchi mulini lungo l\u2019Amendolea.\nOggi sono presenti piccole aziende agricole, piccoli allevamenti e, nei dintorni del centro, oliveti e vigneti.\nPer quanto riguarda l\u2019artigianato, ancora oggi sono presenti nel centro degli intagliatori del legno, ed una bottega d\u2019arte.\nFeste religiose.\nIl santo patrono di Gallician\u00f2 \u00e8 san Giovanni Battista, festeggiato il 28 e il 29 agosto. "}
{"id": "574157", "revid": "641883", "url": "https://it.wikipedia.org/wiki?curid=574157", "title": "Zipolo", "text": "Lo zipolo (o zaffo o \"zeppiolo\") \u00e8 un bastoncino di legno con un'estremit\u00e0 leggermente appuntita. \u00c8 usato specialmente per otturare il foro di spillatura delle botti.\nIl termine, usato in enologia, \u00e8 di origine longobarda e deriva dalla voce antica \"zippel\" e dalla sua successiva italianizzazione \"zippa\", che significa \"estremit\u00e0 appuntita\" oppure \"cuneo\". Dallo stesso etimo origina anche il termine italiano \"zeppa\"."}
{"id": "574158", "revid": "110157", "url": "https://it.wikipedia.org/wiki?curid=574158", "title": ".zr", "text": ".zr era il dominio di primo livello nazionale assegnato allo Stato della Repubblica Democratica del Congo (ex Zaire).\nFu abbandonato ed eliminato nel 2001, dopo essere stato sostituito dal dominio .cd, creato nel 1997."}
{"id": "574163", "revid": "256896", "url": "https://it.wikipedia.org/wiki?curid=574163", "title": "U.N.I.R.E.", "text": ""}
{"id": "574164", "revid": "486946", "url": "https://it.wikipedia.org/wiki?curid=574164", "title": "AoE", "text": ""}
{"id": "574165", "revid": "1305772", "url": "https://it.wikipedia.org/wiki?curid=574165", "title": "Aoe", "text": ""}
{"id": "574173", "revid": "599013", "url": "https://it.wikipedia.org/wiki?curid=574173", "title": "Cuv", "text": ""}
{"id": "574174", "revid": "6923", "url": "https://it.wikipedia.org/wiki?curid=574174", "title": "Crossover SUV", "text": "Una crossover SUV (chiamata anche CUV, acronimo di Crossover Utility Vehicle\"), o XUV\" (da non confondere con la Envoy XUV), \u00e8 un'automobile tradizionale quasi sempre con carrozzeria station Wagon o berlina 2 volumi, che presenta caratteristiche, perlopi\u00f9 estetiche, di uno Sport Utility Vehicle.\nIn alcuni casi, il termine si utilizza anche per identificare alcuni recenti modelli con carrozzeria profilata, simile a una coup\u00e9, ma con quattro o cinque porte e con corpo vettura rialzato simile a quello di un SUV. Un esempio in tal senso \u00e8 rappresentato dalla BMW X6.\nOrigine del termine.\nIl termine \"crossover\" deriva dalla struttura anglofona \"cross over\", che significa \"accavallare\". Una delle prime case automobilistiche che applicarono questo termine a una propria automobile fu la Lexus, per definire la natura non ben definita della propria Lexus RX, mettendo quindi in evidenza che si trattava di una vettura a cavallo fra una station wagon e un fuoristrada e quindi difficilmente inseribile in un segmento ben preciso. Col tempo per\u00f2 il segmento coperto dalla Lexus RX venne accorpato da quello degli Sport Utility Vehicle, e oggigiorno per crossover SUV s'intende una vettura che non ha le capacit\u00e0 di un fuoristrada, ma \u00e8 una tradizionale vettura che richiama un SUV o un fuoristrada, prevalentemente sul piano estetico. A questa regola fanno eccezione auto come la Fiat Palio Weekend Adventure Locker, ovvero una Fiat Palio station wagon concepita per i percorsi pi\u00f9 tortuosi.\nIl termine \u00e8 in ogni caso soprattutto una questione di marketing non essendoci una vera e propria regolamentazione per l'inserimento di un modello in questa categoria. Normalmente si tratta di berline che riescono a mantenere quasi invariate le proprie prestazioni nonostante il rialzamento dell'assetto.\nQuasi tutti i produttori d'auto del mondo hanno in produzione dei veicoli che definiscono crossover, e il numero dei modelli \u00e8 in continua espansione. Le vetture di tipo crossover SUV sono comunque inseribili nella pi\u00f9 ampia categoria di vetture con carrozzeria di tipo crossover, ovvero tutte quelle vetture che presentano una carrozzeria ibrida, cio\u00e8 che presentano caratteristiche di pi\u00f9 carrozzerie in una sola.\nStoria.\nLa prima che pu\u00f2 essere inserita in questa classe di veicoli fu la AMC Eagle che esord\u00ec nel 1980. La Eagle combin\u00f2 le funzioni di un fuoristrada della Jeep 4\u00d74 con il pianale e la carrozzeria della AMC Concord, una tradizionale berlina 3 volumi di medie dimensioni. In verit\u00e0 il termine Crossover SUV alla Eagle \u00e8 stato applicato retroattivamente, com'\u00e8 successo anche alla Honda CR-V, primo esempio di crossover SUV nel mercato europeo.\nI crossover SUV oggi.\nNel 2006 nasce un modello che spalanca al segmento delle crossover SUV il mercato europeo: Il Nissan Qashqai. Tale vettura si pu\u00f2 considerare la prima crossover SUV, fra quelle moderne, di grande successo, creandosi di fatto, una propria fetta di mercato che fino a quel momento non era coperta da nessun modello della concorrenza. Nello stesso anno nascono altre due auto con lo stesso spirito, una pi\u00f9 piccola, la Fiat Sedici, un'utilitaria di dimensioni davvero contenute realizzata dalla Fiat insieme con la Suzuki, che ha riscontrato un notevole successo, soprattutto in Italia. La seconda invece ha dimensioni pi\u00f9 importanti ma si tratta ugualmente di una compatta, la Dodge Caliber. La casa statunitense la propose infatti come alternativa alle altre berline a due volumi del segmento C. Quest'ultima non ebbe un grande successo in Europa, a causa anche della scarsa rete distributiva e di alcune caratteristiche non idonee a un mercato europeo (per esempio gli interni troppo spartani); cos\u00ec, dopo 4 anni, fu ritirata dal mercato europeo, insieme con tutte le altre vetture del brand Dodge, come da strategia di ristrutturazione del Gruppo Chrysler dopo l'acquisizione dello stesso da parte della Fiat SpA. Una di queste vetture per\u00f2 fu riproposta nel vecchio continente, proprio con il marchio Fiat, si tratta del Fiat Freemont, crossover SUV strettamente derivato dal Dodge Journey."}
{"id": "574178", "revid": "15128", "url": "https://it.wikipedia.org/wiki?curid=574178", "title": "Metal detector", "text": ""}
{"id": "574180", "revid": "767487", "url": "https://it.wikipedia.org/wiki?curid=574180", "title": "Piccolo Cesare", "text": "Piccolo Cesare (\"Little Caesar\") \u00e8 un film del 1931 diretto da Mervyn LeRoy che ha come attore protagonista Edward G. Robinson.\nNel 2000 \u00e8 stato scelto per la conservazione nel National Film Registry della Biblioteca del Congresso degli Stati Uniti. Il soggetto \u00e8 stato tratto dal romanzo omonimo di William Riley Burnett del 1929.\nTrama.\nDue delinquenti italiani di piccolo cabotaggio, Cesare Rico Bandello (Edward G. Robinson) e Joe Massara (Douglas Fairbanks Jr.), in cerca di fortuna, si trasferiscono a Chicago, dove si affidano al boss Sam Vettori (Stanley Fields). \nRico, uomo dalla pistola facile, detto \"Piccolo Cesare\" per la piccola statura e per i modi arroganti, vuole dare la scalata ai vertici del mondo del crimine. Joe sogna invece un futuro come ballerino, e trova un lavoro nel Palermo Dancing Club.\nNonostante il tentativo di quest'ultimo di allontanarsi dall'amico, Rico lo costringe a cooperare nella rapina al night-club in cui egli lavorava e dove aveva conosciuto una donna, Olga, della quale si era innamorato.\nL'efferatezza delle gesta di Rico lo portano ben presto a capo della banda di Vettori ma, messa sulle sue tracce di Olga, la polizia la rintraccia e condanna il vecchio boss Sam Vettori all'impiccagione.\nDopo un periodo di latitanza, Rico, vedendo un'edizione del giornale di cui egli ne era l'oggetto e che riportava le dichiarazioni del sergente Flaherty (Thomas E. Jackson), l'uomo lo apostrofava come un codardo ed esiguo, in preda ad un impeto orgoglioso telefona alla centrale di polizia, notificando al comando le sue intenzioni di giustizia nei confronti del sergente. A seguito della telefonata viene rintracciato, e successivamente, dopo essere stato accerchiato dalla polizia e aver rifiutato di consegnarsi, ucciso, chiuso in un magazzino, da Flaherty, in un conflitto a fuoco.\nProduzione.\nI diritti per il romanzo vengono acquistati il 7 marzo del 1930 dalla Warner Bros. e la prima stesura del copione risale all'aprile successivo. Il primo sceneggiatore a lavorare all'adattamento \u00e8 stato Robert N. Lee che subito aggiunge alcuni piccoli elementi narrativi che sono antecedenti agli eventi narrati nel romanzo. Il secondo sceneggiatore \u00e8 Francis Edward Faragoh, che inserisce nello stile narrativo una vena di teatralit\u00e0, ponendo l'accento sulla drammaticit\u00e0 e sulla tragicit\u00e0 della storia.\nIl film \u00e8 stato girato perlopi\u00f9 in interni, i pochi esterni che compaiono sono stati ricostruiti in studio.\nDistribuzione.\nNegli USA il film usc\u00ec nel 1930, in Italia invece venne distribuito solo nel 1963. Infatti, a causa degli evidenti riferimenti alla nazionalit\u00e0 italiana di Rico e della sua banda di delinquenti, la pellicola fu proibita durante il Fascismo in quanto considerata offensiva dell'immagine degli italoamericani.\nSottotesti omosessuali.\nUn'interpretazione piuttosto comune del ruolo del protagonista lo vede come un probabile omosessuale represso, vista l'ammirazione di Otero per Rico, la sua grande affinit\u00e0 con Joe e il suo completo disinteresse verso il mondo femminile, al contrario del suo amico Joe, che proprio a causa di una donna lo tradisce e ne decreta la fine.\nRiconoscimenti.\nUna battuta del film (\"Madre di misericordia, \u00e8 questa la fine di Rico?\", \"Mother of mercy, is this the end of Rico?\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 73\u00ba posto."}
{"id": "574183", "revid": "767487", "url": "https://it.wikipedia.org/wiki?curid=574183", "title": "Giacinto Ghia", "text": "Biografia.\nNel 1918 costitu\u00ec a Torino la \"Carrozzeria Ghia &amp; Gariglio\", in partecipazione finanziaria con gli eredi del fondatore della celeberrima azienda dolciaria \"Moriondo &amp; Gariglio\" che, un paio d'anni prima, avevano ceduto alla FIAT una buona met\u00e0 dell'area, ovvero 64.275 mq sulla quale fu edificato il Lingotto. Con simili \"padrini\" la clientela fu subito numerosa, tanto che l'opificio dovette essere spostato, tre anni pi\u00f9 tardi, nei nuovi e pi\u00f9 spaziosi locali al civico numero 4 dell'allora corso del Valentino, poi diventato corso Guglielmo Marconi.\nMor\u00ec per infarto, durante la seconda guerra mondiale, programmando i lavori di ricostruzione della sua fabbrica che era stata completamente distrutta, nel 1943, dai bombardamenti delle forze alleate.\nPer sua espressa volont\u00e0 la \"Carrozzeria Ghia\" venne affidata al cognato Giorgio Alberti e all'amico e collaboratore Mario Felice Boano."}
{"id": "574185", "revid": "287204", "url": "https://it.wikipedia.org/wiki?curid=574185", "title": "Architettura Windows NT", "text": "Larchitettura Windows NT \u00e8 una famiglia dei sistemi operativi prodotti da Microsoft. Usano quest'architettura Windows NT 3.5x, 2000, XP, Server 2003, Vista, Server 2008, 7, Server 2008 R2, 8, Server 2012, 8.1, Server 2012 R2, Phone 8, Phone 8.1 e 10. Tutti sono sistemi operativi a multitasking con prelazione, progettati per lavorare su macchine Intel x86 sia a singolo sia a multiprocessore (SMP).\nA partire da XP, Microsoft ha cominciato a sviluppare il supporto nei suoi sistemi operativi, prima il suo sistema operativo era basato su un modello a 32-bit. L'architettura della linea di sistemi operativi NT \u00e8 altamente modulare e si struttura in due strati principali: user mode e kernel mode. I programmi ed i sottosistemi in user mode sono limitati in termini di risorse di sistema alle quali possono accedere, mentre ci\u00f2 che gira in kernel mode gode di un accesso alla memoria centrale ed ai device esterni senza restrizioni. Il kernel dei sistemi operativi di questa linea \u00e8 conosciuto come kernel ibrido - tuttavia non \u00e8 essenzialmente un kernel monolitico in qualche modo strutturato come un microkernel. L'architettura comprende un kernel ibrido, un Livello di astrazione dell'Hardware (HAL), driver che vivono in kernel mode.\nLo user mode nella linea Windows NT \u00e8 realizzato tramite un sottosistema capace di passare le richieste I/O agli appropriati driver software in kernel mode usando un manager di I/O.\nLo user mode di Windows 2000 \u00e8 fatto di due sottosistemi: Il sottosistema d'Ambiente, che pu\u00f2 eseguire applicazioni scritte per diversi sistemi operativi, ed il sottosistema integrato, che svolge le funzioni specifiche del sistema operativo.\nIl kernel mode in Windows 2000 ha accesso completo alle risorse hardware di sistema, inoltre ha la funzione di interdire ai servizi in user mode l'accesso ad aree critiche del sistema operativo alle quali non dovrebbero avere accesso.\nLe interfacce Executive, assieme a tutti i sottosistemi user mode, gestiscono I/O, oggetti, processi e sicurezza. Il kernel si pone tra l'HAL e l'Executive per la sincronizzazione multiprocessore, i \"thread\" ed \"interrupt scheduling\" e \"dispatching\", \"trap handling\" ed \"exception dispatching\".\nIl kernel ha inoltre la funzione di inizializzare i driver dei dispositivi all'avvio. I driver possono girare in Kernel mode in tre livelli: alto (\"highest level drivers\"), medio (\"intermediate drivers\") e basso (\"low level drivers\"). Il Modello di driver Windows (\"Windows Driver Model\", WDM) \u00e8 di livello medio e fu ideato per essere compatibile sia a livello binario che di codice sorgente tra Windows 98 e 2000. I driver di basso livello possono essere o driver supportati in retrocompatibilit\u00e0 che controllano un dispositivo in modo diretto, o un \"bus\" hardware Plug and Play.\nModalit\u00e0 utente.\nLa modalit\u00e0 utente \u00e8 costituita dal sottosistema che trasmette le richieste I/O i driver appropriati della modalit\u00e0 kernel tramite l'I/O manager (che risiede nella kernel mode). Due sottosistemi costituiscono lo strato di per la modalit\u00e0 utente di Windows 2000: il \"Sottosistema d'ambient\" e il \"Sottosistema integral\".\nIl sottosistema d'ambiente \u00e8 progettato per eseguire applicazioni scritte per sistemi operativi diversi.\nNessuno dei sottosistemi d'ambiente pu\u00f2 accedere direttamente all'hardware, e deve richiedere l'accesso alle risorse attraverso il Manager della memoria virtuale che esegue in kernel mode. Inoltre le applicazioni girano a livello di priorit\u00e0 basso rispetto ai processi in modalit\u00e0 kernel. Attualmente ci sono tre principali sottosistemi d'ambiente: il sottosistema Win32, un sottosistema OS/2 e un sottosistema per POSIX.\nIl sottosistema d'ambiente Win32 pu\u00f2 eseguire applicazioni Windows a 32-bit. Contiene la console come supportato dalla finestra di testo, lo spegnimento e una gestione di hard-error per tutti gli altri sottosistemi d'ambiente. Supporta anche la Virtual DOS Machine (VDMs), che permette alle applicazioni MS-DOS e Windows 3.x a 16-bit di essere eseguite su Windows.\nC'\u00e8 una specifica MS-DOS VDM che gira nel proprio spazio di indirizzamento a che emula un Intel 80486 che esegue MS-DOS 5. I programmi Win16, comunque, girano in una VDM Win16. Ogni programma, di default, gira nello stesso processo, usando lo stesso spazio di indirizzamento, e la VDM Win16 concede ad ogni programma il suo proprio thread da eseguire.\nTuttavia, Windows 2000 permette agli utenti di eseguire un programma Win16 in una separata Win16 VDM, che consente al programma di essere soggetto al multitasking poich\u00e9 Windows 2000 effettuer\u00e0 il pre-empiting dell'intero processo VDM, che include una sola applicazione in esecuzione. Il sottosistema d'ambiente OS/2 supporta applicazioni character-based a 16-bit OS/2 ed emula OS/2 1.x, ma non il 2.x o applicazioni per OS/2 successivi. Il sottosistema d'ambiente POSIX supporta applicazioni che sono scritte esclusivamente con lo standard POSIX.1 o ad esso collegati ISO/IEC\nIl sottosistema integrale fornisce specifiche funzioni del sistema operativo al posto del sottosistema d'ambiente environment subsystem. Consta di un \"sottosistema di sicurezza\", un \"workstation di servizio\" e di un \"server di servizio\". Il sottosistema di sicurezza utilizza i token (di sicurezza), fornisce o nega l'accesso agli account utenti basandosi su permessi per le risorse, gestisce le richieste di logon e avvia l'autenticazione del logon e determina quali risorse di sistema devono essere esaminate da Windows 2000. Si occupa anche dell'Active Directory. La workstation di servizio \u00e8 un API verso il redirezionamento della rete e fornisce al computer l'accesso alla rete. Il server di servizio \u00e8 un API che consente al computer di fornire servizi di rete.\nKernel mode.\nIl kernel mode di Windows 2000 ha pieno accesso alle risorse hardware e software del computer ed esegue del codice in un'area protetta della memoria. Controlla gli accessi allo scheduling, la priorit\u00e0 dei thread, la gestione della memoria e l'interazione con l'hardware. Il kernel mode impedisce ai servizi e alle applicazioni in user mode di accedere in aree critiche del sistema operativo alle quali non dovrebbero avere accesso mentre i processi in user mode chiedono al kernel mode di effettuare tali operazioni in sua vece.\nIl Kernel mode consta di \"executive services\", il quale \u00e8 esso stesso composto da diversi moduli che hanno compiti specifici, \"kernel driver\", un \"kernel\" e un \"Hardware Abstraction Layer\" o HAL.\nExecutive.\nL'Executive si interfaccia con tutti i sottosistemi in user mode. Si lega con I/O, gestione degli oggetti, della sicurezza e dei processi. Comprende diversi componenti, compresi l'\"I/O Manager\", il \"Security Reference Monitor\", l'\"Object Manager\", l'\"IPC Manager\", il \"Virtual Memory Manager\" (VMM), un \"PnP Manager\" e un \"Power Manager\" come un \"Window Manager\", che funziona insieme col Windows \"Graphics Device Interface\" (GDI). Ognuno di questi componenti esporta un routine di supporto lato-kernel che consente agli altri componenti di comunicare l'uno con l'altro. Tutti insieme, componenti possono essere chiamati \"servizi esecutivi\". Nessun componente esecutivo ha accesso alle routine interne di un altro componente esecutivo.\nLobject manager \u00e8 un sottosistema esecutivo speciale attraverso il quale devono passare tutti i sottosistemi esecutivi per avere l'accesso a Windows 2000 rendendolo essenzialmente un'infrastruttura di servizio per la gestione delle risorse. L'object manager \u00e8 utilizzato per ridurre la duplicazione della funzionalit\u00e0 di gestione delle risorse oggetto in altri sottosistemi esecutivi, che potrebbero potenzialmente generare dei bug e rendere pi\u00f9 difficile o sviluppo di Windows 2000. Nell'object manager, ogni risorsa \u00e8 un oggetto, sia che quella risorsa sia una risorsa fisica (come un file system o una periferica) o una risorsa logica (come un file). Ogni oggetto ha una struttura o \"object type\" che l'object manager deve conoscere. Quando un altro sottosistema esecutivo richiede la creazione di un oggetto, loro mandano quella richiesta all'object manager che crea un oggetto struttura vuoto il quale viene riempito con il sottosistema esecutivo richiedente. Gli Object types definiscono le procedure oggetto e qualsiasi dato sull'oggetto. In questo modo, l'object manager rende il Windows 2000 un sistema operativo object oriented siccome gli object types possono essere considerati classi che definiscono gli oggetti.\nOgni istanza di un oggetto che viene creata, immagazzina il proprio nome, i parametri passati alla funzioni di creazione dell'oggetto, gli attributi di sicurezza e un puntatore al tipo di oggetto. L'oggetto contiene inoltre una procedura di chiusura oggetto e un conteggio delle referenze che indica all\"Object Manager\" quanti altri oggetti nel sistema fanno riferimento a quel particolare oggetto in modo da determinare se l'oggetto pu\u00f2 venir distrutto quando gli viene inviata una richiesta di chiusura.. Ogni oggetto prende posto in uno spazio dei nomi degli oggetti gerarchico.\nUlteriori sottosistemi esecutivi sono i seguenti:\nAccetta richieste I/O del file system e le traduce in chiamate di device specifiche, e pu\u00f2 incorporare driver di basso livello dei device stessi che manipolano direttamente hardware per leggere o scrivere input. Include anche un cache manager per migliorare le performance su disco mettendo in cache richieste di lettura al disco in background.\nDriver kernel e kernel-mode.\nIl kernel si trova tra l'HAL e l'Executive e fornisce la sincronizzazione nei sistemi a multiprocessore, la gestione dei thread e delle interruzioni, oltre che la gestione delle eccezioni.\nIl kernel \u00e8 anche responsabile dell'inizializzazione dei driver delle periferiche al boot che sono necessari per avere il sistema operativo pienamente funzionante.\nIl kernel spesso si interfaccia con il Process Manager.\nL'architettura Windows NT usa i driver in kernel-mode per pilotare direttamente l'hardware. Ogni driver possiede delle routine interne e di sistema fungono da interfacce per il resto del sistema operativo. Tutti i dispositivi sono visti dai processi eseguiti in user-mode come file oggetto nell'I/O manager, per\u00f2 dall'I/O manager stesso i dispositivi sono visti come oggetti dispositivo i quali possono essere altri file, dispositivi o driver oggetto.\nI driver kernel-mode esistono in tre livelli: livello alto (high level), livello intermedio (intermediate level) e livello basso (low level). I driver di livello pi\u00f9 alto, come i driver per i file system FAT e NTFS, fatto affidamento sui driver di livello intermedio. I driver di livello intermedio consistono in function driver, detti anche i driver principali per un dispositivo, che sono opzionalmente messi tra filter driver dei livelli alto e basso. I function driver si appoggiano su un bus driver o su un driver che pilota un controller bus, un adapter o un bridge che opzionalmente possono comunicare tramite un bus filter driver che si trova tra se stesso ed il function driver. I driver intermedi si appoggiano sui driver di livello pi\u00f9 basso. A livello intermedio esiste il Windows Driver Model (WDM). I driver di livello basso possono essere sia driver legacy Windows NT che controllano un dispositivo direttamente o possono essere un bus hardware PnP. Questi driver di livello basso controllano direttamente l'hardware e non si appoggiano ad altri driver.\nHardware abstraction layer.\nHardware Abstraction Layer di Windows 2000 (HAL), \u00e8 lo strato interposto tra l'hardware vero e proprio ed il resto del sistema operativo. \u00c8 stato progettato per nascondere le differenze hardware e per fornire una piattaforma unificata per ogni applicazione in esecuzione. L'HAL comprende specifiche hardware per il controllo delle interfacce di I/O, PIC e processori multipli\nWindows 2000 e 98 erano stati progettati per il supporto ai 64-bit DEC Alpha. Dopo che Compaq annunci\u00f2 la fine del supporto per il processore, Microsoft interruppe la versione di test per AXP al pubblico, interrotta con la beta 3. Lo sviluppo continu\u00f2 per la poco diffusa architettura Intel Itanium IA-64. Attualmente l'HAL supporta unicamente hardware compatibile con l'architettura Intel x86."}
{"id": "574187", "revid": "77023", "url": "https://it.wikipedia.org/wiki?curid=574187", "title": "The evil dead", "text": ""}
{"id": "574188", "revid": "212348", "url": "https://it.wikipedia.org/wiki?curid=574188", "title": "Evil Dead", "text": ""}
{"id": "574190", "revid": "77023", "url": "https://it.wikipedia.org/wiki?curid=574190", "title": "Evil dead 2", "text": ""}
{"id": "574192", "revid": "77023", "url": "https://it.wikipedia.org/wiki?curid=574192", "title": "Evil Dead 2", "text": ""}
{"id": "574193", "revid": "77023", "url": "https://it.wikipedia.org/wiki?curid=574193", "title": "La casa II", "text": ""}
{"id": "574194", "revid": "77023", "url": "https://it.wikipedia.org/wiki?curid=574194", "title": "La Casa II", "text": ""}
{"id": "574195", "revid": "77023", "url": "https://it.wikipedia.org/wiki?curid=574195", "title": "Evil dead II", "text": ""}
{"id": "574196", "revid": "77023", "url": "https://it.wikipedia.org/wiki?curid=574196", "title": "Evil Dead II", "text": ""}
{"id": "574216", "revid": "1305772", "url": "https://it.wikipedia.org/wiki?curid=574216", "title": "Erba amara", "text": ""}
{"id": "574217", "revid": "585241", "url": "https://it.wikipedia.org/wiki?curid=574217", "title": "Barbaforte", "text": ""}
{"id": "574219", "revid": "1318658", "url": "https://it.wikipedia.org/wiki?curid=574219", "title": "Erba da scorbuto", "text": "Come erba da scorbuto sono note alcune piante:"}
{"id": "574223", "revid": "716642", "url": "https://it.wikipedia.org/wiki?curid=574223", "title": "Naim Krieziu", "text": "Caratteristiche tecniche.\nAla destra scattante, veloce e potente, correva i cento metri in undici secondi netti. Dotato di un forte tiro, era bravo a giocare con entrambi i piedi, aveva una discreta propensione per il gol ed era abile anche negli assist. Per via delle sue doti tecniche e della sua velocit\u00e0, era soprannominato \"freccia di Tirana\".\nCarriera.\nGiocatore.\nDi etnia albanese, nacque nel Kosovo, allora parte del Regno di Serbia. Ben presto si rifugi\u00f2 a Tirana, dove c'era un suo fratello ufficiale e prosegu\u00ec gli studi; intanto cominci\u00f2 a giocare a calcio.\nGiunse in Italia nel 1939 dopo l'occupazione italiana dell'Albania, evento che aveva aperto agli sportivi albanesi l'accesso alle federazioni del CONI, per iscriversi all'ISEF insieme a un altro giocatore, Riza Lushta, avendo l'intenzione di diventare professore di educazione fisica.\nSegnalato a Vincenzo Biancone da un funzionario italiano in Albania, nel marzo del 1940 fece un provino al Campo Testaccio e venne tesserato dalla AS Roma. A ventun anni si ritrov\u00f2 a giocare in Serie A con la Roma, dove, in coppia d'attacco con Amedeo Amadei, vinse lo scudetto nella stagione 1941-1942, segn\u00f2 un gol al derby e una tripletta contro il Napoli. Dai partenopei venne acquistato nel 1947 per 18 milioni di lire; in seguito disput\u00f2 un campionato in quarta serie (l'attuale Serie D) per poi ritirarsi nel 1953.\nAllenatore.\nTent\u00f2 anche la carriera di allenatore: nel 1963 sostitu\u00ec per una sola partita il tecnico della Roma Alfredo Foni, dimessosi. In seguito fece l'osservatore per i capitolini ed ebbe il merito di scoprire Giuseppe Giannini. Fu poi gestore di una tintoria. Guadagn\u00f2 inoltre una Coppa Ottorino Barassi e una Coppa Italia Dilettanti con l'Almas Roma.\n\u00c8 morto all'et\u00e0 di 92 anni il 20 marzo 2010 a Roma, ultima citt\u00e0 in cui era vissuto."}
{"id": "574225", "revid": "4472722", "url": "https://it.wikipedia.org/wiki?curid=574225", "title": "Cetiosauride", "text": ""}
{"id": "574226", "revid": "75893", "url": "https://it.wikipedia.org/wiki?curid=574226", "title": "Michael Babatunde Olatunji", "text": ""}
{"id": "574227", "revid": "75893", "url": "https://it.wikipedia.org/wiki?curid=574227", "title": "Baba Olatunji", "text": ""}
{"id": "574228", "revid": "201047", "url": "https://it.wikipedia.org/wiki?curid=574228", "title": "Magali No\u00ebl", "text": "Biografia.\nMagali No\u00ebl nacque in Turchia, dove rimase sino all'et\u00e0 di nove anni, da genitori francesi. Esord\u00ec come cantante in alcuni cabaret parigini, successivamente pass\u00f2 dagli spettacoli di rivista al teatro classico, dove riscosse i primi successi. Nel 1950 debutt\u00f2 sul grande schermo e gi\u00e0 l'anno successivo interpret\u00f2 un ruolo di un certo impegno in \"Seul dans Paris\". Bruna, procace, dotata di grande fascino e disinvoltura scenica, Magali No\u00ebl divenne immediatamente popolare in Francia grazie ai ruoli da coprotagonista nel celebre film poliziesco \"Rififi\", diretto nel 1955 da Jules Dassin, e nell'elegante commedia \"Eliana e gli uomini\" (1956), per la regia di Jean Renoir. Nel 1956 la Noel cominci\u00f2 ad incidere con successo un buon numero di dischi, cantando anche delle canzoni scritte dal celebre poeta Boris Vian, come il brillante brano rock and roll, \"Fais-moi mal, Johnny\".\nGiunta in Italia verso la fine degli anni cinquanta, fu subito ingaggiata nel ruolo di \"femme fatale\" in numerose pellicole, dividendo da allora la sua carriera fra Italia e Francia. Il suo fisico esuberante e la personalit\u00e0 provocante le consentirono piacevoli e disimpegnate caratterizzazioni comiche, come quella di Cleopatra in \"Tot\u00f2 e Cleopatra\" (1963) di Fernando Cerchio, film nel quale lavor\u00f2 al fianco di Tot\u00f2. Importante sodalizio artistico fu quello con Federico Fellini, che la port\u00f2 ad interpretare ruoli notevoli in tre film del regista riminese, \"La dolce vita\" (1960), \"Fellini Satyricon\" (1969) e soprattutto \"Amarcord\" (1973), in cui l'attrice imperson\u00f2 brillantemente la greve ma sinuosa romagnola \"Gradisca\", passaggio obbligato per l'iniziazione dei giovani riminesi e proiezione delle memorie e fantasie adolescenziali di Fellini stesso.\nA partire dagli anni settanta Magali No\u00ebl continu\u00f2 a lavorare, quasi esclusivamente in Francia, sia per il cinema che per la televisione, dedicandosi talvolta anche al teatro. Nel 2000, dopo alcuni anni di assenza dagli schermi cinematografici, interpret\u00f2 l'assistente volontaria nel carcere di Rebibbia, che si innamora di un pastore sardo semianalfabeta, accusato di un rapimento, nel film \"Regina Coeli\" di Nico D'Alessandria. Nel 2002 fu scelta da Jonathan Demme per interpretare un piccolo ruolo nel film \"The Truth About Charlie\", con Mark Wahlberg. Nel 2011 l'attrice torn\u00f2 in teatro come interprete delle canzoni di Boris Vian.\nMor\u00ec il 23 giugno 2015 in una casa di riposo di Ch\u00e2teauneuf-Grasse, nel sud della Francia."}
{"id": "574231", "revid": "124123", "url": "https://it.wikipedia.org/wiki?curid=574231", "title": "Denis Vaughan", "text": "Studi\u00f2 organo, pianoforte e contrabbasso, nel 1947 ottenne il titolo di \"Bachelor of Music\" presso l'universit\u00e0 di Melbourne, vinse una borsa di studio presso il Royal College of Music a Londra.\nContinu\u00f2 a studiare e a suonare, nel 1950 entr\u00f2 nella Royal Philharmonic Orchestra dove venne \"scoperto\" da Thomas Beecham che lo incoraggi\u00f2 a diventare direttore d'orchestra, facendone il suo vice.\nSoggiorn\u00f2 per 14 anni a Roma, registrando vari dischi di musica sinfonica con la RCA (Schubert, Haydn, Mozart ecc.), dirigendo anche l'Orchestra Scarlatti di Napoli. A met\u00e0 degli anni settanta si trasfer\u00ec dapprima a Monaco di Baviera, in seguito ad Adelaide dove \u00e8 stato direttore stabile del Teatro dell'Opera e infine a Londra.\nA Londra, ha letteralmente inventato e fatto realizzare la National Lottery, e ha fondato la fondazione CAARE, una \"Charity Foundation\", intesa a fornire ai giovani inglesi un modo sano di spendere il loro tempo libero fra sport, musica e arte in genere."}
{"id": "574235", "revid": "438678", "url": "https://it.wikipedia.org/wiki?curid=574235", "title": "Il compagno B", "text": "Il compagno B (\"Pack Up Your Troubles\"), conosciuto anche col titolo Conoscete Mr. Smith?, \u00e8 un film del 1932 diretto da George Marshall e Raymond McCarey e interpretato da Stan Laurel e Oliver Hardy.\nTrama.\nDurante la prima guerra mondiale, Stanlio e Ollio, per essersi finti disabili davanti ad un sergente che cercava nuovi volontari, vengono scoperti e reclutati nell'esercito statunitense. Una volta arrivati al campo d'addestramento, dimostrano per\u00f2 di non saper fare neanche una marcia e vengono quindi sbattuti a fare gli sguatteri alle cucine e poi in cella con il cuoco Pierre, infuriato con loro in quanto hanno fatto le spie a suo danno per un assurdo disguido col generale.\nDopo un po' di tempo, i due amici giungono in Francia e vengono mandati al fronte per combattere in trincea, insieme al loro nuovo amico Bill Smith, da loro soprannominato \"Eddie\". Quest'ultimo per\u00f2 ha dei seri problemi: la moglie lo ha lasciato per un altro ed \u00e8 diventato l'unico responsabile della figlia piccola, che vive con tutori estranei.\nStanlio e Ollio tentano di convincerlo ad affidare la bimba ai nonni paterni, ma invano, poich\u00e9 Bill aveva chiuso i rapporti con i suoi genitori molti anni prima. Stanlio e Ollio per\u00f2 riescono a farsi dare l'indirizzo della piccola poco prima che Bill venga catturato dai tedeschi, durante un improvviso assalto. Mandati all'attacco per liberare il compagno, i due riescono per errore a mettere in moto un carro armato ed a prevalere nello scontro: Stanlio e Ollio vengono quindi premiati con il congedo. Quando viene firmato l'armistizio, purtroppo Bill \u00e8 stato gi\u00e0 ucciso dai tedeschi.\nI due amici, rimpatriati in America dopo l'armistizio e con l'indirizzo ottenuto, vanno a recuperare la bimba di Bill dalle persone cui era in affidamento e cominciano la difficile ricerca dei nonni, dei quali conoscono soltanto il cognome: Smith. Stanlio e Ollio cominciano la ricerca di Mr. Smith, chiedendo ai cittadini porta a porta e combinandone di tutti i colori: imbattendosi con un uomo di colore al quale viene domandato da Stanlio se \u00e8 il padre di Bill, beccandosi un pugno a testa da un pugile non imparentato con la bambina, mandando a monte un matrimonio combinato per equivoco, dove la sposa ringrazier\u00e0 Stanlio dandogli un bacio oltre anche a tirare un sospiro di sollievo.\nDecidono quindi di telefonare ai vari Smith presenti sull'elenco telefonico; le ricerche per\u00f2 sono inutili dato che gli Smith sono davvero numerosi ed i due cominciano ad avere grane anche con le istituzioni. Non essendo riconosciuti legalmente come tutori della bambina, l'orfanotrofio della cittadina vuole prelevare la piccola, per poi mettere agli arresti i due amici. Cos\u00ec Stanlio e Ollio decidono di scappare, trasferendosi altrove con la loro attivit\u00e0 culinaria, costituita da un semplice furgoncino di alimentari. Non avendo denaro sufficiente per sostenere le spese del viaggio, chiedono un prestito al presidente di una societ\u00e0 bancaria, ma le loro garanzie non sono sufficienti. Distraendosi, il presidente si autostordisce ed i due amici riescono a prelevare abbastanza denaro in modo avventuroso e scappano.\nLa polizia per\u00f2 si mette subito alle loro calcagna ed i tentativi di fuga non servono a nulla. Riportati con la bambina al domicilio del presidente, i due sono costretti a restituire il denaro; la bimba sta per essere portata via, ma tra le cose personali di Stanlio e Ollio c'\u00e8 una foto scattata in tempo di guerra con il loro amico Bill. Il presidente, guardando la foto, riconosce il figlio Bill: \u00e8 lui il tanto ricercato Mr. Smith, nonno della piccola. Appena saputo di ci\u00f2, Mr. Smith concede il rilascio dei due, accogliendo cos\u00ec in casa la nipotina. Stanlio e Ollio vengono invitati dall'uomo a cena, ma il suo chef personale, il cuoco Pierre, conosciuto dai due protagonisti al campo d'addestramento, non approva l'invito; in compenso, riconoscendo i due ed armato di coltello, ha l'opportunit\u00e0 di sfogarsi su di loro per il torto subito nella prigione militare.\nProduzione.\nLa pellicola venne realizzata tra il 2 e 27 maggio 1932 presso:"}
{"id": "574237", "revid": "1652134", "url": "https://it.wikipedia.org/wiki?curid=574237", "title": "Riza Lushta", "text": "A lui \u00e8 dedicato uno degli stadi della sua citt\u00e0 natale, utilizzato dal Klubi Futbollistik Trep\u00e7a 89.\nCaratteristiche tecniche.\nLushta era un attaccante dotato di buona tecnica individuale e visione di gioco. Prediligeva il ruolo di mezzo sinistro, ma la buona vena realizzativa lo incoraggi\u00f2 per una carriera anche da centravanti, nel quale si distinse per l'alto numero di reti realizzate ed una tecnica di base buonissima.\nCarriera.\nKosovaro di Mitrovica (alla data della sua nascita parte del Regno di Serbia), si trasfer\u00ec ben presto con la famiglia in Albania, dove interruppe la scuola di agricoltura per dedicarsi al calcio, sua grande passione. \nInizi\u00f2 la carriera nel FK Rudar, da cui pass\u00f2 allo SK di Tirana, conquistando tre titoli nazionali (1934, 1936 e 1937) e la prima Coppa d'Albania, nel 1939. Giunto in Italia, dopo l'annessione dell'Albania al regno d'Italia, gioc\u00f2 in Serie A nel per una stagione; nel 1940 fu acquistato dalla Juventus, che nella prima stagione lo schier\u00f2 mezzala sinistra a causa della presenza nel ruolo di centravanti di Guglielmo Gabetto. In seguito alla cessione di Gabetto, divenne il centravanti titolare della formazione bianconera.\nCon i bianconeri vinse la Coppa Italia 1941-1942 segnando una tripletta nella gara di ritorno della finale, grazie alla quale la Juventus batt\u00e9 in casa il Milan 4-1; nella stessa competizione marc\u00f2 un totale di otto reti, conquistando la classifica marcatori (primo calciatore non italiano a riuscire nell'impresa). Con la Juventus partecip\u00f2 anche al Campionato Alta Italia 1944, giocando 5 gare e segnando altrettante reti.\nAl termine della Seconda guerra mondiale pass\u00f2 al Napoli. Segn\u00f2 il suo primo gol contro il . La folla esult\u00f2 cos\u00ec animatamente da far crollare una tribuna dello stadio; si realizz\u00f2 cos\u00ec la profetica dichiarazione del giornalista dello \"Sport del Mezzogiorno\" Carlo Di Nanni che, ironizzando sulle brutte prestazioni in campo dell'albanese, aveva affermato: \u00abQuando Lushta segner\u00e0, croller\u00e0 lo stadio\u00bb. In azzurro non si ripete sui livelli raggiunti con la Juventus, anche a causa del livello modesto della squadra, e a fine stagione viene posto in lista di trasferimento.\nPass\u00f2 quindi all'Alessandria, dove rimase per due stagioni: nella prima ritrovava con frequenza la via della rete, mentre nella seconda realizz\u00f2 4 gol in 21 partite. Dopo una parentesi in Francia nel Cannes, gioc\u00f2 in terza serie con il Siena e in quarta serie con e Rapallo, chiudendo la carriera nel 1954 a 38 anni.\nIn Serie A disput\u00f2 complessivamente 170 gare, segnando 68 gol.\nDopo il ritiro.\nAbbandonato il mondo del calcio, si trasfer\u00ec per vent'anni negli Stati Uniti, lavorando per una ditta di ascensori, per poi tornare a Torino, dove verr\u00e0 a mancare il 6 febbraio del 1997.\nLushta \u00e8 stato sepolto nel Cimitero Parco di Torino."}
{"id": "574246", "revid": "533647", "url": "https://it.wikipedia.org/wiki?curid=574246", "title": "Mercenari (disambigua)", "text": ""}
{"id": "574248", "revid": "38120", "url": "https://it.wikipedia.org/wiki?curid=574248", "title": "Vecchi Cani Bastardi", "text": ""}
{"id": "574249", "revid": "44638", "url": "https://it.wikipedia.org/wiki?curid=574249", "title": "Eccellenza Lombardia - Girone A", "text": ""}
{"id": "574250", "revid": "834", "url": "https://it.wikipedia.org/wiki?curid=574250", "title": "The black hole", "text": ""}
{"id": "574251", "revid": "44638", "url": "https://it.wikipedia.org/wiki?curid=574251", "title": "Eccellenza Lombardia - Girone B", "text": ""}
{"id": "574252", "revid": "44638", "url": "https://it.wikipedia.org/wiki?curid=574252", "title": "Eccellenza Lombardia - Girone C", "text": ""}
{"id": "574254", "revid": "1318658", "url": "https://it.wikipedia.org/wiki?curid=574254", "title": "Rifugio Silvio Agostini", "text": "Il rifugio Silvio Agostini \u00e8 un rifugio alpino del comune di San Lorenzo in Banale in Val d'Ambiez, nelle Dolomiti di Brenta nel Trentino occidentale, a 2.405\u00a0m s.l.m.\nStoria.\nCostruito nel 1937, \u00e8 stato ampliato nel 1975. Il rifugio \u00e8 dedicato alla memoria di Silvio Agostini, guida alpina, caduto nel 1936 dalla Cima Brenta. Nel 1976 \u00e8 stato ceduto alla Societ\u00e0 degli alpinisti tridentini (SAT), che ne \u00e8 proprietaria. Nel 1995 ha subito un'ulteriore ristrutturazione, che lo ha reso uno dei rifugi pi\u00f9 caratteristici e confortevoli dell'area. A febbraio 2014 ha subito gravi danneggiamenti dovuti a una valanga.\nDescrizione.\nIl rifugio dispone di 56 posti letto, ed \u00e8 aperto dal 20 giugno al 20 settembre.\nPosizionato nell'alta Val d'Ambiez, \u00e8 punto di partenza per molte escursioni nonch\u00e9 per le ascensioni alla cima d'Ambi\u00e9z e alla cima Tosa. La prossimit\u00e0 ad alcune piccole pareti naturali lo hanno fatto diventare sede dei corsi estivi di roccia della scuola nazionale di alpinismo \"Giorgio Graffer\" della SAT.\nPoco a monte del rifugio si trova un enorme masso, staccatosi dalle pareti sovrastanti il 18 luglio 1957 a seguito del crollo della Torre Jandl, cima salita in prima assoluta proprio da Silvio Agostini con il fratello Mario ed Elena Nardelli il 5 agosto 1927.\nNelle vicinanze del rifugio si erge una piccola cappella dedicata alla Madonna del Capriolo.\nAccessi.\nDall'abitato di San Lorenzo in Banale (758\u00a0m) per la strada forestale che si diparte dalla localit\u00e0 Baesa (segnavia 325), e diviene poi il sentiero \"Adriano Dallago\" (4 ore e 30 minuti).\nIn alternativa, un servizio di fuoristrada porta fino al rifugio Cacciatore (1.821\u00a0m), da cui si raggiunge il rifugio Agostini per il sentiero Dallago (segnavia 425) in circa 2 ore."}
{"id": "574255", "revid": "1305772", "url": "https://it.wikipedia.org/wiki?curid=574255", "title": "Lester Young", "text": "\u00c8 famoso per il suo personalissimo stile come solista e per aver costituito un modello musicale per generazioni di jazzisti, sia quelli che avrebbero dato l'avvio al movimento bebop sia quelli che avrebbero definito il successivo cool jazz.\nBiografia.\nFu Billie Holiday, che lo considerava il miglior tenorsassofonista del panorama jazz, ad assegnare a Young il soprannome \"Prez\", il presidente.\nYoung trascorse la prima infanzia a New Orleans. Il padre, operaio e musicista, lo inizi\u00f2 alla musica molto presto: infatti a dieci anni, insieme alla sorella Irma ed al fratello Lee, che sarebbe diventato anche lui un ottimo musicista, entr\u00f2 a far parte dell'orchestra del padre, a Minneapolis. Inizi\u00f2 suonando la batteria, passando poi al sax contralto e in seguito al sax tenore.\nAmmiratore di Frankie Trumbauer, che suonava il sassofono in do, cerc\u00f2 di imitarne la sonorit\u00e0 sul sax tenore (che \u00e8 accordato un tono sotto), il che lo port\u00f2 a creare una sonorit\u00e0 ed uno stile insoliti per l'epoca.\nVerso i 18 anni inizi\u00f2 a lavorare con le orchestre che giravano il Midwest - Lester si rifiutava di andare in tour nel Sud segregazionista - cominciando dai Bostonian di Art Bronson. Dal 1929 al 1932 suon\u00f2 nell'orchestra di famiglia, fu con i Blue Devil di Walter Page (1930), e con Eddie Barefield (1932). Nel 1933 si un\u00ec all'orchestra di King Oliver e lavor\u00f2 a Oklahoma City prima di approdare a Kansas City dove suon\u00f2 con Bennie Moten e dove fu poi ingaggiato da Count Basie (1934), al quale aveva spedito un telegramma chiedendo di poter lavorare con la sua orchestra, dopo averlo ascoltato alla radio.\nNel 1934 fu contattato da Fletcher Henderson per rimpiazzare Coleman Hawkins che aveva lasciato l'orchestra per una tourn\u00e9e in Europa. Young part\u00ec per New York per un'audizione al Cotton Club, dopo la quale Henderson decise di assumerlo nonostante il parere contrario di buona parte dell'orchestra, che non apprezzava il suo stile rilassato. Fu lo stesso Young che, a questo punto, rifiut\u00f2 l'offerta e torn\u00f2 a Kansas City, dove suon\u00f2 prima con Andy Kirk, e poi di nuovo con Basie. Sono di questo periodo, siamo nel 1936, le sue prime registrazioni con quell'orchestra e l'incontro con Billie Holiday, di cui divenne amico.\nNella sua autobiografia Billie Holiday ricorda una gara (\"cutting contest\") tra Young e Chu Berry:\nLester con l'andare del tempo accentu\u00f2 l'originalit\u00e0 del suo stile personale, e divenne sempre pi\u00f9 eccentrico. Si persuase d'avere poteri paranormali, e cominci\u00f2 ad abbigliarsi in maniera stravagante: portava uno strano cappello ed indossava un lungo cappotto nero che gli arrivava fino alle caviglie. Suonando in orchestra nella sezione dei sassofoni aveva preso l'abitudine di suonare tenendo lo strumento molto inclinato (a volte quasi orizzontale) e - come \u00e8 documentato da diverse fotografie - faceva uso di questo accorgimento anche nelle sue esibizioni come solista.\nDopo aver lasciato Basie e la sua orchestra, Lester ne form\u00f2 una propria con la quale si esib\u00ec a New York e a Los Angeles, senza gran successo. Nell'ottobre del 1944, fu chiamato alle armi. L'esperienza militare fu disastrosa per Lester Young, che non venne nemmeno accettato nella banda militare, a causa del suo carattere. Vari scontri con i suoi superiori culminarono in una denuncia alla Corte Marziale che lo condann\u00f2 a cinque anni di reclusione, pena poi tramutata in un anno. Fu infine congedato per disonore, dopo aver scontato un anno e 5 mesi (fu trovato in possesso di cocaina e tent\u00f2 di evadere, per cui la sua pena fu inasprita). Questa esperienza lo segn\u00f2 profondamente rendendolo ancora pi\u00f9 eccentrico e strano di prima. Si muoveva in maniera strana, si abbigliava in maniera stravagante, divenne apatico ed assente.\nAlla fine del 1945 era a Los Angeles dove incontr\u00f2 un suo grande ammiratore, l'impresario Norman Granz, che ne aveva descritto il personaggio in un ruolo di grande rilievo assegnatogli nel film \"Jammin' the blues\".\nPrez ha un ritorno di fiamma agli inizi dei Cinquanta, al punto che nel 1952 l'astro nascente del pianismo, il canadese Oscar Peterson, lo ingaggia per registrare col suo Trio. L'esito \u00e8 esaltante, Young torna in testa alle classifiche jazz del momento: vince quella della Metronome e nel 1953 fa parte del complesso - Metronome All Star - che accompagner\u00e0 il cantante Billy Eckstine: con Lester suonano Teddy Wilson, Roy Eldridge, Terry Gibbs, Billy Bauer, Eddy Safransky, l'altro saxtenore con cui Prez divide il primo posto, Warne Marsh, e Max Roach. Incidono due stupendi pezzi: St.Louis Blues e How High the Moon, in cui Lester Young ha degli a solo da par suo.\nGranz immediatamente scrittura Young e gli fa incidere alcuni dischi, sia come solista sia per il suo gruppo, \"Jazz at the Philharmonic\". Con il JATP Young fu spesso in tourn\u00e9e, fra l'altro in Europa, senza per\u00f2 riuscire a brillare particolarmente, in parte per le grandi dimensioni dell'organico, e in parte per le sue condizioni di salute, sempre pi\u00f9 debilitate dall'alcol e dalla droga.\nNel 1955 venne ricoverato per un collasso all'ospedale Bellevue di New York, dove fu parzialmente disintossicato. Dopo essere stato dimesso effettu\u00f2 una tourn\u00e9e assieme a stelle del jazz come Miles Davis, Bud Powell e il Modern Jazz Quartet\nDopo il fallimento del suo terzo matrimonio, Lester and\u00f2 ad abitare in un albergo che affacciava sul Birdland, un famoso jazz club nei pressi della cinquantaduesima strada. Spesso sedeva alla finestra malinconico e pensieroso, beveva ancora e spesso si dimenticava di mangiare.\nUn medico che lo visit\u00f2, sotto l'insistenza di Marshall Stearns, perch\u00e9 facesse qualcosa per risollevarsi dal suo stato, afferm\u00f2 che soffriva di una schizofrenia leggera, e che l'alcol gli causava uno sdoppiamento della personalit\u00e0. Dopo questa visita, e grazie all'interessamento di amici, per qualche tempo Young si rimise in sesto.\nIl 13 marzo del 1959, mentre si trovava a New York, si chiuse nella sua stanza d'albergo, bevendo e digiunando per due giorni, al termine dei quali lo ritrovarono morto."}
{"id": "574257", "revid": "599013", "url": "https://it.wikipedia.org/wiki?curid=574257", "title": "4S", "text": ""}
{"id": "574269", "revid": "712828", "url": "https://it.wikipedia.org/wiki?curid=574269", "title": "Mon Cala", "text": ""}
{"id": "574275", "revid": "712828", "url": "https://it.wikipedia.org/wiki?curid=574275", "title": "Mrlsst", "text": ""}
{"id": "574277", "revid": "1985540", "url": "https://it.wikipedia.org/wiki?curid=574277", "title": "Mustafar", "text": "Mustafar \u00e8 un pianeta vulcanico immaginario visto nell'universo di \"Guerre stellari\", apparso per la prima volta nel film \"Star Wars Episodio III - La vendetta dei Sith\".\nDescrizione.\nMustafar era un mondo di fuoco, in mano alla Confederazione dei Sistemi Indipendenti. Il pianeta era coperto da centinaia di caldere vulcaniche, molte delle quali in costante eruzione. Come il satellite Io, l'attivit\u00e0 vulcanica era causata da uno schiacciamento gravitazionale. Sul pianeta esisteva una fabbrica che estraeva minerali dalla superficie. La superficie non \u00e8 del tutto priva di vita: come si nota all'inizio de \"\" \u00e8 anche cosparsa di vegetazione che tuttavia, con l'azione della lava tende a prendere immediatamente fuoco.\nStoria.\nNonostante le condizioni ostili della superficie, su Mustafar abitavano forme di vita indigene. Esisteva una razza senziente, quella Mustafariana, che aveva sviluppato la propria civilt\u00e0 nei buchi pi\u00f9 freschi del pianeta. I Mustafariani erano divisi in due specie, quelli alti e magri comandati dal \"Maverick Main\" e quelli piccoli e robusti chiamati anche \"Ratti Mustafariani\". La corporazione chiamata Tecno Unione aveva interessi sul pianeta e prese al proprio servizio gli abitanti nativi per scavare e recuperare i minerali necessari. I Mustafariani erano appagati e non si interessavano della politica esterna al loro mondo, lavorando senza problemi al servizio della corporazione.\nGuerre dei cloni.\nDurante le guerre dei cloni, Anakin Skywalker e la sua Padawan Ahsoka Tano si dirigono su Mustafar per salvare dei bambini che saranno dei futuri Jedi, rapiti dal cacciatore di taglie Cad Bane. I due Jedi, nonostante il tentativo di occultamento del luogo del rapimento, riescono a salvare i bambini e recuperare l'olocrone con il cristallo.\nMustafar \u00e8 il luogo su cui si svolge la scena del duello tra Anakin Skywalker / Dart Fener e il suo ex-maestro Obi-Wan Kenobi in \". Kenobi e Fener duellarono a lungo sulla superficie del pianeta, dentro la base separatista. Obi-Wan vinse il duello mutilando Anakin, che venne bruciato dalla lava che stava scorrendo vicina; tuttavia egli venne salvato poco tempo dopo da Palpatine.\nEra dell'Impero.\nNella serie televisiva \" i protagonisti Ezra Bridger, Hera Syndulla, Sabine Wren e Garazeb Orrelios salvano il Jedi Kanan Jarrus, prigioniero dell'Impero sul pianeta. \nCome mostrato in \"\", Dart Fener possiede un santuario privato su Mustafar.\nNuova Repubblica.\nIn , viene mostrato Kylo Ren recuperare da Mustafar un puntatore Sith per trovare Palpatine .\nConcetti astronomici.\nMustafar era un pianeta catturato tra due giganti gassosi, Jestefad e Lefrani, che con la loro attrazione gravitazionale stavano causando una pressione enorme sul pianeta. Il pianeta, pur non cadendo su uno dei due giganti, manteneva una propria orbita, pi\u00f9 vicina a Jestefad che a Lefrani, ma comunque influenzata da quest'ultimo, in quanto tutti e tre i corpi celesti ruotavano con lo stesso periodo di rivoluzione attorno alla stella del sistema.\nIdeazione.\nGeorge Lucas, il creatore di \"Guerre stellari\", ha usato pi\u00f9 volte idee nei suoi film, provenienti da progetti da lui ideati ma mai messe in atto. Mustafar \u00e8 una di queste: nella prima stesura de \"Il ritorno dello Jedi\" viene descritto un mondo vulcanico simile, sul quale Obi-Wan racconta a Luke Skywalker di essersi scontrato con il suo vecchio allievo molto tempo prima. Il romanzo ufficiale de \"Il ritorno dello Jedi\" aveva stabilito che il duello tra Anakin e Obi-Wan era accaduto su un pianeta vulcanico.\nLe scene su Mustafar sono state girate usando una combinazione di immagini riprese dal vulcano Etna, modelli, ed effetti speciali generati al computer."}
{"id": "574278", "revid": "1543377", "url": "https://it.wikipedia.org/wiki?curid=574278", "title": "Siphonaptera", "text": "I sifonatteri (Siphonaptera) o afanitteri (Aphaniptera), noti comunemente come pulci, sono un ordine di insetti privi di ali.\nLe pulci sono parassiti esterni ematofagi: si nutrono del sangue di mammiferi e uccelli. In passato si \u00e8 a lungo ritenuto che le pulci si fossero evolute dai ditteri. \u00c8 grazie alla loro discendenza che gli esemplari di questo ordine si trovano nella sottoclasse tassonomica degli Pterigoti pur essendo sprovvisti di ali. Tuttavia, elementi morfologici e genetici indicano che le pulci siano discendenti dei mecotteri della famiglia dei boreidi; di conseguenza, potrebbero essere riclassificate in futuro come sottordine dell'ordine \"Mecoptera\", anche alla luce della scoperta di \"Caurinus tlagu\" nel 2013, un mecottero somigliante ad una pulce nell'aspetto e nell'abilit\u00e0 di compiere salti.\nFra le specie di pulci pi\u00f9 comuni si possono citare la \"Ctenocephalides felis\" (parassita del gatto), \"Ctenocephalides canis\" (parassita del cane), \"Pulex irritans\" (parassita dell'uomo), \"Nosopsyllus fasciatus\" e \"Xenopsylla cheopis\" (parassiti del ratto).\nLe pulci vengono spesso confuse con i diversi pidocchi, anch'essi insetti atteri e parassiti dell'uomo e di molti altri mammiferi e uccelli, appartenenti all'ordine dei Siphunculata o anopluri.\nMorfologia.\nLe pulci sono animali di piccole dimensioni, totalmente atteri (cio\u00e8 privi di ali). L'esoscheletro \u00e8 in genere compatto e robusto; Il capo \u00e8 compresso contro il torace, poco mobile, con antenne tri-articolate molto brevi e apparato boccale pungente-succhiatore; le zampe sono altrettanto robuste, e la coppia posteriore \u00e8 particolarmente sviluppata e consente alla pulce salti di notevole altezza. Tale azione \u00e8 data da particolari muscoli che prima flettono le zampe, poi un meccanismo di presa le mantiene flesse finch\u00e9 altri muscoli rilasciano la presa permettendo all'energia accumulata di estendere rapidamente le zampe consentendo il salto.\nCiclo di vita.\nLe pulci hanno un ciclo di vita completo che comprende le fasi di uovo, larva, pupa e adulto. La trasformazione da uovo a adulto richiede un tempo variabile da due settimane a otto mesi, in funzione delle condizioni climatiche, dalla disponibilit\u00e0 di cibo e dalla specie.\nLa femmina depone circa 15-20 uova al giorno (circa 600 nell'arco della sua vita), in genere subito dopo essersi nutrita. Le uova vengono deposte sull'ospite. Possono fare da ospite un grandissimo numero di mammiferi (incluso l'uomo) e di uccelli. Le uova, deposte sulla peluria o su penne e piume, possono facilmente cadere e diffondersi nell'ambiente, specialmente nel luogo dove l'ospite si riposa, dorme o nidifica.\nLe uova si schiudono in un tempo compreso fra due giorni e due settimane. Nelle abitazioni umane infestate, le larve possono trovarsi nelle crepe dei pavimenti, sotto i bordi dei tappeti, nei letti; all'aperto, la sabbia \u00e8 uno degli habitat preferiti.\nLe larve sono cieche, e si sviluppano in un arco compreso fra una settimana e diversi mesi, passando attraverso tre stadi larvali. Non succhiano direttamente il sangue; si nutrono delle feci di pulci adulte, o frammenti di pelle, pelo o piume.\nLa metamorfosi da pupa ad adulto avviene all'interno di un bozzolo setoso tessuto dalla larva, a cui aderiscono frammenti di peluria o altri materiali analoghi. Il processo della metamorfosi dura da cinque a quattordici giorni; le pulci adulte possono uscire subito dal bozzolo o attendere di percepire vibrazioni, pressione, calore o diossido di carbonio, tutti segnali che rivelano la potenziale presenza di una fonte di cibo.\nLa maggior parte delle pulci passano l'inverno nella fase di larva o pupa. La \"stagione delle pulci\", in cui gli adulti sono attivi, \u00e8 l'estate o l'inizio dell'autunno. Il numero di individui che sopravvivono all'inverno dipende dalla temperatura; il tasso di sopravvivenza \u00e8 massimo negli inverni pi\u00f9 miti. Nelle aree pi\u00f9 calde, per esempio equatoriali e tropicali, gli adulti possono essere presenti durante tutto l'arco dell'anno.\nImportanza patogena.\nL'importanza patogena degli Aphaniptera, pur non potendosi paragonare a quella dei Ditteri, risulta tuttavia notevole.Nella maggior parte dei casi la pulce dell'uomo (\"Pulex irritans\" ) \u00e8 pi\u00f9 molesta a causa dei suoi movimenti sulla cute che per le sue punture; provoca al suo ospite solo fastidio (arrossamento cutaneo e prurito); tuttavia, alcune persone e alcuni animali possono soffrire di allergia alla saliva delle pulci, e riportare questi sintomi in forme particolarmente violente. In casi estremi, ripetuti morsi di pulce possono causare anemia nell'animale ospite. L'azione delle pulci penetranti \u00e8 pi\u00f9 impegnativa perch\u00e9 alle lesioni prodotte dal parassita possono aggiungersi complicazioni settiche e gangrenose, artriti, necrosi ossee e tendinee, fistole, caduta di falangi o di dita, ecc.\nLe pulci possono anche essere vettori o ospiti intermedi, di virus zoopatogeni, di batteri (Enterobatteriacee del genere \"Salmonella\" Lign., come la \"S. enteritidis\" (G\u00e4rtn.) Castell. et Chalm e la \"S.typhimurium\" Loeff; Parvobatteriacee del genere \"Pasteurella\" Trev., come la \"P. pestis\" Lehm. et Neum. e la \"P.tularensis\" (McCoy et Chapin) Berg.; Rickettsiaceae del genere \"Rickettsia\" Rocha Lima, come la \"R. prowazekii\" Rocha Lima e la \"R. mooseri\" Monteiro; di Protozoi, Nematelminti, Platelminti, ecc.; fra le quali \u00e8 particolarmente pericolosa la \"Xenopsylla cheopis\" , forma subcosmopolita, ma pi\u00f9 frequente nei paesi caldi, che trasmette la peste bubbonica, malattia primaria dei Rosicanti.\nRimedi.\nTrattamento della puntura.\nLa puntura di pulce pu\u00f2 essere trattata con idrocortisone.\nPulci degli animali domestici.\nPer animali domestici come cani e gatti esistono prodotti veterinari di vario genere che contrastano l'infestazione da parte di pulci. Questi prodotti allontanano le pulci dagli animali, ma non difendono il proprietario o l'abitazione.\n\u00c8 necessario, pertanto, controllare tappeti e divani.\nPulci nelle abitazioni.\nL'infestazione di una abitazione deve essere combattuta con strumenti che interrompono il ciclo di vita della pulce, impedendone la riproduzione. In genere, si utilizzano pesticidi analoghi a quelli usati per combattere le tarme. Esistono pesticidi nati specificamente per gli ambienti domestici; il problema dei prodotti antipulci sta nell'azione: alcuni riescono ad uccidere solo gli individui adulti ma non agiscono su uova e larve, altri sono specifici per le larve ma non intaccano gli adulti. Per questo motivo, l'utente \u00e8 costretto a effettuare diversi cicli di trattamento o a scegliere un prodotto ad ampio raggio da usare, in un'unica soluzione, per l\u2019eliminazione di pulci e larve.\nSignificati derivati.\nDerivano il loro nome dalla pulce anche alcuni crostacei di piccole dimensioni e capaci di saltare: la pulce d'acqua e la pulce di mare.\nI riferimenti metaforici e informali alle pulci sono paragonabili, per significato e ambito, a quelli al pidocchio. Le parole \"pulce\" o \"pidocchio\" possono essere usate per riferirsi (in modo sprezzante o affettuoso) a cose di dimensioni molto piccole, insignificanti, a persone minute e cos\u00ec via. \"Pulcioso\" o \"pidocchioso\" sono aggettivi usati per riferirsi a persone indigenti o ambienti poveri. Vi \u00e8 inoltre il modo di dire \"Fare le pulci\", che si rif\u00e0 all'immagine ideale di una persona che 'spulcia' (altra parola, stavolta verbo, derivata) un'altra, ovvero la ripulisce dalle pulci, per riferirsi a una serie di domande o di indagini particolarmente minuziose e che non tralasciano alcun particolare. Un mercato delle pulci \u00e8 un mercato di oggetti usati (di scarso valore).\nIl circo delle pulci \u00e8 uno spettacolo di intrattenimento dei circhi in cui vengono mostrate pulci impegnate in azioni insolite, come tirare un carro in miniatura.\nLe pulci sono un gioco tradizionale diffuso in tutto il mondo, costituito da piccoli dischi di plastica che saltano quando sono premuti con decisione ai bordi."}
{"id": "574279", "revid": "712828", "url": "https://it.wikipedia.org/wiki?curid=574279", "title": "Muunilinst", "text": ""}
{"id": "574280", "revid": "712828", "url": "https://it.wikipedia.org/wiki?curid=574280", "title": "Mygeeto", "text": ""}
{"id": "574281", "revid": "712828", "url": "https://it.wikipedia.org/wiki?curid=574281", "title": "Myrkr", "text": ""}
{"id": "574282", "revid": "712828", "url": "https://it.wikipedia.org/wiki?curid=574282", "title": "Nagai", "text": ""}
{"id": "574283", "revid": "712828", "url": "https://it.wikipedia.org/wiki?curid=574283", "title": "Nal Hutta", "text": ""}
{"id": "574293", "revid": "830939", "url": "https://it.wikipedia.org/wiki?curid=574293", "title": ".gb", "text": ".gb \u00e8 il dominio di primo livello nazionale (ccTLD) assegnato al Regno Unito. \nAttualmente non viene utilizzato, a favore del dominio .uk"}
{"id": "574299", "revid": "712828", "url": "https://it.wikipedia.org/wiki?curid=574299", "title": "New Plympto", "text": ""}
{"id": "574300", "revid": "11694", "url": "https://it.wikipedia.org/wiki?curid=574300", "title": "Apparato cardiocircolatorio", "text": ""}
{"id": "574304", "revid": "125936544", "url": "https://it.wikipedia.org/wiki?curid=574304", "title": "Lakshmi", "text": "Nell'induismo, Lakshmi (devanagari \u0932\u0915\u094d\u0937\u094d\u092e\u0940, IAST , talvolta traslitterato in Laxmi) \u00e8 la devi dell'abbondanza, della luce, della saggezza e del destino, ma anche (secondariamente) fortuna, bellezza e fertilit\u00e0. \u00c8 comunemente considerata consorte (Shakti) di , e madre con lui di Kama, deva dell'amore.\nAltri nomi.\nLakshmi \u00e8 anche nota come:\nInoltre \u00e8 strettamente associata al loto (Padma in sanscrito), e molti suoi nomi sono legati al fiore, tra cui:\nUn altro suo nome \u00e8 Bhargavi, in quanto si sarebbe reincarnata come figlia di Sage Bhrigu.\nOrigini.\nLe origini della dea Lakshmi sono descritte nello Shri (\"Inno a Shri\"), aggiunto al Rig Veda tra il 1000 e il 500 a.C.\nIl saggio Durvasa don\u00f2 a Indra, re dei deva, una ghirlanda di fiori che non sarebbero mai appassiti; Indra diede la ghirlanda al suo elefante sacro, Airavata. Quando Durvasa vide l'elefante calpestare la ghirlanda maledisse Indra, e desider\u00f2 che tutti gli dei perdessero il loro potere, che li aveva resi cos\u00ec altezzosi e irrispettosi.\nNaturalmente, grazie alla maledizione, gli asura, da sempre in lotta con i deva, riuscirono a scacciarli dal cielo; gli dei sconfitti si rifugiarono dal Creatore Brahm\u0101, che chiese a deva e asura di zangolare l'oceano di latte per ottenerne il nettare dell'immortalit\u00e0. Gli dei allora chiesero l'aiuto di , che prese le sembianze della tartaruga K\u016brma e forn\u00ec la base per sostenere il monte Mandara, che fu usato come bastone, mentre il re dei n\u0101ga, Vasuki, fece da corda.\nTra i tesori divini apparsi dalla zangolatura dell'oceano di latte, ci fu anche Lakshmi, che scelse subito come compagno in quanto l'unico in grado di controllare la m\u0101y\u0101 (illusione).\nIn conseguenza di queste origini, Lakshmi \u00e8 anche detta figlia del mare, e sorella della luna, anch'essa apparsa dalla zangolatura.\nAttributi.\nNell'induismo puranico Lakshmi \u00e8 Madre dell'Universo e Shakti di , e in quanto tale sono considerate sue incarnazioni le consorti di molti avatar del dio: S\u012bt\u0101, moglie di R\u0101ma, Rukmini, moglie di Krishna, Alamelu, moglie di Venkateshwara (l'identificazione di Venkateshwara e Alamelu con e Lakshmi \u00e8 per\u00f2 abbastanza recente).\nVenerazione.\nCome divinit\u00e0 della ricchezza \u00e8 venerata da coloro che vogliono guadagnare o mantenere i propri guadagni; si crede che Lakshmi (e quindi la ricchezza) visiti solo case pulite e abitate da gente che lavora, mentre si tiene lontana dalla sporcizia e dai pigri.\nLa dea Lakshmi \u00e8 incorrettamente identificata col denaro; questo \u00e8 certo parzialmente vero, ma \u00e8 conseguenza del suo attributo principale, la prosperit\u00e0 o abbondanza. \u00c8 inoltre dea anche della purezza e della santit\u00e0, oltre che del Brahma-vidya (conoscenza divina); \u00e8 a lei che ci si rivolge per chiedere felicit\u00e0 in famiglia, amici, matrimonio, bambini, cibo e ricchezza, bellezza e salute.\n\u00c8 una divinit\u00e0 molto venerata, e oltre ad essere oggetto di culto da parte di ogni confessione induista (abbastanza raro per i deva), lo \u00e8 anche da parte di molti giainisti e buddhisti.\nTra le preghiere a Lakshmi le pi\u00f9 famose sono il \"Lakshmi Stuti\" (tratta dallo Shri ) e lo Shri \"\".\nOtto tipi di ricchezza.\nCome dea della ricchezza ha 8 aspetti;\nFestivit\u00e0 induiste.\nLa principale festa dedicata a Lakshmi \u00e8 la \"Diwali\", festa delle luminarie; per tradizione in tutte le case si pongono delle piccole candele alle finestre e si prega Lakshmi di passare a benedirle.\nIn Uttaranchal, dopo la cerimonia in onore della dea nella notte della \"Diwali\", lo \"Shankh\" non viene suonato, perch\u00e9 anch'esso sarebbe nato dall'oceano come la dea, perci\u00f2 gli si d\u00e0 un giorno di riposo.\nLakshmi \u00e8 la patrona della citt\u00e0 di Kolhapur, Maharashtra.\nIconografia.\nFisicamente, la dea Lakshmi \u00e8 generalmente rappresentata come una bella donna, con quattro braccia, seduta su un loto, vestita con vesti preziose e gioielli; ha un atteggiamento benevolo, \u00e8 giovane ed ha un aspetto materno.\nIl particolare pi\u00f9 evidente dell'iconografia di Lakshmi \u00e8 la sua costante associazione al fiore di loto; questo perch\u00e9 tale pianta, che nasce dal fango ma fiorisce sulla superficie dell'acqua, senza che il fiore porti traccia alcune del fango, \u00e8 simbolo di purezza, forza spirituale, perfezione e autorit\u00e0. Inoltre, la posizione seduta su un loto \u00e8 un elemento ricorrente dell'iconografia di molte altre divinit\u00e0 induiste e buddhiste, ed indica che l'essere in questione trascende le limitazioni del mondo (il \"fango\" dell'esistenza) per muoversi liberamente in una sfera di purezza e spiritualit\u00e0 (come il loto sulla superficie dell'acqua).\nIl veicolo di Lakshmi \u00e8 il gufo (\"ulooka\" in sanscrito)."}
{"id": "574309", "revid": "363629", "url": "https://it.wikipedia.org/wiki?curid=574309", "title": "Olympus OM-1", "text": "La Olympus OM-1 \u00e8, fatta eccezione per la sua gemella la Olympus M-1 ritirata dal mercato dopo soli sei mesi a causa dell'omonimia con la concorrente Leica, la prima fotocamera del sistema OM.\nNata nel 1973 rivelava la vocazione della Olympus alla miniaturizzazione ottenendo subito un eccezionale successo commerciale. Il lancio pubblicitario in Italia della Olympus OM-1 fu fatto dall'agenzia di pubblicit\u00e0 GB Advertising con Senta Berger, Oliviero Toscani, Walter Bonatti ed altri noti fotografi professionisti \nlink sul lancio dell'Olympus OM-1.\nIl creativo, titolare della GB Advertising, Giancarlo Bonetti, fu anche insignito nel 1976 di un riconoscimento da parte della autorevole rivista statunitense \"Adverting Age\", per le due campagne pubblicitarie sui prodotti AKAI e OLYMPUS, come \"case history\". Bonetti conserva tuttora il primo esemplare della Olympus M-1, che era stato dipinto di bianco per la campagna pubblicitaria, poi ritirato per l'intervento di Ernst Leitz Wetzlar.\nPiccola ed estremamente versatile, la Olympus OM-1 era una fotocamera reflex monobiettivo con otturatore a tendina completamente manuale.\nL'unica batteria al mercurio da 1,3 V serviva soltanto ad azionare l'esposimetro che poteva essere acceso o spento mediante un interruttore posto sulla parte superiore della fotocamera.\nLa Olympus OM-1 ha rappresentato una vera rivoluzione per quanto riguarda il ridimensionamento delle fotocamere reflex. Le sue dimensioni, infatti, erano notevolmente inferiori rispetto a quelle di tutte le concorrenti di allora.\nLa filosofia che guidava la progettazione delle macchine fotografiche del sistema OM, di cui la OM-1 fu la capostipite, era che tutti i comandi fossero visibili semplicemente guardando la fotocamera dalla parte superiore. In pratica bastava un colpo d'occhio per verificare tutte le impostazioni, dai tempi di esposizione all'apertura del diaframma, dalla sensibilit\u00e0 della pellicola ed i valori di correzione dell'esposizione al contapose.\nLa OM-1 venne prodotta in due versioni, entrambe equipaggiabili con la slitta portaflash di tipo 1 (Accessory Shoe 1), che andava ad innestarsi su uno dei due contatti caldi presenti sul corpo. Era disponibile cromata e nera.\nLa OM-1MD era sostanzialmente la OM-1 che per\u00f2 era stata dotata degli attacchi e dei contatti per il Motor Winder e per il Motor Drive 1.\nLa OM-1N, prodotta successivamente, poteva essere equipaggiata con la slitta portaflash Accessory Shoe 4, che permetteva di adoperare gli automatismi del lampeggiatore in accordo con i valori di esposizione della fotocamera anche con i flash elettronici della serie T ed il flash Quick Auto 300/310."}
{"id": "574311", "revid": "125039731", "url": "https://it.wikipedia.org/wiki?curid=574311", "title": "Battlefield (serie)", "text": "Battlefield (lett. \"campo di battaglia\") \u00e8 una serie di videogiochi di guerra di genere sparatutto in prima persona sviluppata da Digital Illusions Creative Entertainment e pubblicata da Electronic Arts. Le ambientazioni variano a seconda del titolo, tra il XX secolo e il XXII secolo, in scenari realistici o immaginari.\nLa serie prevede titoli esclusivi per piattaforme Windows e altri ad appannaggio esclusivo delle console. Nonostante prevedano anche una modalit\u00e0 giocatore singolo, hanno riscontrato particolare successo per la componente multigiocatore online, sebbene nei primi titoli questa fosse disponibile solo per piattaforma Windows.\nVideogiochi.\n\"Battlefield 1942\" (2002).\n\"Battlefield 1942\" \u00e8 il primo titolo della serie per piattaforma Windows; l'ambientazione \u00e8 quella della seconda guerra mondiale e prevede l'impersonificazione di un soldato che pu\u00f2 appartenere al fronte alleato (quindi esercito americano, inglese o russo) o all'Asse (quindi esercito tedesco, italiano o giapponese). Nel gioco si assiste alla perfetta riproduzione di armi, dei mezzi e degli scenari che hanno caratterizzato la 2\u00aa Guerra Mondiale. Il gioco prevede due espansioni ufficiali (titolate \"The Road to Rome\", lett. \"La strada per Roma\" e \"Secret Weapons of WWII\", lett. \"Armi segrete della 2\u00aa Guerra Mondiale\"), e due espansioni non ufficiali ma largamente utilizzate, intitolate \"Desert Combat\" e \"DC Final\", che aggiungono nuovi mezzi, armi e mappe al gioco originale.\n\"Battlefield Vietnam\" (2004).\n\"Battlefield Vietnam\" \u00e8 il secondo titolo della serie, a distanza di due anni da \"Battlefield 1942\"; la piattaforma scelta \u00e8 sempre Windows. L'ambientazione \u00e8 quella della Guerra del Vietnam, che vede dunque i marines degli Stati Uniti fronteggiare l'esercito nordvietnamita. Anche in questo caso EA ha curato una perfetta riproduzione di armi, dei mezzi e degli scenari che hanno caratterizzato la guerra. Il gioco non ha prodotto espansioni, forse a causa del minor successo registrato rispetto a \"Battlefield 1942\".\n\"Battlefield 2\" (2005).\n\"Battlefield 2\" \u00e8 il titolo che ha consacrato la serie \"Battlefield\" a pietra miliare dell\"'online first person shooting\". Le vicende del gioco trattano di un'ipotetica guerra nel vicino futuro, i cui contendenti sono il corpo dei marines degli Stati Uniti (\"USMC\"), la Repubblica Popolare Cinese (\"PRC\"), e la Coalizione Medio Oriente (\"CMO\"). Il clamoroso successo del gioco ha favorito la produzione di un'espansione (\"Special Forces\") e ben due Booster Pack (\"Euro Force\" e \"Armored Fury\").\n\"Battlefield 2: Modern Combat\" (2005).\n\"Battlefield: Modern Combat\" \u00e8 il primo titolo della saga ad esser adattato per console; le vicende del gioco trattano di una guerra fittizia fra le forze della NATO e la Cina, che si dovranno combattere fra di loro in Kazakistan. Il gioco prevede, oltre ad una campagna in Single Player, anche la possibilit\u00e0 di giocare online.\n\"Battlefield 2142\" (2006).\n\"Battlefield 2142\" \u00e8 il quarto titolo della serie targata EA/DICE (ad esclusione di quelli per console). Il gioco \u00e8 ambientato nel XXII secolo, durante una nuova era glaciale; le due fazioni contrapposte sono l'Unione Europea (\"EU\") e la Coalizione Panasiatica (\"CPA\"). Sul finire del 2007 EA ha distribuito il primo Booster Pack del gioco: \"Northern Strike\".\n\"Battlefield: Bad Company\" (2008).\n\"Battlefield: Bad Company\" \u00e8 il secondo titolo della serie per console, che adopera il motore grafico \"Frostbite\", sviluppato dalla stessa \"DICE\". Il gioco, previsto per le piattaforme PlayStation 3 e Xbox 360, ruota intorno alle avventure di una squadra di quattro soldati dell'esercito americano (la \"Bad Company\", per l'appunto); come sfondo, le vicende di una guerra fittizia fra la Federazione Russa e gli Stati Uniti d'America, probabilmente per questioni legate al controllo delle maggiori zone petrolifere.\n\"Battlefield 1943\" (2009).\nBattlefield 1943 \u00e8 uno sparatutto in prima persona, creata dalla Digital Illusions Creative Entertainment. Pu\u00f2 essere giocato solamente online, su tre mappe che rappresentano altrettante isole dell'oceano Pacifico. Il gioco \u00e8 acquistabile per console solamente attraverso PlayStation Store e Xbox Live.\n\"Battlefield: Bad Company 2\" (2010).\nBattlefield: Bad Company 2 implementa il nuovo graphic engine Frostbite 1.5, sviluppato da Digital Illusions CE. Il gioco \u00e8 stato distribuito per PS3, PC e Xbox 360. Il 18 dicembre \u00e8 uscita l'espansione \"\", che aggiunge alcune mappe multigiocatore ambientate in Vietnam. \n\"Battlefield 3\" (2011).\nLo sparatutto di DICE disponibile da autunno 2011 \u00e8 il seguito di Battlefield 2 e implementa il nuovo engine Frostbite 2.0. \u00c8 stato pubblicato per console e per PC. Parla di una guerra tra gli Stati Uniti e il PLR in Asia, dove impersonerete un sergente dei marine il cui scopo sar\u00e0 quello di evitare un attacco terroristico a New York, in seguito ad un altro avvenuto a Parigi. Oltre al marine \"Henry Blackburn\", si potr\u00e0 utilizzare il personaggio \"Dimitri \"Dima\" Mayakovsky\", che opereranno per lo stesso scopo.\n\"Battlefield 4\" (2013).\n\u00c8 stato annunciato ufficialmente da Electronic Arts durante la campagna promozionale di \"\". \u00c8 il seguito di \"Battlefield 3\". Pubblicato il 31 ottobre 2013 per PlayStation 3, Xbox 360, Microsoft Windows, il 22 novembre per Xbox One e il 29 novembre per PlayStation 4. Disponibile sulla piattaforma Origin.\n\"Battlefield 1\" (2016).\nIl quinto capitolo \u00e8 ambientato durante la prima guerra mondiale e vede campi di battaglia che spaziano dalle Alpi italiane fino ai deserti arabi. Sono stati introdotti veicoli come: mongolfiere ,biplani, carri armati, navi da guerra, dirigibili, treni e cavalli. \u00c8 stato inserito un ricco arsenale di armi automatiche, fucili e pistole fedeli all'epoca ed \u00e8 stato completamente rivisto il combattimento corpo a corpo, che rappresenta ora un elemento importante del gameplay. Il gioco \u00e8 uscito per PlayStation 4, Microsoft Windows e Xbox One il 21 ottobre 2016, ma i giocatori iscritti al programma EA Access e quelli che hanno preordinato il gioco hanno potuto iniziare a giocare anticipatamente il 18 ottobre.\n\"Battlefield V (2018)\".\nSviluppato da Digital Illusions Creative Entertainment (DICE) e pubblicato da Electronic Arts, \"Battlefield V\" \u00e8 il sedicesimo capitolo della serie \"Battlefield\". Il gioco \u00e8 uscito per Microsoft Windows, PlayStation 4 e Xbox One il 20 novembre 2018. Il gioco continuer\u00e0 il filone storico del suo precursore \"Battlefield 1\", concentrandosi e basandosi sulle ambientazioni e vicende della seconda guerra mondiale. Per la versione PC \u00e8 stato uno dei primi giochi a supportare la tecnologia Ray Tracing di Nvidia per aumentare il realismo dei riflessi e dell'illuminazione grafica.\n\"Battlefield 2042 (2021)\".\nSviluppato da Digital Illusions Creative Entertainment (DICE) e pubblicato da Electronic Arts, \"Battlefield 2042\" \u00e8 il diciassettesimo capitolo della serie \"Battlefield\". Il gioco \u00e8 uscito per Microsoft Windows, PlayStation 4, PlayStation 5, Xbox One e Xbox Series X/S il 19 novembre 2021\nSpin-off.\n\"Battlefield Heroes\" (2009).\n\"Battlefield Heroes\" \u00e8 un titolo della serie (disponibile solo su Microsoft Windows) che presenta tratti completamente differenti rispetto a quelli degli altri capitoli: \u00e8 infatti un gioco in stile cartoon shooter ed \u00e8 stato sviluppato presso la Digital Illusions Creative Entertainment, dietro produzione della Electronic Arts. \u00c8 stato messo in commercio il 25 giugno 2009. \"Battlefield Heroes\" \u00e8 stato il primo gioco della Electronic Arts completamente gratuito (scaricabile dal sito ufficiale); le spese di programmazione sono state principalmente ripagate con la pubblicit\u00e0 sul sito web ufficiale e alla chiusura del gioco, oltre che con la vendita di oggetti per personalizzare l'aspetto del proprio avatar all'interno del gioco.\n\"Battlefield Online\" (2010).\n\"Battlefield Online\" \u00e8 un first person shooter sviluppato da DICE, EA e Neowiz Gamese e prodotto da quest'ultima. Il gioco \u00e8 un remake di Battlefield 2, ma con una versione modificata del motore grafico di \"Battlefield 2142\" avente una potenza superiore.\n\"Battlefield Play4Free\" (2011).\n\"Battlefield Play4Free\" \u00e8 un titolo gratuito nella sua versione base. All'interno del gioco \u00e8 possibile comprare e personalizzare il proprio equipaggiamento anche se EA non garantisce la continuit\u00e0 dell'utilizzo di ci\u00f2 che \u00e8 stato acquistato. Il gioco riprende la maggior parte delle sue mappe da \"Battlefield 2\" (Basra, Dalian, Dragon Valley, Karkand, Mashtuur, Oman e Sharqi).\n\"Battlefield Hardline\" (2015).\n\"Battlefield Hardline\" \u00e8 uno spin-off di Battlefield 4 dedicato alle console old-gen e next-gen, quindi Microsoft Windows, Xbox 360, PlayStation 3, Xbox One e PlayStation 4. Battlefield Hardline \u00e8 ambientato in uno scenario in cui si scontrano la fazione della Polizia e la fazione dei \"Criminali\". Gli scontri si svolgono in paesaggi urbani, anche se non mancano alcune ambientazioni a tema maggiormente naturalistico. Sar\u00e0 presente, come in Battlefield 4, il Levolution, ovvero la possibilit\u00e0 di mutare drasticamente lo scenario di gioco attraverso eventi distruttivi. Il gioco \u00e8 stato messo in commercio entro il primo trimestre del 2015. Il gioco \u00e8 interamente sviluppato da Visceral Games (Gi\u00e0 famosa per la serie Dead Space)."}
{"id": "574313", "revid": "767487", "url": "https://it.wikipedia.org/wiki?curid=574313", "title": ".sj", "text": ".sj \u00e8 il dominio di primo livello nazionale (ccTLD) assegnato a Svalbard e all'isola di Jan Mayen.\nAttualmente non viene utilizzato, perch\u00e9 i territori a cui \u00e8 stato assegnato sono norvegesi. Il dominio utilizzato \u00e8 .no."}
{"id": "574315", "revid": "1573940", "url": "https://it.wikipedia.org/wiki?curid=574315", "title": "Syngnathidae", "text": "I Syngnathidae, meglio conosciuti come cavallucci marini e pesci ago sono una numerosa famiglia di pesci d'acqua marina dalle spiccate peculiarit\u00e0 fisiche.\nLe specie di questa famiglia presentano infatti un lungo muso tubolare e una testa cavallina, particolarmente accentuata nei cavallucci marini.\nDistribuzione.\nQuesti pesci sono diffusi in tutti gli oceani e anche nel Mar Mediterraneo. Alcune specie sono diffuse in acque salmastre e perfino dolci.\nClassificazione.\nI Singnatidi sono divisi in due sottofamiglie:\nLa prima sottofamiglia presenta pesci con corpo allungato e sottile, sigariforme, lungo peduncolo caudale (a volte \u00e8 presente una pinna caudale tondeggiante), chiamati \"pesci-pipa\" e pesci simili ai cavallucci marini ma con postura orizzontale, conosciuti come \"draghi di mare\".\nLa seconda sottofamiglia \u00e8 molto conosciuta, e raggruppa i cavallucci di mare, pesci con postura eretta, verticale, coda prensile.\nTutte le specie della famiglia non presentano pinne anali e, talvolta, pinne ventrali.\nLe due sottofamiglie comprendono i seguenti generi:"}
{"id": "574323", "revid": "1442080", "url": "https://it.wikipedia.org/wiki?curid=574323", "title": ".bu", "text": ".bu \u00e8 stato il dominio di primo livello nazionale (ccTLD) assegnato alla Birmania.\nIl nome era basato sulle prime due lettere della Birmania in lingua inglese (\"Burma\"). Quando il nome del Paese \u00e8 cambiato in Myanmar, il dominio .bu \u00e8 stato abbandonato ed \u00e8 stato adottato il dominio .mm."}
{"id": "574329", "revid": "529641", "url": "https://it.wikipedia.org/wiki?curid=574329", "title": ".dd", "text": ".dd \u00e8 il dominio di primo livello nazionale (ccTLD) che doveva essere assegnato alla Repubblica Democratica Tedesca.\nL'assegnazione non \u00e8 mai avvenuta e nel 1990, dopo la riunificazione della Germania, il dominio .dd \u00e8 stato ritirato."}
{"id": "574335", "revid": "1488558", "url": "https://it.wikipedia.org/wiki?curid=574335", "title": ".me", "text": ".me \u00e8 il dominio di primo livello nazionale (ccTLD) assegnato al Montenegro. "}
{"id": "574339", "revid": "767487", "url": "https://it.wikipedia.org/wiki?curid=574339", "title": "Jamelia", "text": "Attiva nell'industria musicale nella prima decade degli anni 2000, ha pubblicato tre album e numerosi singoli di successo, tra cui la hit \"Superstar\", registrando sette entrate nella Top10 della UK Singles Chart, vendendo globalmente oltre 2 milioni di copie. Grazie ai suoi successi ha ottenuto quattro Mobo Awards, e ricevuto nove nomine ai BRIT Award e due agli MTV Europe Music Awards.\nLa carriera decennale di successo di Jamelia l'ha portata a diventare giudice in talent show nel Regno Unito e Irlanda, tra cui \"Move Like Michael Jackson\" (2009) e \"The Voice of Ireland\" (2013-2014). Sulla vita della cantante sono state girate tre serie televisive-documentario tra il 2008 e il 2011. Successivamente ha condotto alcuni palinsesti per il talk show britannico \"Loose Women\" (2013-2016) , partecipato a numerosi reality show, tra cui \"Strictly Come Dancing\" (2015) e \"Top Gear\" (2016)\",\" e recitato nella serie televisiva \"Delitti in Paradiso\" (2013).\nBiografia.\nPrecoce nel suo talento musicale, a 15 anni si presenta alla casa discografica Parlophone con i testi delle sue canzoni, dimostrando di avere un grande carattere ed una grande determinazione, la casa discografica rimane impressionata dai suoi brani a cappella e le fa subito firmare un contratto, dopo 3 anni escono i suoi primi singoli. Nel 1999 per la prima volta le sue canzoni entrano nelle classifiche R&amp;B britanniche: \"Thinking 'Bout You\" e \"Call Me\", seguono \"Boy Next Door\" e \"Money\" nel 2000.\nNel 2000 Jamelia pubblica il suo album del debutto \"Drama\", che le permette di vincere un \"Mobo Award\" e di guadagnarsi un articolo pubblicato dall\"'Indipendent On Sunday\", il giornale si avventura persino in un paragone con la rapper statunitense Missy Elliott.\nLa gravidanza che porter\u00e0 alla nascita della prima figlia Teja (nata il 18 marzo 2001) l'allontana dalle scene per tre anni, nei quali viene quasi totalmente dimenticata dalla scena musicale. Nel 2003 l'artista britannica rientra con due singoli di grande successo: il primo \"Bout\" ed il secondo \"Superstar\" campione di vendite che la fa conoscere per la prima volta in Europa, Italia compresa.\nNel 2004 Jamelia pubblica il suo secondo album \"Thank You\". Nell'autunno dello stesso anno contribuisce al supergruppo Band Aid 20 che pubblica il rifacimento del singolo \"Do They Know It's Christmas?\", e lavora alla colonna sonora di \"Che pasticcio, Bridget Jones!\". Nello stesso anno viene pubblicato il CD singolo \"Universal Prayer\" in duetto con Tiziano Ferro, colonna sonora dei giochi olimpici, che verr\u00e0 poi inserita nelle successive ristampe di \"Thank You\". Il 21 ottobre 2005, Jamelia d\u00e0 alla luce la sua seconda figlia, Tiani Byfield, il cui padre \u00e8 il calciatore Darren Byfield. \nNel 2006 pubblica il suo terzo album \"Walk With me\", anticipato dal singolo \"Something About You\". L'album contiene una collaborazione esclusiva con Afrika Bambaataa nel brano \"Do Me Right\". Il 4 dicembre 2006 Jamelia pubblica \"Beware of the Dog\", il suo secondo singolo estratto da \"Walk With Me\", basato su un campionamento di \"Personal Jesus\" dei Depeche Mode. L'album \u00e8 un flop commerciale, e cos\u00ec la casa discografica opta per la pubblicazione di un Greatest Hits nel 2007, ponendo fine al contratto con Jamelia. Nel 2009, Jamelia firma un nuovo contratto discografico, ma ciononostante non ha mai pubblicato altra musica da allora.\nTra il 2013 e il 2014, Jamelia viene scelta come giudice di \"The Voice of Ireland,\" e intraprende il ruolo di curatrice di alcune rubriche e opinionista nel talk show britannico \"Loose Women\" sino al 2016. Sempre nel 2013 interpreta un ruolo ricorrente nella serie televisiva \"Delitti in Paradiso\". Prosegue la carriera nelle reti televisive britanniche e irlandesi con svariate apparizioni televisive, partecipando a numerosi talent/game show, tra cui a \"Strictly Come Dancing,\"\", Celebrity Squares,\" \"Tipping Point: Lucky Stars.\" Dopo la partecipazione nel 2016 a \"Top Gear,\" partecipa a \"Don't Ask Me Ask Britain\" nel 2017 e a \"Richard Osman's House of Games\" nel 2020\".\""}
{"id": "574349", "revid": "729019", "url": "https://it.wikipedia.org/wiki?curid=574349", "title": "Boeing F/A-18 Super Hornet", "text": "Il Boeing F/A-18E Super Hornet, inizialmente conosciuto come McDonnell Douglas F/A-18E Super Hornet (F/A-18F per la versione biposto), \u00e8 un caccia bimotore imbarcato multiruolo basato sul McDonnell Douglas F/A-18 Hornet prodotto dalla Boeing. \u00c8 una versione ingrandita e avanzata dell'F/A-18C e D dell'Hornet.\nDescrizione.\nDisegnato e inizialmente prodotto dalla McDonnell Douglas, il Super Hornet ha volato la prima volta nel 1995. La produzione in larga scala \u00e8 iniziata nel settembre 1997, dopo la fusione di McDonnell Douglas e Boeing il mese precedente. Il Super Hornet \u00e8 entrato in servizio presso la United States Navy nel 1999, sostituendo il Grumman F-14 Tomcat, il quale \u00e8 stato ritirato nel 2006, e serve a fianco degli originali Hornet.\nLa Royal Australian Air Force (RAAF) ha incominciato a utilizzare gli F/A-18A come principale velivolo da caccia dal 1984, e ha inoltre acquistato F/A-18F nel 2007 per sostituire gli ormai obsoleti F-111. I Super Hornet sono entrati in servizio presso la RAAF nel dicembre del 2010.\n\u00c8 stato ordinato e consegnato in 565 esemplari nelle versioni E e F per United States Navy e in 24 esemplari della versione F per la Royal Australian Air Force. Recentemente pare che il Ministero della Difesa tedesco sia interessato all'acquisto di 40 esemplari del caccia per sostituire i Panavia Tornado. Ha un cannone interno M61A2 da 20 mm, pu\u00f2 caricare missili aria-aria, missili aria-superficie e bombe. Pu\u00f2 caricare carburante addizionale in cinque serbatoi esterni, inoltre pu\u00f2 essere configurato come rifornitore in volo.\nUtilizzatori.\nLa fornitura, approvata dal dipartimento di stato americano il 17 novembre 2016, prevede anche 41 radar AESA, vari armamenti, parti di ricambio e supporto logistico.\nSia United States Navy sia Royal Australian Air Force hanno a disposizione un totale di 12 aerei per squadrone.\nEsportazioni fallite.\nNel 2012 la Svizzera annunci\u00f2 come vincente il Saab JAS 39 Gripen nel programma d'armamento che prevedeva l'acquisizione di 22 caccia di 4+/4++ generazione per le sue forze aeree. All'assegnazione avevano partecipato il Saab JAS 39 Gripen, l'Eurofighter Typhoon, il Dassault Rafale e il Boeing F/A-18 Super Hornet (quest'ultimo successivamente fu ritirato dalla Boeing, che si rese conto di essere fuori mercato nella competizione, a causa del costo troppo elevato del proprio esemplare).\nSpecifiche (F/A-18E/F).\nCaratteristiche generali\nPrestazioni\nArmamento e avionica"}
{"id": "574370", "revid": "466539", "url": "https://it.wikipedia.org/wiki?curid=574370", "title": "Giuseppe Danise", "text": "Carriera.\nDanise, che aveva studiato con i maestri Colonnese e Petillo al Conservatorio della sua citt\u00e0, aveva indubbiamente appreso i dettami fondamentali della scuola ottocentesca, ma come tutti i colleghi dell'epoca ebbe a confrontarli immediatamente con l'opera verista, tant'\u00e8 che il suo debutto avvenne al Teatro Bellini di Napoli in \"Cavalleria rusticana\", nel 1906. \nSeguirono anni di tirocinio, sia in provincia sia addirittura in Russia, finch\u00e9, dal 1913 in poi, cominci\u00f2 ad imporsi in teatri di prestigio come il Regio di Torino diretto da Ettore Panizza con Flora Perini (Rodrigo di Posa in \"Don Carlos\" con Giuseppe Nessi e Mansueto Gaudio, re Raimondo in \"Isabeau\" con Giacomo Rimini e Gunther ne \"Il crepuscolo degli dei\"), in Arena di Verona come Amonasro in Aida diretto da Tullio Serafin con Ester Mazzoleni, Maria Gay, Giovanni Zenatello e Gaudio per l'inaugurazione della prima stagione lirica, al Teatro Regio di Parma come Rodrigo di Posa in \"Don Carlo\" diretto da Cleofonte Campanini con Amedeo Bassi ed Angelo Masini e il Massimo di Palermo, dove partecip\u00f2 alla riproposta - nella nuova versione intitolata \"Mim\u00ec Pinson\" - della \"Boh\u00e8me\" di Leoncavallo.\nIn un repertorio che dal \"Barbiere di Siviglia\" spaziava sino alla recentissima \"La fanciulla del West\", si present\u00f2 ai pubblici di Buenos Aires, di San Paolo del Brasile e, in Italia, al Costanzi di Roma nel 1914 come Renato in Un ballo in maschera con Alessandro Bonci e Gunther ne \"Il crepuscolo degli dei\" con la Perini e nel 1915 come Valentin in Faust con Hip\u00f3lito L\u00e1zaro e Nazzareno De Angelis, Barnaba ne La Gioconda con la Perini, Jack Rance ne \"La fanciulla del West\" con Ernestina Poli, Gianciotto in Francesca da Rimini (Zandonai) con Rosa Raisa e Aureliano Pertile, Amonasro in \"Aida\" con la Raisa, la Perini, Enzo De Muro Lomanto e Scarpia in Tosca (opera) con L\u00e1zaro, esordendo nella serata d'inaugurazione della stagione 1915/16 alla Scala di Milano quale protagonista de \"Il principe Igor\" diretto da Gino Marinuzzi (1882-1945) con Gilda Dalla Rizza, Fanny Anit\u00faa e Tito Schipa e nel gennaio 1916 cogliendo un successo trionfale come Rolando ne \"La battaglia di Legnano\", a fianco della Raisa e Giulio Crimi.\nTorn\u00f2 al teatro milanese in febbraio in opere diversissime come \"Francesca da Rimini\" diretto da Marinuzzi con la Raisa, Toti Dal Monte e Pertile, il \"Fernando Cortez\" di Spontini come Telasco diretto da Panizza con la Mazzoleni, Icilio Calleja e Gaudio e \"Siberia\" di Giordano, partecipando tra l'altro alla prima assoluta de \"Il macigno\" di Victor de Sabata con Carmen Melis nel 1917.\nLa sua carriera, per\u00f2, sembrava sempre pi\u00f9 indirizzarsi ai teatri d'oltreoceano, tanto che il debutto al Metropolitan Opera di New York non tard\u00f2 ad arrivare, nel 1920, nei panni di Amonasro, cui avrebbero fatto seguito una trentina di ruoli nell'arco ininterrotto di ben dodici stagioni. Qui partecip\u00f2 alle prime esecuzioni americane di \"Giovanni Gallurese\" di Montemezzi (1925) e de \"La fiera di Sorocinzi\" di Musorgskij (1930), oltre a quelle locali de \"Le roi d'Ys\" di \u00c9douard Lalo (nel 1922, con la Ponselle e Gigli), di \"Andrea Ch\u00e9nier\" e di \"Loreley\" (nel 1921 e nel 1922, in entrambi i casi a fianco di Gigli e della Muzio), de \"I gioielli della Madonna\" di Wolf-Ferrari (nel 1925, insieme alla Jeritza e a Martinelli). Il suo ritorno in patria, per la stagione 1932/33, si sarebbe segnalato per alcuni successi ancora clamorosi, come quello torinese nel \"Lohengrin\" e quello scaligero in \"Tosca\", che l'anno dopo per\u00f2 non si ripet\u00e9 con \"Il trovatore\", stranamente contestato dal pubblico milanese. Non a caso, dopo alcune recite - tra l'altro al San Carlo di Napoli e al Carlo Felice di Genova -, Danise decise di lasciare le scene, trasferendosi nel 1935 a New York, dove apr\u00ec una scuola di canto, alla quale si \u00e8 rivolta, tra gli altri, Regina Resnik, per perfezionare la sua trasformazione da soprano a mezzosoprano. Tra gli altri suoi studenti si ricordano Bonaldo Giaiotti, Barry Morrell e Giuseppe Valdengo. Va ricordato, inoltre, il suo legame in et\u00e0 avanzata con Bidu Say\u00e3o, che spos\u00f2 in seguito al divorzio del celebre soprano brasiliano dall'impresario teatrale italiano Walter Mocchi, avvenuto nel 1946.\nStile.\nGiuseppe Danise rappresent\u00f2 un esempio emblematico del cantante di passaggio tra la vecchia e la nuova scuola, gi\u00e0 manifestatosi con la generazione appena precedente degli Ancona, degli Scotti, dei Sammarco, ma che trovava ancora negli anni prossimi alla prima guerra mondiale gli ultimi depositari dell'antico stile ottocentesco. Il trapasso dal belcantismo romantico alla visceralit\u00e0 verista era stato d'altronde meno traumatico in campo baritonale rispetto agli altri registri vocali e, se i Caruso e le Burzio avevano nettamente tracciato una linea di spartiacque tra il cantante del passato e quello moderno per quanto riguardava tenore e soprano, l'esempio altrettanto importante di Titta Ruffo avrebbe manifestato i suoi effetti gradatamente e solo pi\u00f9 tardi.\nDanise fu un interprete di grande versatilit\u00e0, che gli permetteva di abbracciare un repertorio vastissimo e quanto mai eterogeneo. Non era forse per l'epoca un requisito raro, visto che la maggior parte dei baritoni era solita destreggiarsi tanto nel repertorio romantico quanto in quello della Giovane Scuola. Danise era per\u00f2 in grado di portare nei ruoli veristi la linea sorvegliata e rigorosa di memoria ottocentesca. \nCome interprete Danise fu senza dubbio rilevante, anche se la sensazione che si pu\u00f2 cogliere dai suoi dischi - incisi sotto etichetta Brunswick durante il soggiorno americano - resta quella di una potenzialit\u00e0 non completamente espressa. Infatti, al di l\u00e0 dell'esecuzione inappuntabile, viene spesso a mancare l'autentico abbandono, per via di una certa uniformit\u00e0 di suono, che tende a piegarsi al canto sfumato meno di quanto potrebbe."}
{"id": "574392", "revid": "14691", "url": "https://it.wikipedia.org/wiki?curid=574392", "title": "Ematofago", "text": ""}
{"id": "574397", "revid": "17351", "url": "https://it.wikipedia.org/wiki?curid=574397", "title": "SH-3 Sea King", "text": ""}
{"id": "574398", "revid": "767487", "url": "https://it.wikipedia.org/wiki?curid=574398", "title": "Val Leogra", "text": "La Val Leogra \u00e8 una valle delle prealpi Vicentine solcata dal torrente Leogra.\nGeografia.\nLa configurazione della valle.\nLa Val Leogra \u00e8 una profonda incisione nelle Prealpi vicentine in cui si \u00e8 incanalato il torrente Leogra.\nInizia al Pian delle Fugazze - dove, attraverso l'omonimo passo, entra in comunicazione con la trentina Vallarsa, mentre verso nord-est valicato il passo o Colle Xomo comunica con la Val Posina - ai piedi del massiccio del Pasubio, alla quota altimetrica di 1162 metri.\nDi l\u00ec il torrente scende al piano in direzione sud-est mentre la valle si allarga gradualmente; sul suo fondo sorgono gli abitati di Sant'Antonio e, nell'ordine, di Valli del Pasubio, di Torrebelvicino e di Pievebelvicino. In questo tratto confluiscono nella Val Leogra le convalli laterali: la val Canale, la val Maso, la val Malunga, la val Sterpa, la val di Sagno.\nGiunto in pianura il torrente attraversa la citt\u00e0 di Schio per poi gettarsi, dopo alcuni chilometri, nel Timonchio, mentre le pendici della valle si aprono: \nTutte queste zone e localit\u00e0 hanno avuto nel tempo connessioni e presentano affinit\u00e0 con la Val Leogra.\nL'acqua.\nLa corona di montagne posta a ovest della vallata obbliga le numerose e ricche sorgenti d'acqua a riversarsi verso la pianura. Il bacino montano piuttosto ampio favorisce il nascere di innumerevoli corsi d'acqua che, arricchiti anche dalle abbondanti piogge di questa zona, attraverso molte piccole valli confluiscono nel torrente Leogra.\nQuesto fatto ha profuso nel tempo una costante ricchezza d'acqua, che \u00e8 rimasta da sempre la principale caratteristica della vallata, unitamente alla suggestione del paesaggio su cui domina il massiccio del Pasubio. Da sempre la gente della valle ha usato e sfruttato a fini abitativi e produttivi l'abbondanza dell'acqua.\nStoria.\nToponimi.\nIl toponimo sembra derivare dal latino \"valles vigra\", cio\u00e8 valle inesplorata, incolta, termine poi corrotto in quello di \"vallesvogre\", \"levogre\" ed infine Leogra.\nEpoca antica.\nSecondo l'ipotesi pi\u00f9 accreditata, tutta la zona pedemontana e quindi anche quella della Val Leogra, durante il primo millennio a.C. fu abitata dagli Euganei. Altri ritengono che il territorio fosse abitato dai Reti, che abitavano le valli e i monti della regione alpina centro-orientale; il loro centro religioso sorgeva a Magr\u00e8 dove, sulla collina del Castello, furono trovate corna di cervo con incise iscrizioni.\nSulle alture gli Euganei erano stati spinti dall'invasione dei Veneti intorno all'VIII secolo a.C. Non vi sono prove archeologiche che le due popolazioni si siano fuse, neppure dopo l'arrivo dei Romani intorno al terzo secolo. Mentre i Veneti, che popolavano prevalentemente la pianura, furono assimilati dai Romani, gli Euganei restarono arroccati nelle zone collinari e montane e, semmai, furono protagonisti di scontri con i nuovi dominatori; dagli scavi presso il castello di Magr\u00e8 sembra che, in et\u00e0 augustea, sia stato distrutto un \"santuario\".\nCertamente i romani arrivarono fino al punto in cui la Val Leogra sbocca in pianura, costruendo una strada che da Vicenza seguiva il corso del torrente Orolo fino ad incontrare la \"pista dei veneti\" che correva ai piedi delle colline da Sovizzo alla Val d'Astico: ne sono testimonianza i reperti ritrovati, tra l'altro, nei territori di Giavenale e San Martino di Schio, Salzena di Santorso, a Pievebelvicino, dove furono trovate monete, resti di edifici, una statuetta di Priapo, una coppa in bronzo ed altri oggetti. Non sembra per\u00f2 che i romani si siano addentrati pi\u00f9 di tanto nella valle; forse non si spinsero pi\u00f9 a ovest di Belvicino; il territorio \"centuriato\", cio\u00e8 organizzato secondo lo schema che prevedeva un reticolo ortogonale di strade, canali e appezzamenti agricoli destinati ai coloni era sempre in pianura.\nNel II secolo d.C. fu costruita una strada che, partendo dall'insediamento di Ascledum (Schio), risaliva la Val Leogra fino al valico oggi denominato Pian delle Fugazze e scendeva per la Vallarsa, innestandosi a Villa Lagarina con la Claudia Augusta, l'importante arteria che percorreva la Valle dell'Adige. La Val Leogra, tranne che a Pieve, non ebbe ancora insediamenti stabili; era incolta e selvaggia, percorsa da cacciatori, da pastori transumanti e presidiata da militari in determinati punti strategici.\nAlto Medioevo.\nDurante il IX e il X secolo il vicentino fu funestato dalle scorrerie degli Ungari, che razziavano soprattutto i centri religiosi in cui trovavano oggetti preziosi. Gli imperatori del tempo, da Berengario agli Ottoni, affidarono la difesa del territorio ai vescovi, unica autorit\u00e0 allora credibile che si era organizzata sulla base dei municipi romani. Al vescovo di Vicenza fu assegnata la zona compresa tra le pendici dei Lessini e la sponda occidentale dell'Astico, che quindi comprendeva anche la Val Leogra.\nA difesa del territorio il vescovo di Vicenza fece costruire una serie di castelli; alcuni di essi seguivano la via romana che portava alla Val Leogra: erano i castelli di Isola, Priabona, Malo, Belvicino - quest'ultimo costruito sulla collina che si eleva a forma di cono, lambita dal torrente Leogra - Magr\u00e8.\nFinita la minaccia degli Ungari verso la met\u00e0 del X secolo, il vescovo diede in concessione gran parte del territorio in suo possesso ai benedettini, che dal monastero dei Santi Felice e Fortunato di Vicenza si irradiarono in tutte le direzioni per bonificare e destinare a coltivazione i terreni, a quel tempo per la maggior parte paludosi e boscosi; tra i loro insediamenti sono documentati quelli che si snodavano lungo le pendici collinari: Costa Fabrica (Costabissara), Castelnuovo, Malo, San Vito di Leguzzano, Magr\u00e8, Pievebelvicino (che aveva un priorato benedettino a San Martino di Schio), Torre, Santorso.\nNell'XI e nel XII secolo tutto il territorio era diviso in feudi: alcuni affidati ai monasteri, altri concessi a signori rurali fedeli al vescovo, altri ancora in possesso di signori cui la concessione era stata fatta dall'imperatore o che, semplicemente, si erano appropriati di terre altrui. In Val Leogra il torrente divideva i feudi: sulla riva destra quello dei da Vivaro, feudatari del vescovo di Vicenza; sulla riva sinistra quello dei conti di Vicenza, i Maltraversi. A poco a poco, stretti tra gli usurpatori e gli usurai, i vescovi di Vicenza persero tutto il loro potere, con conseguenze drammatiche come la morte cruenta prima di Cacciafronte e poi di Pistore e la vendita dei castelli di Malo e Priabona.\nBasso Medioevo.\nNel XIII secolo la situazione cambi\u00f2 ancora: i signori risiedevano sempre pi\u00f9 in citt\u00e0 - con gli statuti del comune di Vicenza del 1311 furono obbligati a farlo - e da l\u00ec gestivano i feudi contrattando con le comunit\u00e0 rurali, che in quel periodo si stavano costituendo, il grado di autonomia che ad esse veniva riconosciuto e l'ammontare delle rendite, sempre pi\u00f9 corrisposte in denaro. L'aristocrazia del comune di Vicenza, che aveva il potere di nominare i capi delle comunit\u00e0 rurali e dalle cui fila uscivano tutti i giudici e i notai e gli altri magistrati, cre\u00f2 un sistema inattaccabile di dominio e di sfruttamento del contado.\nAnche se il comune di Vicenza perse ben presto l'indipendenza e fu soggetto dapprima ai padovani, poi a Ezzelino da Romano, poi ancora ai padovani e in successione agli Scaligeri di Verona e ai Visconti di Milano, le famiglie aristocratiche non persero il loro potere sulle comunit\u00e0 rurali; quando infine nel 1404 si sottomisero alla Repubblica di Venezia, con il patto di dedizione pretesero che fosse loro garantito questo sistema di potere, che quindi perdur\u00f2 durante tutta l'et\u00e0 moderna fino all'arrivo delle truppe napoleoniche.\nDurante il Basso Medioevo cambi\u00f2 anche la composizione etnica della popolazione: nell'alta val Leogra e su tutte le zone montane e collinari circostanti giunsero coloni di etnia e lingua tedesca, i Cimbri, chiamati dai signori per disboscare e mettere a pascolo le terre della zona o per lavorare come minatori nelle attivit\u00e0 estrattive. Questa popolazione, che verso il XIV e il XV secolo fin\u00ec per assorbire quasi totalmente l'elemento latino nelle zone di insediamento, mantenne per diverso tempo lingua e tradizioni, favoriti anche dalla presenza di sacerdoti di lingua tedesca (\"de Alemania\") per la cura pastorale e il servizio religioso.\nIn questo periodo aument\u00f2 di molto l'attivit\u00e0 economica; oltre all'agricoltura e alla pastorizia nacquero e si moltiplicarono le attivit\u00e0 artigianali, che sfruttarono ai fini produttivi la forza dell'acqua che, abbondante, scendeva lungo la valle. Verso la met\u00e0 del Duecento fu scavata, tra Schio e Pievebelvicino, la Roggia Maestra, una derivazione del torrente Leogra, canalizzando l'acqua che fu impiegata come forza motrice di numerosi mulini.\nPievi e antiche chiese.\nFino al Basso Medioevo, l'organizzazione ecclesiastica del territorio, anche dopo la riforma carolingia, si basava su quella romana. La diocesi era articolata in circa 25 pievi - in genere corrispondenti ai \"pagi\" dell'impero romano - e l'archipresbitero della pieve rappresentava il vescovo in quel territorio. Dalla chiesa matrice pievana dipendevano poi le cappelle, o chiese minori, in cui officiava un presbitero ad essa addetto.\nLa maggior parte del territorio della Val Leogra dipendeva, forse fin dal IV-V secolo, dalla pieve di Santa Maria di Belvicino. Essa aveva giurisdizione sulla cappella di San Pietro in Garzone, nel vicus di Ascledum (Schio), menzionata nel \"privilegium\" dell'anno 1064 con cui il vescovo Liudigerio la concedeva alle benedettine del monastero di San Pietro in Vicenza; nel 1123 papa Callisto II confermava alle monache di San Pietro la pieve di Belvicino con tutte le cappelle ad essa soggette.\nDalle \"Rationes Decimarum\" conservate negli archivi vaticani si apprende poi che, alla fine del secolo XIII, dipendevano da questa stessa pieve le cappelle di San Lorenzo a Torrebelvicino, di San Leonzio a Magr\u00e8, di Santa Maria a Valli, di San Vito di Leguzzano e di San Giorgio a Poleo. Forse perch\u00e9 non soggetta alla decima, non si fa menzione della chiesa di Santa Giustina di Giavenale; tutte queste cappelle sono certamente molto antiche, poich\u00e9 le \"villae\" in cui erano poste - eccezion fatta per Valli del Pasubio - sono citate nel \"privilegium\" del vescovo Rodolfo del 983.\nLe chiese montane di Enna, Santa Caterina, San Ulderico, San Rocco di Tretto e Monte Magr\u00e8 sono di origine pi\u00f9 recente e non sono citate nei documenti vaticani; probabilmente furono erette dopo l'arrivo dei lavoratori tedeschi immigrati in quelle zone durante il XIII e XIV secolo.\nA partire dal X secolo la parte pi\u00f9 orientale della valle - il tratto posto alle pendici del monte Summano - dipese invece, sotto l'aspetto ecclesiastico, dalla chiesa di Santa Maria di Santorso, rimasta isolata in seguito al distacco dalla pieve di Caltrano, dopo che nel 917 Berengario I ebbe donato tutto il territorio alla sinistra del fiume Astico al vescovo di Padova. Quando si formarono le parrocchie del Tretto, la chiesa di Santorso divenne sede pievana.\nLa parte pi\u00f9 a sud, infine, comprendente le \"villae\" e relative chiese di Malo, Monte di Malo, Priabona e Santomio, dipendeva dalla pieve di Santa Maria di Malo; pi\u00f9 tardi ad essa fu annessa anche la chiesa di Santa Maria di Marano.\nEpoca moderna.\nIl passaggio di Schio e di tutta la valle Leogra sotto il dominio della Repubblica di Venezia avvenne in modo un po' diverso rispetto a quello del restante territorio vicentino.\nNel 1397 il capitano di ventura Giorgio Cavalli aveva ricevuto da Gian Galeazzo Visconti, in quel momento signore di Vicenza, il titolo di conte e il feudo di Schio, che comprendeva la Val Leogra e che veniva cos\u00ec aggiunto al feudo di Santorso gi\u00e0 concesso al condottiero dall'imperatore Venceslao IV. Quando per\u00f2 nel 1402 mor\u00ec Gian Galeazzo, si risvegliarono le ambizioni del signore di Padova, Francesco Novello da Carrara, che tent\u00f2 di conquistare le citt\u00e0 di Vicenza e di Verona ancora sotto la signoria dei Visconti; sotto questa minaccia, nel 1404 Vicenza si diede alla Repubblica di Venezia. Per farselo alleato, la Serenissima conferm\u00f2 Giorgio Cavalli nel suo feudo di Schio ma, due anni dopo, quando la guerra contro Padova fin\u00ec, Vicenza pretese di rientrare in possesso di tutto il territorio e il Doge fece arrestare Giorgio Cavalli per mandarlo in esilio a Candia.\nIn questo modo - e per tutti i quattro secoli del dominio di Venezia - Schio e il suo territorio furono governati da un magistrato nominato da Vicenza, nonostante le continue richieste di poter ottenere un podest\u00e0 designato da Venezia, com'era per Marostica e Lonigo.\nInizi\u00f2 cos\u00ec un lungo periodo di pace - a parte il momento drammatico della guerra della lega di Cambrai - e di relativa prosperit\u00e0; all'attivit\u00e0 agricola, ancora prevalente se ne affiancarono altre due specifiche della vallata. La prima fu l'attivit\u00e0 estrattiva, voluta e protetta da Venezia, che sfrutt\u00f2 le vene metallifere del Civillina-Rovegliana e del Tretto con gli altiforni di Torrebelvicino.\nL'altra fu l'arte della lana, testimoniata da numerosi lanifici delle famiglie scledensi e dal privilegio di lavorare \"panni alti\", richiesto da Schio nel 1697 e da Malo nel 1748. Quest'ultima attivit\u00e0, in particolare, favor\u00ec e rese anzi necessaria l'elevazione culturale e quindi la creazione di scuole, pi\u00f9 o meno regolari, che si tennero in tutti i centri pi\u00f9 importanti della Val Leogra.\nNell'insieme, per\u00f2, questo sviluppo fu un prodotto pi\u00f9 dell'iniziativa privata che pubblica: la Serenissima non era di grande stimolo alle attivit\u00e0 economiche, anche perch\u00e9 queste sarebbero state in contrasto con gli interessi dell'oligarchia dominante, sia veneziana che vicentina. La popolazione era quindi sostanzialmente povera, costantemente impegnata a soddisfare le elementari esigenze primarie, a difendersi da quelle calamit\u00e0 che scandivano la vita del tempo: la scarsit\u00e0 di cibo, fornito da un'avara agricoltura di sussistenza, che dipendeva strettamente dall'andamento climatico; le malattie endemiche, conseguenza della malnutrizione; le periodiche pestilenze (quella \"manzoniana\" del 1630 far\u00e0 la sua luttuosa comparsa anche nella Val Leogra). La povert\u00e0 era aggravata da un fisco sempre pi\u00f9 pesante e vorace, col quale lo stato cercava di far fronte all'aumento pauroso del debito pubblico.\nEpoca contemporanea.\nCon la caduta della Repubblica di Venezia e l'arrivo delle truppe e delle idee napoleoniche prima, del sistema asburgico poi, il territorio provinciale si emancip\u00f2 da Vicenza e, dove trov\u00f2 terreno fertile di uomini e di risorse, svilupp\u00f2 gradualmente economia e istituzioni.\nFu anche il caso della zona di Schio, della Val Leogra e della Val d'Astico che, soprattutto dopo l'annessione al Regno d'Italia nel 1866, si industrializzarono notevolmente - il Lanificio Rossi divenne in questo periodo un punto di riferimento per tutta l'economia italiana - e registrarono notevoli cambiamenti sotto l'aspetto ambientale e sociale. I paesi conobbero uno sviluppo urbanistico senza precedenti, dovuto all'aumento della popolazione che qui si trasferiva; venivano rese pi\u00f9 agevoli e veloci le comunicazioni con i centri della pianura, con la costruzione dei due ponti sul Leogra e della ferrovia che collegava la valle con Schio.\nI contadini diventarono operai, attratti dalla sicurezza della paga, garantita dal lavoro in fabbrica, ma non abbandonavano l'attivit\u00e0 agricola; la fabbrica imponeva una nuova disciplina, fatta di regole e orari che a poco a poco ci si abituava ad osservare. Il \"padrone\" delle uniche industrie della valle, da cui dipendeva il destino di migliaia di famiglie, aveva un potere enorme, del quale sia l'autorit\u00e0 amministrativa che quella religiosa dovevano tenere conto. Gli operai, privi di ogni tutela ed assistenza, agli inizi erano in bal\u00eca delle condizioni spesso disumane imposte dalle leggi del mercato; in pochi anni essi diventarono consapevoli dei loro diritti, si organizzarono, dando vita a cooperative di consumo, a casse mutue, a organizzazioni sindacali. Fino alla Grande Guerra, furono frequenti gli scioperi, le dimostrazioni; la popolazione conobbe per la prima volta la contrapposizione tra gruppi di persone aderenti a ideologie diverse e vennero messi in discussione principi ed istituzioni un tempo sacri, come l'autorit\u00e0 e la religione.\nRispetto al periodo precedente le condizioni di vita complessivamente migliorarono, in quanto ora tutti disponevano del minimo indispensabile; molti furono tuttavia quelli che, nel decenni a cavallo tra l'Otto e il Novecento, emigrarono per cercare in terre lontane la speranza di una vita pi\u00f9 umana e libera.\nLa Prima guerra mondiale costitu\u00ec un evento traumatico per la vallata, accentuato dal fatto di essere a ridosso del fronte: l'alta Val Leogra, in particolare le montagne del Pasubio e del Novegno, fu infatti teatro di operazioni militari. Nei tre anni e mezzo di guerra gli abitanti dei paesi valligiani conobbero fame, epidemie di tifo e di spagnola, subirono bombardamenti, furono costretti a sopravvivere in uno scenario di guerra, e in molti dovettero abbandonare le loro case.\nVerso la fine della Seconda guerra mondiale, nella valle si susseguirono azioni partigiane e di repressione nazifascista.\nEconomia.\nL'originaria economia agricola e silvo-pastorale \u00e8 stata arricchita fin dal Medioevo dall'attivit\u00e0 artigianale, che si \u00e8 sviluppata lungo le vie d'acqua - il torrente Leogra e la Roggia Maestra (questa nel territorio di Schio compie ben dodici salti d'acqua ottenuti con il sistema delle chiuse) - con una fitta rete di mulini, segherie, magli e folli da panni. L'industria si \u00e8 sviluppata con un notevole anticipo rispetto agli altri territori del Veneto ed italiani, grazie alla crescita e modernizzazione del settore laniero avvenuto a Schio a partire dal XVIII secolo e culminato in quello successivo. Dopo la seconda guerra mondiale l'economia si \u00e8 sviluppata attraverso una moltitudine di piccole industrie, con la crescita del terziario, con il ridimensionamento del settore primario, in linea con lo sviluppo economico regionale.\nCultura.\nIn alcuni centri della Valle sono aperti al pubblico Musei che conservano reperti e illustrano attivit\u00e0 di interesse storico, artistico, economico locale:"}
{"id": "574400", "revid": "4", "url": "https://it.wikipedia.org/wiki?curid=574400", "title": "Abraham Golfaden", "text": ""}
{"id": "574402", "revid": "339392", "url": "https://it.wikipedia.org/wiki?curid=574402", "title": "AT-15 Kriztantema", "text": ""}
{"id": "574404", "revid": "637991", "url": "https://it.wikipedia.org/wiki?curid=574404", "title": "Vito Callioni", "text": "Carriera.\nGiocatore.\nDopo aver cominciato la carriera nello passa al e successivamente viene ceduto nel 1974 al \nA Torino, dove rimane una sola stagione, viene subito ceduto al Con i biancorossi conquista il secondo posto nel 1977-1978 facendo parte della squadra del cosiddetto Real Vicenza, rimanendo anche l'anno successivo e partecipando alla Coppa UEFA.\nDopo la retrocessione della squadra nel 1979 passa per un anno alla e quindi al , sempre in Serie C1.\nHa giocato anche nella nella stagione 1976-1977, quando pur realizzando il suo record personale di reti in Serie A, con 4 realizzazioni, non riesce ad evitare la retrocessione della formazione genovese.\nIn carriera ha totalizzato complessivamente 84 presenze e 7 reti in Serie A e 44 presenze e 3 reti in Serie B.\nAllenatore.\nNel Campionato Interregionale 1983-1984 allena il . Nella stagione successiva passa al settore giovanile del , dove resta per cinque anni (allenando tra gli altri Filippo Inzaghi) prima di interrompere per proseguire la sua attivit\u00e0 di assicuratore."}
{"id": "574414", "revid": "309289", "url": "https://it.wikipedia.org/wiki?curid=574414", "title": "Vy\u010degda", "text": "La Vy\u010degda (; in komi \u042d\u0436\u0432\u0430) \u00e8 un fiume della Russia europea settentrionale (Oblast' di Arcangelo e Repubblica dei Komi), affluente di destra della Dvina settentrionale.\nPercorso.\nIl fiume nasce dal versante sudorientale dei monti Timani, nel territorio della Repubblica Autonoma dei Komi, non lontanissimo dal pedemonte occidentale degli Urali; scorre dapprima verso occidente, piegando poi verso sud e successivamente volgendosi ancora ad ovest. Mantiene successivamente direzione mediamente occidentale; superata Syktyvkar (capitale della Repubblica dei Komi) piega di 90\u00b0 dirigendosi verso settentrione; dopo una ampia ansa, assume infine direzione sudoccidentale che conserva fino alla sua confluenza con la Suchona nei pressi della cittadina di Kotlas.\nOltre a quelle appena citate, altre localit\u00e0 di rilievo toccate dal fiume nel suo corso sono Sol'vy\u010degodsk, Jarensk, Me\u017eog, Ajkino, Ust'-Kuloma.\nLa Vy\u010degda \u00e8 navigabile per 959\u00a0km (a monte della foce fino a Vol'dino) nel periodo primaverile, per 693\u00a0km a monte della foce (fino a Ust'-Kuloma) nel periodo estivo e autunnale; il periodo invernale (dall'inizio di novembre alla fine di aprile) vede invece il congelamento delle acque del fiume.\nIl bacino idrografico della Vy\u010degda \u00e8 connesso con quello del fiume Kama, affluente del Volga, attraverso un canale navigabile.\nAffluenti.\nI principali affluenti del fiume sono Vi\u0161era, Vym', Vol', Jarenga da destra, Nem, Severnaja Kel'tma, Lok\u010dim, Sysola, Viled' da sinistra."}
{"id": "574419", "revid": "2055784", "url": "https://it.wikipedia.org/wiki?curid=574419", "title": "Re supremi d'Irlanda", "text": "I re supremi d'Irlanda (in irlandese \"Ard-R\u00edthe na h\u00c9ireann\") sono una costruzione storica con cui si tent\u00f2 di proiettare in un passato orale lontano un'entit\u00e0 sociale che divenne realt\u00e0 solo nel IX secolo d.C. La tradizionale lista dei re supremi irlandesi \u00e8 un mix di realt\u00e0, leggende e tradizioni orali: tutto ci\u00f2 che precede il V secolo \u00e8 generalmente considerato tradizione celtica mentre sembra non esistere alcuna traccia dei titoli dati ai singoli personaggi prima del IX secolo. Con le invasioni di vichinghi e normanni la tradizione gaelica sub\u00ec forti influenze a tal punto che per arrivare al trono non si guardava se l'alleato era un mercenario.\nI re successivi vennero visti come \"sovrani irlandesi con opposizione\", riferendosi in questo modo all'instabilit\u00e0 del potere regale di Tara dalla morte di Mael Sechnaill II nel 1022, l'ultimo re degli U\u00ed N\u00e9ill, che era stato riportato sul trono dopo la morte di Brian Boru nel 1014, che si era impossessato del trono nel 1002. L'esempio di Brian fu seguito da numerose famiglie nel secolo successivo al 1022, una pratica a cui fu effettivamente posto fine dalla quasi-conquista normanna dell'Irlanda nel 1171.\nRe nel \"Baile Chuind\".\nNel \"Baile Chuinn C\u00e9tchathaigh\" (\"La frenesia di Conn delle Cento battaglie\"), databile attorno al 700, \u00e8 contenuta una lista dei re di Tara un po' diversa da quella degli \"Annali dei quattro maestri\" di un millennio dopo. Si \u00e8 pensato che gli ultimi quattro sovrani menzionati siano inventati, datando la lista al tempo del re supremo F\u00ednsnechta Fledach. Un certo numero di sovrani non \u00e8 identificato, mentre altri sono apparentemente collocati fuori posto."}
{"id": "574442", "revid": "767487", "url": "https://it.wikipedia.org/wiki?curid=574442", "title": "Valeriano Prestanti", "text": "Carriera.\nGiocatore.\nCresciuto nella , fu mandato a fare esperienza nelle serie inferiori alla Sangiovannese nel 1971 e all' l'anno seguente. Tornato in viola, esord\u00ec in Serie A il 17 marzo 1974 contro il Torino nella sua unica partita ufficiale con la squadra toscana.\nCeduto in compropriet\u00e0 al Catania nel 1974 e poi riscattato dalla , pass\u00f2, ancora in compropriet\u00e0, al L.R. Vicenza dove visse probabilmente la parentesi migliore della sua carriera; dopo un campionato di Serie B burrascoso, nel 1976-77 fu tra i protagonisti della promozione in A dei biancorossi; fece parte nel 1977-78 della squadra che ha conquistato il secondo posto alle spalle della Juventus, il cosiddetto \"Real Vicenza\", formando insieme al libero Giorgio Carrera un'ottima coppia centrale difensiva. Lasci\u00f2 la citt\u00e0 berica nel 1979, dopo aver giocato la Coppa UEFA, a seguito della retrocessione dei biancorossi in B.\nRest\u00f2 in Serie A con il , e anche in questo caso il campionato 1979-80 termin\u00f2 con la retrocessione. Rimase in Abruzzo fino al 1982 quando i biancazzurri retrocessero in Serie C1, quindi, dopo una breve parentesi al senza mai scendere in campo, milit\u00f2 nel (dove nel 1984 ottenne una promozione in C1) e nel Fasano promosso in C2 prima di concludere l'attivit\u00e0 agonistica.\nIn carriera ha totalizzato complessivamente 89 presenze e 7 reti in Serie A e 123 presenze e 2 reti in Serie B.\nDirigente.\n\u00c8 osservatore per la Fiorentina e fondatore dell'Esperia Monopoli, squadra di calcio giovanile."}
{"id": "574444", "revid": "125449356", "url": "https://it.wikipedia.org/wiki?curid=574444", "title": "Beagle (razza canina)", "text": "Il beagle o bracchetto \u00e8 una razza di cani da caccia di taglia media (di origine inglese), in origine usati per lo pi\u00f9 per cacciare animali come conigli, fagiani, volpi e cinghiali, oggi abbastanza diffusi come cani da compagnia. \nPer le loro attitudini venatorie i beagle sono definiti cani da lavoro, poich\u00e9 sono una razza sottoposta a prova di lavoro anche per la proclamazione di campione italiano di bellezza.\nMolto utilizzato in passato e ancora oggi nella caccia alla piccola selvaggina, il beagle \u00e8 una razza piuttosto antica: gi\u00e0 nel secolo XIII veniva menzionato come cane di maggior bellezza. \u00c8 stato introdotto in moltissimi Paesi europei con eccellenti risultati. In Francia \u00e8, senza dubbio, la razza canina pi\u00f9 popolare. In Gran Bretagna, come la maggior parte delle razze da caccia, sono allevati per due scopi e in due diversi modi.\nSi allevano i beagle da caccia e si allevano i beagle da esposizione e compagnia. In Italia e in tutti Paesi affiliati alla FCI lo standard \u00e8 unico. In Francia questa razza fu importata intorno al 1860 e divenne, con il passare del tempo, un cane molto ricercato per le sue doti e prestazioni nella caccia; l'Inghilterra cos\u00ec venne superata nella popolarit\u00e0 di questo tipo di cane, perch\u00e9 per loro non era da considerarsi un buon cane da caccia, date le sue dimensioni ridotte e la sua moderata velocit\u00e0. La sua diffusione in Italia \u00e8 avvenuta negli ultimi decenni, ma il suo ruolo, per la maggior parte dei casi, \u00e8 solo quello di cane da compagnia.\nCarattere.\nCane molto allegro, curioso, intelligente, in ogni suo movimento viene espressa la sua \"gioia di vivere\". Pur essendo un cane dolcissimo, si possono incontrare molti problemi nell'educarlo in quanto il beagle pu\u00f2 avere un carattere un po' frettoloso e data la sua selezione \u00e8 generalmente una razza molto ostinata e testarda.\nSi attaccano molto al padrone, seguendolo continuamente in ogni sua attivit\u00e0 tanto da esser definiti \"cani-ombra\", proprio a causa di questo attaccamento quasi morboso al proprietario. Essendo un segugio, \u00e8 stato selezionato per scovare tracce olfattive e seguirle, ci\u00f2 comporta una seria difficolt\u00e0 nell'insegnare a questi cani a ritornare a comando quando si trovano fuori casa o a stare correttamente al guinzaglio, poich\u00e9 sono letteralmente \"rapiti\" dagli odori dell'ambiente circostante.\nIl beagle, generalmente, \u00e8 molto socievole sia con gli altri cani sia con le persone e da alcuni \u00e8 considerato il cane ideale per famiglie con bambini piccoli poich\u00e9 sempre disponibile al gioco e mai aggressivo. Il beagle non abbaia molto se non in momenti di particolare agitazione/eccitazione e il suo abbaiare \u00e8 tonante e acuto. Per la sua mole ridotta pu\u00f2 stare anche in appartamento, purch\u00e9 gli si dia l'opportunit\u00e0 quotidiana di camminare, concedendogli ogni tanto delle lunghe corse.\nCerca continuamente la compagnia della persona a cui si \u00e8 affezionato. Ottimo cane da caccia e da compagnia, ma sconsigliato a persone anziane che cercano cani \"da passeggio\"; infatti il beagle \u00e8 pi\u00f9 avvezzo a scattare o a rimanere fermo in un punto. Bisogna prestare molta attenzione quando si avvicinano persone estranee: il beagle \u00e8 propenso a fidarsi di chiunque dato il suo carattere socievole, ma ci\u00f2 pu\u00f2 limitarlo nella funzione di cane da guardia.\nAspetto fisico.\nQuesti esemplari appaiono robusti, di struttura compatta ed elegante. La taglia \u00e8 medio piccola (da 20 a 35/40 cm). La testa \u00e8 di medio-piccola lunghezza.. Lo stop, ben marcato, \u00e8 equidistante dall'occipite e dall'estremit\u00e0 del naso. Il muso non \u00e8 smussato e le labbra sono ben cascanti. Tartufo largo, nero, con minor pigmentazione nei soggetti a mantello pi\u00f9 chiaro; narici ben aperte.\nGli occhi sono abbastanza grandi, ben distanziati, marrone scuro o nocciola, presentano sempre un'espressione dolce e maliziosa. Le orecchie sono lunghe, con le estremit\u00e0 arrotondate, scendono sulle guance con grazia e, distese, raggiungono la punta del naso. L'inarcatura \u00e8 bassa, di tessuto sottile. La coda \u00e8 robusta e di media lunghezza attaccata alta, mai arrotolata verso il dorso n\u00e9 inclinata sul davanti. Ben piumata, in particolare nella parte inferiore (spigata). Negli esemplari pi\u00f9 chiari i cuscinetti dei piedi sono rosa.\nBeagle Elizabeth.\nSono chiamati cos\u00ec in onore della regina Elisabetta I, che li predilesse e allev\u00f2, questi beagle erano cani che misuravano dai 18 ai 25 cm d'altezza. Esemplari di questo tipo di bracchetti venivano allevati in Gran Bretagna fino all'Ottocento; per la loro dimensione ridotta non riuscivano facilmente a riprodursi per cui, un po' alla volta, cominciarono a scomparire, fino a estinguersi nel XIX secolo. Anche tentativi seguenti di allevatori del Regno Unito di far rivivere il mini-beagle agli inizi del Novecento fallirono. L'ultimo standard del beagle non prevede questa variet\u00e0, per cui oggi cani di altezza inferiore a 33 cm sono da considerarsi fuori dallo standard. "}
{"id": "574453", "revid": "26891", "url": "https://it.wikipedia.org/wiki?curid=574453", "title": "AGM-130 Skipper", "text": ""}
{"id": "574456", "revid": "339392", "url": "https://it.wikipedia.org/wiki?curid=574456", "title": "AGM-129 Stealth ALCM", "text": ""}
{"id": "574462", "revid": "712828", "url": "https://it.wikipedia.org/wiki?curid=574462", "title": "N'zoth", "text": ""}
{"id": "574464", "revid": "712828", "url": "https://it.wikipedia.org/wiki?curid=574464", "title": "Obroa-skai", "text": ""}
{"id": "574470", "revid": "1543377", "url": "https://it.wikipedia.org/wiki?curid=574470", "title": "Pantego (Texas)", "text": "Pantego \u00e8 un comune degli Stati Uniti d'America, nella contea di Tarrant, nello Stato del Texas. Nel 2000 la popolazione ammontava a 2.318 abitanti, passati a 2.363 secondo una stima del 2007.\nGeografia fisica.\nPantego ha un'area totale di 2.6 km\u00b2. La parte sud della citt\u00e0 confina con Dalworthington Gardens; entrambe le citt\u00e0 sono circondate da Arlington.\nSociet\u00e0.\nEvoluzione demografica.\nSecondo il censimento del 2000, la citt\u00e0 \u00e8 abitata da 2.318 persone per un totale di 720 famiglie. La densit\u00e0 della popolazione \u00e8 904,0/km\u00b2. L'87,06% \u00e8 bianca, l'8,58% di origine afroamericana, lo 0,22% \u00e8 nativo americana, l'1,90% di origini asiatiche, lo 0,22% originaria delle isole pacifiche, lo 0.73% dalle altre razze e l'1.29% \u00e8 originario da 2 o pi\u00f9 razze. Il 63.0% degli abitanti \u00e8 sposato. La media di figli per famiglia \u00e8 tra 2,52 e 2,84. Il 22,3% della popolazione \u00e8 di et\u00e0 inferiore ai 18 anni, il 6,1% dai 18 ai 24, il 21,8% dai 25 ai 44, il 27,6% dai 45 ai 64 e il 22,3% dai 65 anni in su. L'et\u00e0 media \u00e8 45 anni. Il reddito medio dei cittadini \u00e8 $30.471. Il 5,7% delle famiglie rientra negli standard della povert\u00e0.\nEducazione.\nNella citt\u00e0 non ci sono universit\u00e0, ma nelle vicinanze c'\u00e8 l'University of Texas ad Arlington (UTA). Comunque sono presenti scuole elementari e medie.\nCuriosit\u00e0.\nIl nome della band thrash metal \"Pantera\" deriva proprio da Pantego, e non dall'animale, la pantera, che appare solo come uno dei principali simboli dell'et\u00e0 giovanile del gruppo."}
{"id": "574472", "revid": "712828", "url": "https://it.wikipedia.org/wiki?curid=574472", "title": "Onderon", "text": ""}
{"id": "574474", "revid": "2048388", "url": "https://it.wikipedia.org/wiki?curid=574474", "title": "Ugo Ferrante", "text": "\u00c8 scomparso nel 2004 a 59 anni, per un tumore alle tonsille.\nDurante la sua carriera non fu mai squalificato.\nCarriera.\nGiocatore.\nClub.\nCresciuto nella , \u00e8 stato ingaggiato dalla nel 1963, esordendo in Serie A il 31 maggio 1964 contro il .\n\u00c8 stato a lungo il perno della difesa viola, protagonista di molti successi, fra i quali la Coppa Italia, la Mitropa Cup del 1966 e il secondo scudetto del 1968-1969. Ha giocato anche in Coppa delle Coppe e in Coppa dei Campioni, perse una finale di Coppa Mitropa.\nHa lasciato la Fiorentina al termine della stagione 1971-1972, nella quale ha collezionato 8 gettoni, in seguito a un infortunio subito durante Roma-Fiorentina (scontro con Scaratti). Il periodo di riposo forzato gli \u00e8 costato anche il ritorno in nazionale.\nIn totale, con la Fiorentina, ha disputato 179 partite in Serie A segnando 6 reti, fino al campionato 1971-1972. Ceduto al L.R. Vicenza, ha vissuto un altro importante periodo della sua carriera, contribuendo ad alcune storiche salvezze e portando il Lanerossi al ventesimo anno consecutivo in Serie A.\nHa lasciato la squadra berica nel 1976, dopo la retrocessione in Serie B e una stagione negativa per i biancorossi, a cui tuttavia diede un aiuto sostanzioso, disputando 8 partite decisive per la permanenza tra i cadetti (l'allenatore era Cinesinho).\nNon smise completamente con il calcio e indoss\u00f2 la maglia del Robbio Lomellina, in Promozione, per tre campionati.\nNazionale.\nNel 1970 \u00e8 stato convocato per i Mondiali in Messico, dove ha fatto da riserva a Pierluigi Cera. In maglia azzurra ha raccolto 3 presenze.\nAllenatore.\nSuccessivamente si dedica alla carriera di allenatore, nel calcio dilettantistico e amatoriale: allena il Piemonte Sport juniores, la Caresanese, la Pro Vercelli Berretti, il Borgovercelli d il Villata, prima di approdare nel CSI."}
{"id": "574476", "revid": "2057934", "url": "https://it.wikipedia.org/wiki?curid=574476", "title": "Monti Simbruini", "text": "I Monti Simbruini (dal latino \"sub imbribus\" - sotto le piogge, detti anche \"Alpi Romane\"), sono una catena montuosa situata al confine del Lazio con l'Abruzzo, appartenente al Subappennino laziale. Confinano a nord con i Monti Carseolani, ad est con la Valle Roveto, a sud con i Monti C\u00e0ntari, ad ovest con i Monti Affilani e la Valle Latina. Sono un'area tutelata con l'istituzione del Parco Naturale Regionale dei Monti Simbruini.\nDescrizione.\nDal punto di vista geomorfologico laddove i Monti Carseolani terminano, al confine fra Abruzzo e Lazio (Fosso Fiojo), ha inizio la catena montuosa dei Simbruini (comuni di Camerata Nuova, Cervara di Roma, Subiaco, Jenne, Vallepietra, Trevi nel Lazio, Filettino, Cappadocia).\nQuesta si eleva verso sud-est, lungo lo spartiacque fra l'Aniene e il Turano, prima dolcemente, formando il complesso di rilievi che domina i pianori carsici di questa parte settentrionale del Parco (Campaegli, Campobuffone, Campo dell'Osso, Campo della Pietra, Camposecco); quindi prosegue pi\u00f9 decisamente, culminando nella cima del Monte Autore, che si erge con decisione sull'omonima valle.\nImprovvisa, la profonda depressione della Valle del Simbrivio interviene perpendicolarmente alla direzione della catena, quasi spezzandola in due met\u00e0. Di l\u00e0 dal Colle della Tagliata (alla cui base si trova il celebre santuario della Santissima Trinit\u00e0) lo spartiacque riprende quota elevandosi nella cima del M. Tarinello e del M. Tarino. Quindi ridiscende al passo di Monna della Forcina per risalire a Campo Staffi e culminare nella vetta del M. Cotento (2015\u00a0m), la montagna pi\u00f9 alta dei monti Simbruini propriamente detti ed unica cima di questa catena che supera i 2000 metri. Il versante abruzzese dei monti presenta invece la piccola catena della Renga.\nA sud del passo Serra Sant'Antonio hanno inizio i Monti C\u00e0ntari, che sono inclusi nel territorio del Parco regionale, ma che, geograficamente, costituiscono un gruppo montuoso a s\u00e9 stante.\nAssieme a tutti gli altri rilievi dello spartiacque laziale-abruzzese (Monti Carseolani, Monti Cantari, Monti Ernici e le montagne di confine del Parco Nazionale d'Abruzzo), a causa dell'esposizione alle correnti umide occidentali, sono il luogo pi\u00f9 piovoso dell'Appennino Centrale con le precipitazioni che superano i 2000\u00a0mm annui. Dai Monti Simbruini nascono tre principali corsi d'acqua: l'Aniene, il Liri e il Simbrivio.\nRilievi principali.\nI \"Monti Simbruini\" si sviluppano in un susseguirsi di rilievi che hanno altitudine variabile (fino ai 2015 metri del Monte Cotento, passando per i 1855 metri di Monte Autore). Scorrendo la catena da nord-ovest a sud-est emergono:\nIl parco naturale.\nIl parco naturale regionale dei Monti Simbruini \u00e8 stato istituito con la legge regionale n.8 del 29 gennaio 1983.\nSi tratta della pi\u00f9 estesa area protetta del Lazio, con i suoi 30000 ettari di superficie, ricadente su sette comuni: Camerata Nuova, Cervara di Roma (\"Campaegli\"), Filettino, Jenne, Subiaco (Monte Livata), Trevi nel Lazio e Vallepietra.\nNell'intenzione dei fondatori, il Parco nacque sulla spinta delle fiorenti normative comunitarie e nazionali atte a favorire la conservazione, la valorizzazione, la fruizione e l'utilizzo sostenibile delle ricchezze naturali e storiche del territorio, unitamente allo sviluppo economico e sociale delle comunit\u00e0 locali; in particolare, la compresenza sullo stesso territorio di una grande Area Protetta Regionale, di un SIC (Sito di Importanza Comunitaria) e di una ZPS (Zona a Protezione Speciale) per la tutela dell'avifauna migratoria, ribadisce l'estremo valore naturalistico del complesso montuoso Simbruini-Cant\u00e0ri-Ernici, soprattutto in relazione alla grande disponibilit\u00e0 di acqua sorgiva di ottima qualit\u00e0, che approvvigiona, attraverso 4 acquedotti di epoca romana (\"Anio Vetus\" e \"Novus\", \"Marcio e Claudio\"), la parte meridionale di Roma e i Castelli Romani, servendo un milione di utenti.\nIl Parco confina a Nord-Est con la Regione Abruzzo, e comprende parte delle province di Roma e di Frosinone. Il confine meridionale \u00e8 invece segnato dalla cresta del Monte Viglio (fino a Trevi nel Lazio), per seguire poi fino a Subiaco il corso del fiume Aniene.\nMete turistiche.\nA circa 15\u00a0km da Subiaco si trova l'altopiano di Monte Livata che si estende per oltre 3000 ettari ed \u00e8 sede dell'omonima stazione sciistica, stazione che visse il suo periodo di massima attrazione tra gli anni settanta e gli anni ottanta, assistendo dopodich\u00e9 a un inesorabile declino conclusosi con la chiusura nella prima met\u00e0 degli anni duemila. Grazie all'interessamento di numerosi imprenditori locali e non, e allo stanziamento di fondi europei, la nuova stazione sciistica di Livata ha visto la luce nel 2013. Livata viene anche chiamata \u201cla montagna della capitale\u201d, per la sua vicinanza a Roma e probabilmente anche perch\u00e9 il monte Autore, su cui poggia, \u00e8 la vetta pi\u00f9 alta della provincia romana.\nL'ambiente tipicamente appenninico delizia il turista con la salubrit\u00e0 dell'aria, con i suoi maestosi boschi di faggio (il territorio di Livata ospita una delle faggete pi\u00f9 grandi d'Europa) e con l'amenit\u00e0 dei suoi punti panoramici, come \"Le Vedute\" di Monte Autore, da cui si pu\u00f2 osservare, con un sol colpo d'occhio, tutta la parte meridionale della catena dei Simbruini e i Cant\u00e0ri (Assalonne, Tarinello, Tarino, Altopiano Faito, Cotento, Viglio e Crepacuore, con Campocatino all'orizzonte).\nA circa 8\u00a0km da Cervara di Roma invece \u00e8 possibile visitare tutto l'anno un'icona dell'ambiente appenninico dei Simbruini: Campaegli, consistente in un piccolo centro abitato da cui, attraverso un'ampia valletta, si arriva ad un ampio pianoro carsico che si estende tra Livata e Cervara, nelle vicinanze del monte Calvo. Una passeggiata a piedi o a cavallo sui sentieri di alta quota, un pic-nic nelle aree attrezzate, una visita alla Grotta Stoccolma (un inghiottitoio che \u00e8 stato ripulituro dai Guardiaparco del Parco dei Simbruini perch\u00e9 riempita, nel corso degli anni, da materiali di vario tipo). Al centro dell'abitato di Campaegli si trova un Punto Informativo del Parco dei Simbruini aperto a 1430\u00a0m s.l.m.\nAltra meta turistica invernale nota, ai confini con i Monti Cantari, \u00e8 Campo Staffi, mentre sul versante abruzzese \u00e8 localizzata la stazione sciistica di Camporotondo. Uno dei paesi considerati la porta del Parco dei Monti Simbruini \u00e8 Subiaco dove \u00e8 possibile visitare i monasteri di Subiaco aperti tutti i giorni dell'anno, festivi compresi.\nAltre informazioni.\nNell'agosto 2006 nel cuore del Parco, a Trevi nel Lazio, sono state scoperte da speleologi grotte vive (con sorgenti di acqua) di oltre 1\u00a0km di estensione.\nLa zona dei Monti Simbruini \u00e8 nota anche grazie al cinema spaghetti-western: nel 1970-71 vi furono infatti girati il film \"Lo chiamavano Trinit\u00e0\" e il sequel \"Continuavano a chiamarlo Trinit\u00e0\"."}
{"id": "574478", "revid": "712828", "url": "https://it.wikipedia.org/wiki?curid=574478", "title": "Ord Mantell", "text": ""}
{"id": "574481", "revid": "767487", "url": "https://it.wikipedia.org/wiki?curid=574481", "title": "Felice Pulici", "text": "Carriera.\nGiocatore.\nInizia a giocare all'oratorio di Sovico e firma il primo cartellino per la squadra dell'Albiate nel ruolo di portiere; la sua carriera calcistica continua con nelle giovanili del Lecco da dove passa al Novara in Serie C1. Con la squadra piemontese ottiene la promozione in Serie B alla fine del campionato del 1969-70 dove gioca per altri due anni.\nGioca in B con la maglia del Novara fino alla fine della stagione 1971-72, durante la quale giocando contro la Lazio, sua futura squadra, subisce 5 reti.\nPass\u00f2 quindi alla Lazio di Tommaso Maestrelli appena tornata nella serie maggiore. Per cinque anni ne difese la porta senza mai mancare una partita, partecipando alla storica vittoria nel campionato del 1973-74.\nCeduto nell'ottobre del 1977 al , fu per tre anni il portiere dell' in Serie A.\nNel 1982 torna alla Lazio per una sola stagione, terminata la quale si ritira dal mondo del calcio giocato. In totale tra campionato, coppa nazionale e coppe europee disputa 202 partite con la maglia biancoceleste in carriera.\nAllenatore e dirigente.\nRimane nella Lazio in veste di allenatore della squadra Primavera nel 1983. Nello stesso anno, con l'arrivo di Giorgio Chinaglia alla presidenza della societ\u00e0 biancoceleste, Pulici entra a far parte dello staff dirigenziale nel ruolo di direttore generale.\n\u00c8 stato per due volte responsabile del settore giovanile laziale; la prima volta ricopr\u00ec l'incarico dal 1994 al 1998, mentre la seconda dal 2003 al 2004.\nDopo aver ricoperto vari ruoli dirigenziali nella Lazio del presidente Sergio Cragnotti, Pulici fu inibito per un periodo di 4 mesi nell'ambito del procedimento sportivo per lo \"scandalo dei passaporti\" in relazione alla posizione di Juan Sebasti\u00e1n Ver\u00f3n e successivamente assolto in sede di Tribunale Ordinario di Roma con sentenza del 23 febbraio 2007 per non aver commesso il fatto.\nVoluto dal nuovo patron laziale Claudio Lotito come membro della segreteria generale nel 2005, nel 2006 \u00e8 stato uno degli avvocati che hanno rappresentato il club biancoceleste nel processo sportivo di Calciopoli. Nell'agosto dello stesso anno gli \u00e8 stata affidata dal presidente della Lazio, inibito da questo ruolo per i prossimi due anni, la rappresentanza sportiva della societ\u00e0 romana. Pulici dovr\u00e0 firmare i contratti e provvedere ai tesseramenti. Come primo atto in questa veste, Pulici ha annunciato l'intenzione della societ\u00e0 di rinunciare al ricorso al Tribunale amministrativo regionale per la penalizzazione inflitta alla squadra biancoceleste in relazione ai fatti contestati durante il processo sportivo.\nIl 19 dicembre 2006 ritorna all', stavolta come direttore generale del club marchigiano, carica che ricoprir\u00e0 fino a marzo del 2007.\nDopo il ritiro.\n\u00c8 stato segretario federale della Federazione Sport Sordi Italia.\nNel 2005 \u00e8 stato candidato nelle elezioni regionali nel Lazio per la lista di Francesco Storace che concorreva nel centrodestra per l'elezione del Presidente della Giunta Regionale e del Consiglio Regionale nel Lazio: pur ottenendo 1.562 voti di preferenza, non \u00e8 stato eletto.\nMalato da tempo, \u00e8 morto il 16 dicembre 2018 presso il Policlinico Umberto I di Roma."}
{"id": "574483", "revid": "436907", "url": "https://it.wikipedia.org/wiki?curid=574483", "title": "A Night with...", "text": "A Night with... \u00e8 stato un programma televisivo italiano di genere musicale, dedicato alle monografie degli artisti nazionali ed internazionali. \u00c8 andato in onda tra il 2006 e il 2007 su MTV, condotto nelle prime edizioni da Paola Maugeri e successivamente da Carolina Di Domenico. Il programma proponeva interviste esclusive agli artisti e filmati contenenti suoi videoclip ed esibizioni live.\nArtisti delle varie edizioni.\n2006.\nL'edizione del 2006 \u00e8 partita il 18 settembre ed \u00e8 terminata il 6 novembre. L'autore di questa stagione stato Gianni Sibilla.\n2007.\nL'edizione del 2007 \u00e8 partita il 5 marzo ed \u00e8 terminata il 16 aprile. L'autore di questa stagione \u00e8 stato Fabrizio Galassi."}
{"id": "574494", "revid": "834", "url": "https://it.wikipedia.org/wiki?curid=574494", "title": "Making the Video", "text": "Making the Video \u00e8 un programma di MTV, trasmesso in tutto il mondo, che porta i telespettatori nel backstage per scoprire i \"dietro le quinte\" dei video musicali in ultima uscita.\nFinora gli artisti che hanno fatto pi\u00f9 apparizioni nel programma sono Christina Aguilera (con 9 video) e Britney Spears (con 8 video).\nIn Italia viene trasmesso in inglese con sottotitoli in italiano."}
{"id": "574506", "revid": "599013", "url": "https://it.wikipedia.org/wiki?curid=574506", "title": "Ousmane Dabo", "text": "Biografia.\nSuo padre Moussa \u00e8 stato calciatore negli anni '70, vestendo tra l'altro la maglia del , squadra del paese in cui \u00e8 nato proprio Ousmane. \u00c8 cugino del calciatore professionista Bryan Dabo. \nCarriera.\nClub.\nDi madre francese e padre senegalese, \u00e8 cresciuto nel Rennes con cui ha iniziato a giocare diciottenne. \u00c8 arrivato in Italia nel 1998 all' e ha esordito in Serie A il 20 settembre di quell'anno contro il .\nA met\u00e0 stagione pass\u00f2 al ben figurando senza tuttavia riuscire ad evitare la retrocessione della societ\u00e0 biancorossa. Tornato all'Inter, a met\u00e0 stagione cambi\u00f2 nuovamente squadra, andando in compropriet\u00e0 al .\nNel 2000 torn\u00f2 in Francia al all'interno di uno scambio di prestiti tra i club assieme a Sabri Lamouchi, ma a gennaio torn\u00f2 ancora a Vicenza (sempre in prestito) e nuovamente non pot\u00e9 far nulla per evitare un'altra retrocessione.\nNel 2001 approd\u00f2 quindi all'Atalanta in compropriet\u00e0 col Parma per due stagioni prima di essere ceduto nel 2003, con la formula della compropriet\u00e0, alla Lazio, con cui ha vinto la Coppa Italia 2004. Nell'estate del 2004 viene riscattato alle buste dalla societ\u00e0 biancoceleste. La sua prima esperienza in biancoceleste dura tre stagioni in cui colleziona 96 presenze (79 in campionato, 10 nelle coppe nazionali e 7 nelle competizioni europee) e 3 reti (tutte in campionato).\nNel luglio del 2006 \u00e8 passato al in seguito alla scadenza del suo contratto con la Lazio, non rinnovato poich\u00e9, data la sua et\u00e0, non era disposto a ridursi lo stipendio come avrebbe voluto il presidente della Lazio Claudio Lotito.\nNella sessione del mercato invernale di gennaio 2008 ritorna alla Lazio, in seguito al suo scarso impiego da titolare con i \"Citizens\" e con un contratto fino al 2010. Nella prima stagione riesce a donare la sua ottima tecnica al centrocampo biancoceleste, ma nella stagione seguente, in conseguenza di problemi fisici, \u00e8 rimasto fuori dai campi per alcune settimane ed \u00e8 rientrato a met\u00e0 del girone d'andata, siglando la rete del pareggio contro il Genoa. Realizza il penalty decisivo nella lotteria dei rigori per l'assegnazione della Coppa Italia 2008-2009, vinta 7-6 (1-1 al 90') sulla Sampdoria. Nella gara disputata all'Olimpico contro la offre l'assist decisivo per il gol di Mauro Z\u00e1rate, portando la squadra biancoceleste all'ultima vittoria casalinga annuale.\nIl 15 maggio 2010 gioca l'ultima partita con la maglia della Lazio, dopo aver preso la decisione di chiudere la carriera in Francia. Rimane quindi svincolato dalla societ\u00e0 romana. Per lui 154 partite in maglia biancoceleste di cui 124 in campionato, 19 nelle coppe nazionali (17 in coppa Italia e 2 in Supercoppa Italiana) e 11 nelle competizioni europee (1 in Champions League, 6 in coppa Uefa e 4 in Europa League) condite da 4 gol realizzati tutti in campionato.\nNel febbraio 2011 viene ufficializzato il suo ritorno sui campi da gioco, dopo la breve assenza: veste la maglia dei New England Revolution, squadra della Major League Soccer statunitense.\nIl 18 luglio 2011 informa il mondo, dal suo profilo di Facebook, che ha deciso di ritirarsi dal calcio giocato per i troppi infortuni, lasciando il calcio dopo 16 anni trascorsi fra Italia, Francia, Inghilterra e Stati Uniti.\nLo si rivede in veste di opinionista per Sky Sport a Parigi per l'Europeo 2016 e, successivamente, per Fox Sports.\nNazionale.\nCon la nazionale francese ha giocato 3 partite e ha vinto la Confederations Cup 2003."}
{"id": "574511", "revid": "26891", "url": "https://it.wikipedia.org/wiki?curid=574511", "title": "AGM-86 CALCM", "text": ""}
{"id": "574512", "revid": "712828", "url": "https://it.wikipedia.org/wiki?curid=574512", "title": "Ordo", "text": ""}
{"id": "574513", "revid": "226458", "url": "https://it.wikipedia.org/wiki?curid=574513", "title": "Lusitanosaurus liasicus", "text": "Il lusitanosauro (\"Lusitanosaurus liasicus\") \u00e8 un dinosauro erbivoro vissuto nel Giurassico inferiore in Portogallo.\nUn frammento di mascella.\nConosciuto solo per un frammento di mascella, questo dinosauro \u00e8 considerato un \"nomen dubium\". La mascella con i denti, comunque, permette di stabilire che questo animale era molto simile, se non identico, al ben pi\u00f9 noto \"Scelidosaurus\" dell'Inghilterra. Probabilmente, questo animale era un erbivoro quadrupede o semibipede dotato di un corpo lungo e basso, lungo forse 4 metri, relativamente slanciato, con una coda lunga e una testa piccola di forma triangolare. Il corpo doveva essere ricoperto da tubercoli ossei. Descritti per la prima volta da Lapparent e Zbyszewski nel 1957, i resti del lusitanosauro sono a tutt'oggi i pi\u00f9 antichi resti di dinosauro ritrovati in Portogallo. "}
{"id": "574517", "revid": "22356", "url": "https://it.wikipedia.org/wiki?curid=574517", "title": "Lusitanosaurus", "text": ""}
{"id": "574523", "revid": "104458", "url": "https://it.wikipedia.org/wiki?curid=574523", "title": "Cantone di Beaumont-du-P\u00e9rigord", "text": "Il Cantone di Beaumont-du-P\u00e9rigord era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "574524", "revid": "1005847", "url": "https://it.wikipedia.org/wiki?curid=574524", "title": "Elezioni europee del 2004 in Estonia", "text": "Le elezioni europee del 2004 in Estonia si sono tenute il 13 giugno."}
{"id": "574528", "revid": "287204", "url": "https://it.wikipedia.org/wiki?curid=574528", "title": "Cantone di Bergerac-1", "text": "Il Cantone di Bergerac-1 \u00e8 una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende solo parte del territorio comunale della citt\u00e0 di Bergerac."}
{"id": "574534", "revid": "287204", "url": "https://it.wikipedia.org/wiki?curid=574534", "title": "Pulce (disambigua)", "text": ""}
{"id": "574539", "revid": "14691", "url": "https://it.wikipedia.org/wiki?curid=574539", "title": "Pulce", "text": ""}
{"id": "574542", "revid": "852396", "url": "https://it.wikipedia.org/wiki?curid=574542", "title": "Aster", "text": ""}
{"id": "574545", "revid": "14691", "url": "https://it.wikipedia.org/wiki?curid=574545", "title": "Sifonatteri", "text": ""}
{"id": "574551", "revid": "14691", "url": "https://it.wikipedia.org/wiki?curid=574551", "title": "Afanitteri", "text": ""}
{"id": "574555", "revid": "287204", "url": "https://it.wikipedia.org/wiki?curid=574555", "title": "Cantone di Bergerac-2", "text": "Il Cantone di Bergerac-2 \u00e8 una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 9 comuni oltre a parte del territorio comunale di Bergerac.\nComposizione.\nOltre a parte della citt\u00e0 di Bergerac, i 10 comuni facenti parte prima della riforma del 2014 erano:\nDal 2015, oltre a parte della citt\u00e0 di Bergerac, i comuni appartenenti al cantone sono i seguenti 9:"}
{"id": "574556", "revid": "14691", "url": "https://it.wikipedia.org/wiki?curid=574556", "title": "Aphaniptera", "text": ""}
{"id": "574558", "revid": "1305772", "url": "https://it.wikipedia.org/wiki?curid=574558", "title": "Pulci", "text": ""}
{"id": "574559", "revid": "712828", "url": "https://it.wikipedia.org/wiki?curid=574559", "title": "Ossus", "text": ""}
{"id": "574560", "revid": "767487", "url": "https://it.wikipedia.org/wiki?curid=574560", "title": "Cantone di Eymet", "text": "Il Cantone di Eymet era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "574563", "revid": "767487", "url": "https://it.wikipedia.org/wiki?curid=574563", "title": "Cantone di Issigeac", "text": "Il Cantone di Issigeac era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "574569", "revid": "767487", "url": "https://it.wikipedia.org/wiki?curid=574569", "title": "Cantone di La Force", "text": "Il Cantone di La Force era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "574570", "revid": "712828", "url": "https://it.wikipedia.org/wiki?curid=574570", "title": "Polis Massa", "text": ""}
{"id": "574572", "revid": "712828", "url": "https://it.wikipedia.org/wiki?curid=574572", "title": "Quermia", "text": ""}
{"id": "574573", "revid": "767487", "url": "https://it.wikipedia.org/wiki?curid=574573", "title": "Cantone di Lalinde", "text": "Il Cantone di Lalinde \u00e8 una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 49 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 49, ridottisi poi ai seguenti 46 dal 1\u00ba gennaio 2016 per effetto della fusione dei comuni di Beaumont-du-P\u00e9rigord, Labouquerie, Nojals-et-Clotte e Sainte-Sabine-Born a formare il nuovo comune di Beaumontois-en-P\u00e9rigord:"}
{"id": "574574", "revid": "76069", "url": "https://it.wikipedia.org/wiki?curid=574574", "title": "Empress Yank Kwei Fei", "text": ""}
{"id": "574575", "revid": "712828", "url": "https://it.wikipedia.org/wiki?curid=574575", "title": "Rattatak", "text": ""}
{"id": "574576", "revid": "1791", "url": "https://it.wikipedia.org/wiki?curid=574576", "title": "Stato di toggle", "text": ""}
{"id": "574577", "revid": "1543377", "url": "https://it.wikipedia.org/wiki?curid=574577", "title": "MTV Days", "text": "Gli MTV Digital Days (fino al 2009 chiamato MTV Day, dal 2010 al 2012 MTV Days) sono stati una serie di concerti organizzati da MTV per festeggiare il compleanno della versione italiana della rete. Fino al 2009 l'evento prevedeva un concerto di circa 10 ore senza interruzione in una sola giornata che si svolse per le prime nove edizioni, dal 1998 al 2006, a Bologna presso l'Arena Parco Nord in occasione della Festa dell'Unit\u00e0, per la decima, nel 2007, a Roma e Milano, mentre per le ultime due, a Genova, nel 2008 e 2009, sempre nel mese di settembre.\nNel 2010 l'evento \u00e8 stato completamente stravolto, ed ha cambiato la propria denominazione in \"MTV Days\" che consiste in una serie di concerti che si svolgono per tre giorni consecutivi in cui MTV offrir\u00e0 agli spettatori musica dal vivo, dj set, dibattiti e anche rubriche di approfondimenti come lo storytelling, le listening sessions. Le prime tre edizioni del festival si sono tenute a Torino.\nNel 2013 la formula dell'evento cambia nuovamente, cambiando denominazione in \"MTV Digital Days\".\nFino al 2016 gli eventi si sono sempre tenuti regolarmente senza nessun imprevisto. L'unica edizione che venne cancellata fu quella del 2001, a causa degli attentati dell'11 settembre 2001 alle Torri Gemelle, che colpirono gli USA pochi giorni prima dell'evento in programma."}
{"id": "574578", "revid": "712828", "url": "https://it.wikipedia.org/wiki?curid=574578", "title": "Raxus Prime", "text": ""}
{"id": "574582", "revid": "984922", "url": "https://it.wikipedia.org/wiki?curid=574582", "title": "Cantone di Le Buisson-de-Cadouin", "text": "Il Cantone di Le Buisson-de-Cadouin era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "574584", "revid": "77358", "url": "https://it.wikipedia.org/wiki?curid=574584", "title": "Acth", "text": ""}
{"id": "574585", "revid": "125092602", "url": "https://it.wikipedia.org/wiki?curid=574585", "title": "Rodia", "text": "Rod\u00eca \u00e8 un borgo marinaro di circa 400 abitanti, situato nella periferia settentrionale del comune di Messina, facente parte della \"Circoscrizione VI\", del quale esiste un Centro Circoscrizionale di Servizi (Sportello Polifunzionale) in Via Lungomare Joe Piraino.\nGeografia fisica.\nIl borgo di Rod\u00eca \u00e8 situato sul basso Tirreno, tra il borgo di San Saba e quello di Orto Liuzzo. \nSi trova ad una ventina di chilometri dal centro di Messina e a cinque chilometri circa da Villafranca Tirrena.\nDa Rodia si possono ammirare le isole di Lipari, Vulcano, Panarea e Stromboli. Originariamente questo villaggio era denominato, come appare nelle mappe antiche, \u201cSindaro Marina\u201d, ma tale dizione \u00e8 ormai stata soppiantata dall'attuale, che prende il nome dal Torrente Rodia.\nLa spiaggia di Rodia, costituita da sabbia e ghiaia, che nel periodo estivo \u00e8 meta di numerosi villeggianti, a causa dell'esposizione a Nord, risulta, nel periodo invernale, soggetta a mareggiate molto rilevanti.\nIl centro abitato, attraversato da alcuni torrenti, tra cui il torrente Rodia ed il torrente Marmora, \u00e8 costituito, oltre che dal borgo, anche da altre contrade, alcune delle quali sono collocate sempre lungo la costa, altre sono situate sui colli immediatamente sopra il borgo marinaro.\nDistinguiamo le pi\u00f9 importanti:\nStoria.\nIl borgo venne abitato dai pescatori, quando alcuni coloni, volendo sfruttare la pescosit\u00e0 del mare, vennero a stabilirsi a Rodia, trasferendosi dalle zone collinari sovrastanti.\nIl nucleo abitato dai pescatori si \u00e8 sviluppato, in origine, a Rod\u00eca, nelle immediate vicinanze della Chiesa di S. Maria delle Grazie e, nella contrada Marmora, attorno all'attuale Piazza E. Jannuzzi.\nL'abitudine di trascorrere il periodo estivo da parte delle famiglie borghesi del capoluogo \u00e8 iniziata, fondamentalmente, nel secondo dopoguerra, particolarmente dagli anni '60 in poi e l'urbanizzazione conseguente ha dato vita ad un allargamento del nucleo abitato dai pescatori fino alle varie contrade limitrofe.\nCome la vicina San Saba, Rodia rimase una delle contrade del territorio di Castanea fino alla met\u00e0 circa del Novecento, quando, poi, divenne vero e proprio villaggio, meta di villeggianti che via via la scelsero come residenza estiva.\nFine '800 \u2013 Inizi '900 fino alla seconda guerra mondiale.\nAlla fine dell'800 si registra che solo qualche famiglia borghese di Messina ebbe a scegliere Rodia come meta per le ferie estive. \nGiacomo Macr\u00ec, rettore dell'Universit\u00e0 degli studi di Messina dal 1895 al 1896, infatti, era solito trascorrere il periodo estivo con tutta la famiglia a Rodia.\nNel 1901 lo scrittore Tito Allevi, in un'opera descrittiva della provincia di Messina, ricorda di essere rimasto colpito, arrivato che fu a Rodia, dalle numerose barche dei pescatori tirate in secca e dall'unica casa \u201cborghese\u201d, quella del Cav. Macr\u00ec. Fervente cattolico, Giacomo Macr\u00ec,avo del filosofo Stefano Macr\u00ec, per voto e per espresso desiderio della moglie, eresse nel 1881 in Rodia una cappella gentilizia di famiglia.\nLa cappella privata dei Macr\u00ec, aperta al popolo durante la messa, fu l'unica chiesa del luogo fino alla costruzione dell'attuale Chiesa di S. Maria delle Grazie.\nLe altre famiglie borghesi, che avevano dei possedimenti terrieri nelle campagne attorno al centro abitato di Rodia o della contrada Marmora, costituite da appezzamenti di notevoli dimensioni (diversi ettari) ponevano, a custodia degli stessi, dei fattori (o coloni) che ne curavano la manutenzione e vivevano nelle case costruite per il loro alloggio e per la villeggiatura estiva dei proprietari che, allo scopo, si erano riservate le stanze pi\u00f9 accoglienti.\nSeconda Guerra Mondiale.\nRodia, come tutta la costa tirrenica della provincia di Messina \u00e8 stata teatro di numerosi eventi bellici. Sia a Rodia che nei paesi limitrofi ci sono ancora i resti dei bunker costruiti dalla Wehrmacht, a difesa delle coste. La 3\u00aa Divisione americana del generale Patton \u00e8 sicuramente transitata da Rodia, sulla strada statale 113 (tirrenica), per raggiungere la citt\u00e0 di Messina ed unirsi con le truppe britanniche del generale Montgomery, che provenivano da Sud percorrendo la strada statale 114 (ionica).\nLa parte del Mar Tirreno sul quale si affaccia Rodia fu teatro di numerosi scontri bellici, specialmente aerei, durante la seconda guerra mondiale. \nNelle acque antistanti la contrada di Marmora del villaggio di Rodia, potrebbe trovarsi il relitto di uno Junkers Ju 52, trimotore utilizzato dalla Luftwaffe, caduto il 26/3/1944. Equipaggio e trasportati furono salvati da giovani volenterosi del posto, uno dei quali, Joe Piraino, mor\u00ec nel generoso tentativo di salvataggio.\nAnni '50 e '60.\nVerso la fine degli anni '50, in periodo di poco antecedente al boom economico, le sopraggiunte buone possibilit\u00e0 economiche e il nuovo corso socio economico generatosi nel secondo dopoguerra, con la conseguente dismissione da parte dei vecchi proprietari terrieri delle loro propriet\u00e0 , ha avuto, come conseguenza, l'acquisto da parte di qualche famiglia della media borghesia messinese dei terreni alienati dai vecchi proprietari terrieri, per costruirvi la casa di villeggiatura. Intanto nei primi ann 60' veniva costruita la strada che univa il centro abitato di Rodia alla contrada Marmora.\nAnni '70 e '80.\nAgli inizi degli anni settanta le zone sulle quali erano sorte nuove costruzioni erano ancora di piccola entit\u00e0. Negli anni successivi, fino alla fine degli anni '80 si \u00e8 registrato un boom edilizio dal quale \u00e8 nata la configurazione urbanistica attuale del villaggio Rodia e delle sue contrade. \nAnni '90 fino a tutt'oggi.\nNegli anni '90 si \u00e8 cercato di ricomporre urbanisticamente il territorio del villaggio di Rodia, interessato da un boom edilizio non accompagnato dalla costituzione di servizi adeguati a supporto dell'incremento demografico estivo. Quindi si sono registrate, seppur in maniera ancora non significativa, anche iniziative di carattere turistico, non invasive e nello stesso tempo non legate a logiche di villeggiatura ad esclusivo carattere familiare, con l'attivazione di spiagge attrezzate oltre che con l'apertura di ristoranti, pizzerie e piccole strutture alberghiere.\nMonumenti.\nLa Torre Marmora, o Torre dell'Ebreo, sita in contrada Marmora, raggiungibile dalla strada statale 113, imboccando al km 29,700 la strada provinciale per Salice.\nInfrastrutture e trasporti.\nPosta lungo la Strada statale 113, fra il 1890 e il 1932 la localit\u00e0 era servita dalla tranvia Messina-Barcellona della SATS."}
{"id": "574588", "revid": "712828", "url": "https://it.wikipedia.org/wiki?curid=574588", "title": "Roon", "text": ""}
{"id": "574589", "revid": "767487", "url": "https://it.wikipedia.org/wiki?curid=574589", "title": "Cantone di Monpazier", "text": "Il Cantone di Monpazier era una divisione amministrativa dell'Arrondissement di Bergerac.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "574591", "revid": "118007799", "url": "https://it.wikipedia.org/wiki?curid=574591", "title": "Lusotitan atalaiensis", "text": "Il lusotitan (\"Lusotitan atalaiensis\") era un grande dinosauro erbivoro vissuto nel Giurassico superiore (Kimmeridgiano o Titoniano) in Portogallo.\nDescrizione e classificazione.\nQuesto dinosauro \u00e8 un sauropode della famiglia dei brachiosauridi. \u00c8 noto principalmente per resti delle zampe, particolarmente lunghe. Con tutta probabilit\u00e0, \"Lusotitan \"possedeva zampe anteriori eccezionalmente allungate e forti, un collo lunghissimo un corpo particolarmente voluminoso e una coda relativamente corta. La sua lunghezza \u00e8 stimata attorno ai 25 metri. Nel 1957 la somiglianza con il genere principale del gruppo, \"Brachiosaurus\", aveva fatto ritenere ai suoi scopritori, Lapparent e Zbyszewski, che le ossa di questo dinosauro appartenessero a una nuova specie del genere gi\u00e0 conosciuto. Solo nel 2003 Mateus e Antunes riesaminarono i resti e dedussero che era necessario un nuovo genere, \"Lusotitan\", per accoglierli."}
{"id": "574592", "revid": "22356", "url": "https://it.wikipedia.org/wiki?curid=574592", "title": "Lusotitan", "text": ""}
{"id": "574593", "revid": "712828", "url": "https://it.wikipedia.org/wiki?curid=574593", "title": "Ryloth", "text": ""}
{"id": "574596", "revid": "11497", "url": "https://it.wikipedia.org/wiki?curid=574596", "title": "Esperimento nucleare", "text": ""}
{"id": "574599", "revid": "11497", "url": "https://it.wikipedia.org/wiki?curid=574599", "title": "Esperimenti nucleari", "text": ""}
{"id": "574601", "revid": "712828", "url": "https://it.wikipedia.org/wiki?curid=574601", "title": "Saleucami", "text": ""}
{"id": "574602", "revid": "775372", "url": "https://it.wikipedia.org/wiki?curid=574602", "title": "Marabbecca", "text": "La marabbecca \u00e8 una creatura leggendaria che appartiene alla tradizione della Sicilia. Quest'essere (il cui nome ha probabili origini arabe) vive nei pozzi e nelle cisterne ed \u00e8 stato inventato dalle madri siciliane per spaventare i figli e tenerli lontani dai pericoli che un pozzo scoperto pu\u00f2 determinare."}
{"id": "574616", "revid": "15756", "url": "https://it.wikipedia.org/wiki?curid=574616", "title": "Errno.h", "text": "errno.h \u00e8 l'header file della libreria standard del C che contiene definizioni di macro per la gestione delle situazioni di errore.\nLa libreria funziona in questo modo: ogni volta che una funzione matematica (definite in math.h) incappa in un errore, restituisce un valore significativo e documentato per segnalare genericamente la situazione. Contemporaneamente, imposta errno (un \"lvalue\" modificabile, cio\u00e8, semplificando, una variabile), definito in questa libreria, al valore che indica lo specifico errore occorso. Il valore di \"errno\" \u00e8 zero all'avvio del programma ed \u00e8 garantito che nessuna funzione di libreria lo azzeri: il programmatore, quindi, dovrebbe, nella funzione chiamante quella matematica che potrebbe generare l'errore, azzerare il valore di \"errno\" prima della chiamata e, successivamente ad essa, verificarne il valore, prima di richiamare altre funzioni che potrebbero modificare \"errno\".\nAltri sistemi operativi conformi a POSIX, come Unix o Linux, potrebbero includere altre macro per rappresentare ulteriori situazioni di errore (vedere anche i collegamenti esterni).\nIl 19 dicembre 2003 lo SCO Group cit\u00f2 in giudizio svariate aziende (incluse in Fortune 1000 e Global 500), ritenendo che parti del kernel di Unix, tra cui il file codice_1, fossero state illecitamente ricopiate nei sorgenti di Linux. Linus Torvalds, il creatore e detentore del marchio registrato \"Linux\", ha negato le pretese della SCO, affermando di aver scritto di proprio pugno il codice in questione."}
{"id": "574617", "revid": "26891", "url": "https://it.wikipedia.org/wiki?curid=574617", "title": "AGM-142 Popeye", "text": ""}
{"id": "574622", "revid": "799504", "url": "https://it.wikipedia.org/wiki?curid=574622", "title": "Bernardino da Bissone", "text": "Biografia.\nNon \u00e8 noto l'anno in cui cominci\u00f2 la sua attivit\u00e0 di scultore; tuttavia si sa con certezza che intraprese questa professione perlomeno a partire dal 1490, quando risulta essere attivo a Venezia per scolpire la balaustra della \"Scala dei Giganti\".\nSvolge la sua carriera d'artista principalmente entro i confini della Repubblica di Venezia; tra le sue opere pi\u00f9 famose vi sono la scala del Palazzo Ducale di Scutari, all'epoca citt\u00e0 veneziana, il fonte battesimale della chiesa di Tolmezzo, una pala d'altare in marmo oltre all'altare del Santissimo Sacramento e ad una tribuna per la Basilica di Aquileia, il fonte battesimale ed un'acquasantiera per la chiesa di Venzone ed il portale della chiesa di Santa Maria delle Grazie di Gemona. Contribuisce alla decorazione scultorea di Palazzo Ducale a Venezia.\nAttivo in Friuli, avendo sposato nel 1505 una friulana ed avendo acquisito nel 1506 la cittadinanza della citt\u00e0 di Udine, quivi realizza il portale della chiesa del santuario della Beata Vergine delle Grazie, l'acquasantiera nel Duomo ed il portale della chiesa di San Cristoforo.\nNella citt\u00e0 che scelse come dimora per la sua famiglia, Tricesimo, aveva collaborato alla realizzazione della locale pieve."}
{"id": "574632", "revid": "125759523", "url": "https://it.wikipedia.org/wiki?curid=574632", "title": "Jacopo Palma il Giovane", "text": "Biografia.\nNato da Antonio Palma, pittore, e Giulia Brunello, appartenenti ad una famiglia dalla spiccata indole artistica, fu subito iniziato agli studi pittorici sulle orme dello zio del padre, Palma il Vecchio e del fratello della madre, Bonifacio de' Pitati, (detto Bonifacio Veronese).\nNel 1564 il duca di Urbino Guidobaldo II della Rovere, in visita a Venezia, apprezz\u00f2 le doti artistiche di Jacopo che dapprima invit\u00f2 a corte e in seguito, nel maggio 1567, invi\u00f2 quattro anni a Roma ospite del suo ambasciatore Traiano Mario. Del periodo romano il \"Ritratto di Matteo da Lecce\" che riporta la scritta \"pitor in Roma\" del 1568.\nStudi\u00f2 e sub\u00ec l'influenza di Raffaello e Tintoretto, esegu\u00ec varie copie di Tiziano, suo vero maestro, col quale in seguito collabor\u00f2 portandone anche a termine il celebre dipinto \"La Piet\u00e0\".\nSi form\u00f2 nel periodo della scuola veneta e del manierismo romano, che ebbe modo di apprendere durante i quattro anni del suo soggiorno romano.\nL'inizio della sua produzione artistica \u00e8 datata verso il 1565.\nNel 1582 si spos\u00f2 con Andriana Fondra, che tuttavia port\u00f2 non poche preoccupazioni al pittore a causa del suo animo instabile, situazione peggiorata dalla prematura scomparsa di due figli della coppia, e che la port\u00f2 alla morte nel febbraio del 1605.\nEbbe grande fortuna nel bergamasco, terra d'origine del padre, e fu tra i pi\u00f9 attivi nel tardo XVI secolo.\nMor\u00ec \"oppresso dal catarro\" nel 1628, senza che nessuno tra i suoi eredi (le figlie Crezia e Giulia ed i nipoti Andriana e Giacomo) continuassero le gesta pittoriche dei \"Palma\".\nOpere.\nLe opere documentate del Palma tra dipinti e disegni sono pi\u00f9 di 400, ne vengono indicati alcuni:"}
{"id": "574633", "revid": "1543377", "url": "https://it.wikipedia.org/wiki?curid=574633", "title": "Gioco delle pulci", "text": "Il gioco delle pulci \u00e8 un gioco per due o pi\u00f9 giocatori, nato in Inghilterra all'inizio del XIX secolo e diffusosi prima negli Stati Uniti (primi del Novecento) e poi nel resto del mondo (soprattutto negli anni cinquanta). Nel mondo anglosassone \u00e8 noto soprattutto come \"tiddlywinks\" (che \u00e8 il nome della variante ufficiale, di cui si fanno anche tornei internazionali) in altri paesi si chiama in modo analogo all'italiano (per esempio, \u00e8 lo \"jeu de puces\" in Francia).\nDescrizione del gioco.\nAttrezzatura.\nL'attrezzatura necessaria per il gioco consiste in un certo numero di serie di gettoni colorati (uno per ogni giocatore). I gettoni, generalmente in plastica, sono rotondi, del diametro di qualche centimetro, e hanno i bordi smussati. Possono essere fatti \"saltare\" premendoli con decisione (e un'opportuna scelta dell'angolazione) usando una piccola \"paletta\" (o un gettone di dimensioni maggiori); da qui il nome italiano di \"pulci\".\nRegole.\nIn modo analogo a quanto avviene per il gioco delle biglie, l'espressione \"gioco delle pulci\" definisce principalmente il tipo di attrezzatura; quali siano le regole del gioco tali pezzi vengono usati \u00e8 un fatto molto variabile.\nLa versione classica del gioco era probabilmente quella in cui i giocatori dovevano cercare di far saltare i propri gettoni all'interno di una scodellina. La principale variante introduce l'atto del \"mangiare\", ovvero catturare un gettone avversario facendo in modo di ricoprirlo, in parte o del tutto, con uno dei propri. A questo filone appartengono anche le regole ufficiali internazionali.\nStoria.\nIl gioco fu inventato da Joseph Assheton Fincher nel 1889, e commercializzato a partire dall'anno successivo dalla casa editrice di gioco John Jaques &amp; Son di Londra (il sito ufficiale di Jaques of London indica invece John Jaques II come inventore). Il nome originale era \"Tiddledy-Winks\". Il gioco ebbe un enorme successo negli anni 1890, diffondendosi rapidamente in Inghilterra e negli Stati Uniti. Inizialmente brevettato da Fincher, oggi il gioco \u00e8 di pubblico dominio.\nLe regole ufficiali del gioco, e il nome abbreviato \"tiddlywinks\", furono introdotti nel 1955 da due studenti di Cambridge, Bill Steen e Rick Martin. Le regole furono impiegate per la prima volta per un match fra Cambridge e Oxford.\nVarianti e giochi derivati.\nUn gioco da tavolo italiano che ha avuto un discreto successo negli ultimi anni, \"X-Bugs\" (edito da Nexus), \u00e8 un derivato delle pulci con l'aggiunta di elementi di strategia; le \"pulci\" rappresentano \"insetti alieni\", ciascuno con diverse caratteristiche, e sono commercializzate in confezioni contenenti diversi insiemi di pezzi, come i giochi di carte collezionabili. Il gioco giapponese \"Ohajiki\" \u00e8 un ibrido fra il gioco delle pulci e quello delle biglie."}
{"id": "574636", "revid": "287204", "url": "https://it.wikipedia.org/wiki?curid=574636", "title": "La luna fredda", "text": "La luna fredda \u00e8 un romanzo dallo scrittore statunitense Jeffery Deaver. Appartiene parte al ciclo di Lincoln Rhyme, il settimo della serie. Nel 2006 viene pubblicato per la prima volta in Italia da Sonzogno.\nSinossi.\nLincoln Rhyme, noto criminalista tetraplegico, \u00e8 chiamato dal detective Lon Sellitto e dal tenente Dennis Baker a occuparsi di un nuovo caso della polizia di New York. Due uomini, in una fredda notte di dicembre di luna piena, sono stati uccisi con simili e pur sempre efferate modalit\u00e0. \nLa prima vittima, il cui corpo non \u00e8 ancora stato ritrovato, \u00e8 stata costretta a tenersi aggrappata alle travi del molo del fiume Hudson con i polsi tagliati, finch\u00e9 la presa non ha ceduto ed \u00e8 morto tra le acque per ipotermia; la seconda \u00e8 invece un certo Theodore Adams, rinvenuto a in un vicolo a cinque metri dall'imbocco di Cedar Street, con il collo quasi completamente stritolato dal peso di una sbarra di ferro di oltre trenta chili. Accanto alle vittime, l'assassino ha lasciato un orologio d'epoca con le fasi lunari e un biglietto con scritta una poesia, firmata da uno che si fa chiamare \"l'Orologiaio\".\nPer via delle pressanti \u00abrichieste dall'alto\u00bb della burocrazia newyorchese, Rhyme \u00e8 intimato a condurre l'indagine insieme alla sua partner Amelia Sachs, nel frattempo impegnata nel caso di apparente suicidio di Benjamin Creeley, consulente fiscale, che si sarebbe impiccato con una corda di cotone, quando agli occhi di clienti e soci non sembrava averne motivo ed era limitato, anzi impossibilitato, da un'ingessatura al pollice.\nCon l'aiuto dell'agente speciale del CBI, l'esperta di cinesica Kathryn Dance, presto la squadra di Rhyme e della Sachs, composta dal tecnico informatico Mel Cooper, dalla brillante ma inesperta recluta Ron Pulaski, dallo stesso, tenace Lon Sellitto, si accorger\u00e0, grazie all'inaspettato successo della collaborazione cinesico-scientifica, che non solo i due casi in effetto confluiscono, ma che contengono elementi rivelatori di amare e gravose verit\u00e0 per ognuno, con notevoli ripercussioni anche sull'indagine dell\"'Orologiaio\".\nCuriosit\u00e0.\nIn questo libro appare l'agente Dance, l'esperta di cinesica protagonista di altro ciclo di romanzi dello stesso autore, la quale contribuir\u00e0 in modo a dir poco determinante nella caccia all\"'Orologiaio\", istruendo addirittura un'indagine nella California, dove si sospetta possa vivere l'assassino."}
{"id": "574653", "revid": "767487", "url": "https://it.wikipedia.org/wiki?curid=574653", "title": "Draconyx loureiroi", "text": "Il draconice (\"Draconyx loureiroi\") era un dinosauro erbivoro vissuto nel Giurassico superiore in Portogallo.\nSimile a \"Camptosaurus\".\nDescritto per la prima volta nel 2001 da Mateus e Antunes, questo dinosauro \u00e8 noto per pochi resti parziali, principalmente ossa delle zampe anteriori. Nonostante i resti siano piuttosto scarsi, gli studiosi hanno potuto capire che questo dinosauro era un ornitopode di medie dimensioni, caratterizzato da arti anteriori relativamente allungati e da un corpo piuttosto voluminoso, lungo circa 4 -5 metri. Molto probabilmente questo animale era simile a Camptosaurus, del Nordamerica, e ci\u00f2 suggerisce una stretta connessione tra i continenti americano ed europeo ancora nel tardo Giurassico. Evidentemente le due masse iniziarono a separarsi in epoca pi\u00f9 tarda, probabilmente nel Cretacico inferiore. Prima della descrizione di Draconyx, erano stati rinvenuti resti isolati di ossa attribuite a \"Camptosaurus\": probabilmente, questi resti sono invece da attribuire a \"Draconyx\".\nFauna a dinosauri.\nDraconyx faceva parte di una fauna a dinosauri nota come fauna di Lourinh\u00e3, che comprendeva anche i sauropodi \"Lusotitan\", \"Dinheirosaurus\" e \"Lourinhasaurus\", il nodosauride primitivo \"Dracopelta\", il piccolo tirannosauroide \"Aviatyrannis\", il carnosauro \"Lourinhanosaurus\" e forse lo stegosauride \"Dacentrurus\"."}
{"id": "574654", "revid": "22356", "url": "https://it.wikipedia.org/wiki?curid=574654", "title": "Draconyx", "text": ""}
{"id": "574661", "revid": "46931", "url": "https://it.wikipedia.org/wiki?curid=574661", "title": "Begardo", "text": ""}
{"id": "574669", "revid": "486946", "url": "https://it.wikipedia.org/wiki?curid=574669", "title": "Beghino", "text": ""}
{"id": "574675", "revid": "6923", "url": "https://it.wikipedia.org/wiki?curid=574675", "title": "Helichrysum hyblaeum", "text": "LElicriso ibleo (Helichrysum hyblaeum Brullo) \u00e8 una pianta appartenente alla famiglia delle Asteraceae, endemica della Sicilia.\nDistribuzione e habitat.\n\u00c8 diffuso nelle zone di gariga e prateria mediterranea della Sicilia sudorientale (Monti Iblei, valle dell'Anapo)."}
{"id": "574696", "revid": "125467637", "url": "https://it.wikipedia.org/wiki?curid=574696", "title": "FSO Polonez", "text": "La FSO Polonez, conosciuta anche come FSO Caro \u00e8 un'autovettura prodotta dalla FSO tra il 1978 ed il 2002.\nPrima serie.\nNel 1978 venne lanciata la Polonez come auto del popolo dalla linea piuttosto moderna. Derivava direttamente dalla Polski Fiat 125p.\nLa FSO Polonez \u00e8 stata progettata dal Centro Stile Fiat. La Polonez sembrava un'auto piuttosto moderna ma dalla linea pesante, montava una meccanica superata che derivava dalle vecchie Fiat 1500 e Fiat 125 con trazione posteriore con ponte rigido e sospensioni a balestra.\nNel 1983 venne adottato il terzo finestrino laterale e vennero presentati i prototipi \"Polonez Coup\u00e9\" con una linea abbastanza alla moda.\nSeconda serie.\nNel 1991 arriva un grosso cambiamento all'estetica (introducendo i fanali anteriori rettangolari) rendendo la linea molto somigliante alla Lada Samara, alla ZAZ Tavria nonch\u00e9 alla Izh 2126. Anche i motori subirono un aumento di cilindrata a 1600\u00a0cm\u00b3 e venne montato il motore Rover serie K 1.4 benzina a iniezione elettronica da 103\u00a0cv con catalizzatore. La variante diesel possedeva un 1.9 Peugeot da 70\u00a0cv. La nuova Polonez venne anche importata in Italia ma non riscosse successo eccezion fatta per la versione \"Van - Combi\" marchiata DAEWOO - FSO.\nLe nomenclature furono: \"Caro\" per la versione a 2 volumi, \"Atu\" per quelle a 3 volumi e \"Plus\" per le vetture con equipaggiamento speciale (polizia, combi, van ecc.)\nDopo la privatizzazione della FSO, rilevata dalla coreana GM Daewoo, la Polonez fu rinnovata con un restyling sul frontale e offrendo una versione Plus con climatizzatore e servosterzo di serie, la versione a tre volumi chiamata \"Atu\" e la versione Kombi.\nDalla Polonez \u00e8 stato derivato un fuoristrada chiamato Polonez Analog.\nTra le persone note che hanno utilizzato questo modello, risulta che il sindacalista Lech Wa\u0142\u0119sa sal\u00ec sulla sua Polonez a fari tondi durante le manifestazioni contro il Partito Comunista del suo paese."}
{"id": "574703", "revid": "712828", "url": "https://it.wikipedia.org/wiki?curid=574703", "title": "Sarka", "text": ""}
{"id": "574708", "revid": "712828", "url": "https://it.wikipedia.org/wiki?curid=574708", "title": "Selonia", "text": ""}
{"id": "574711", "revid": "515394", "url": "https://it.wikipedia.org/wiki?curid=574711", "title": "Basilica patriarcale di San Domenico", "text": "La basilica patriarcale di San Domenico (\"Ba\u1e61\u00e9llica d San M\u00eaneg\" in bolognese) si trova a Bologna ed \u00e8 il santuario che custodisce le spoglie mortali dell'omonimo santo, fondatore dell'Ordine dei frati predicatori, morto nel 1221 in una cella dell'annesso convento, da lui stesso istituito, e dove si tennero i primi Capitoli Generali che diedero forma all'ordine.\nIl sepolcro marmoreo, noto come \"Arca di san Domenico\", meta di pellegrinaggi, \u00e8 opera di Nicola Pisano e allievi, con contributi di Niccol\u00f2 dell'Arca, Michelangelo Buonarroti, Alfonso Lombardi e Jean-Baptiste Boudard.\nStoria.\nIl 22 dicembre 1216 papa Onorio III approv\u00f2 la regola dell'ordine fondato da Domenico di Guzm\u00e1n, che cos\u00ec l'anno successivo crebbe fino a riuscire ad inviare frati nei principali centri europei, primi fra i quali Bologna e Parigi, citt\u00e0 popolose e sedi di universit\u00e0. Domenico giunse a Bologna nel gennaio del 1218, stabilendosi insieme ai suoi compagni nel convento di una chiesa che allora era fuori mura, dedicata a \"Santa Maria della Purificazione\", nota col nome della Mascarella (ora all'angolo tra via Irnerio e via Mascarella e ricostruita dopo i bombardamenti della seconda guerra mondiale).\nAvendo necessit\u00e0 di spazi pi\u00f9 ampi, nel 1219 Domenico si stabil\u00ec definitivamente nel convento di \"San Nicol\u00f2 delle Vigne\" (lo stesso luogo ove ora sorge la basilica domenicana). Qui (tra il 1220 ed il 1221) Domenico presiedette personalmente ai primi due capitoli generali destinati a precisare gli elementi fondamentali dell'ordine. Sempre qui, il 6 agosto 1221, Domenico mor\u00ec e fu sepolto dietro l'altare di San Nicol\u00f2.\nL'ingrandimento duecentesco.\nA partire dal 1228 la chiesa fu ingrandita con demolizione dell'abside ed ampliamento della navata preesistenti. I lavori di costruzione della nuova basilica furono pressoch\u00e9 terminati nel 1240 con la costruzione di una sobria fronte romanica. La Basilica di San Domenico, da allora, divent\u00f2 il prototipo di numerose chiese domenicane nel mondo. La basilica fu consacrata da papa Innocenzo IV il 17 ottobre 1251, esibendo con l'occasione il celebre crocifisso di Giunta Pisano (1250 circa) conservato ancora in basilica. Pi\u00f9 precoce fu l'ampliamento del convento, che tra il 1219 ed il 1243 fu trasformato in un grande complesso conventuale.\nNel 1233, mentre i lavori di costruzione della basilica e del convento erano in corso, i resti di Domenico furono collocati in una cassa di cipresso, a sua volta racchiuso in un semplice sarcofago marmoreo, e collocati dietro l'altare di una cappella laterale della navata destra (dove ora sorge la seicentesca Cappella di San Domenico). L'anno successivo, precisamente Il 13 luglio 1234, Domenico fu canonizzato da papa Gregorio IX. Allo scopo di rendere visibile il sepolcro ai fedeli, accorrenti sempre pi\u00f9 numerosi dopo la canonizzazione del santo, nel 1267 i suoi resti furono posti in un monumento pi\u00f9 insigne decorato ad opera di Nicola Pisano e dei suoi allievi.\nLa chiesa duecentesca originale era composta di due parti:\nLe due parti erano separate da un tramezzo, in cui era ospitato il crocifisso di Giunta Pisano e in cui nel corso del Quattrocento fu posto il coro ligneo di Damiano da Bergamo (ora nel coro).\nI rimaneggiamenti gotici e rinascimentali.\nNel tempo, sulla base del nucleo originario, furono fatti numerosi rimaneggiamenti e adattamenti. Nel Trecento si aggiunsero alcune cappelle e la torre campanaria (del 1313, in stile gotico). Nel XV secolo furono edificatate sul fianco settentrionale le cappelle Pepoli, Odofredo e Guidotti (dalla seconda met\u00e0 del XVI secolo detta \"del Rosario\").. In seguito furono aggiunte anche le rinascimentali cappelle Volta e Solimei (ora escluse dalla chiesa e suddivise in diversi locali).\nFra il 1530 ed il 1534 venne costruita, a sinistra della facciata, la rinascimentale cappella Ghisilardi. La cappella fu finanziata dal nobile bolognese Ludovico Ghisilardi in cambio dell'annullamento, ottenuto da Papa Clemente VII, di una clausola testamentaria del padre che lo escludeva dall'eredit\u00e0 del palazzo di famiglia in mancanza di figli legittimi. Progettata dal senese Baldassarre Peruzzi durante il suo soggiorno bolognese tra il 1522 ed il 1523, la cappella fu realizzata sotto la direzione del bolognese Jacopo Ranuzzi, il quale non sempre segu\u00ec il progetto originario. Nel 1531 Ludovico Ghisilardi commission\u00f2 ad Alfonso Lombardi l'esecuzione dell'apparato decorativo della cappella, mentre l'altare fu aggiunto da Pietro Fiorini alla fine del XVI secolo.\nNel 1551 quattro piccole cappelle gotiche della navata sinistra furono sostituite da una seconda cappella Pepoli, a pianta cruciforme, su progetto di Antonio Morandi detto il Terribilia. Fra il 1597 e il 1605 la cappella trecentesca di San Domenico fu ricostruita su disegno di Floriano Ambrosini.\nIl nuovo assetto barocco e i restauri novecenteschi.\nNel Seicento, in seguito alle prescrizioni del Concilio di Trento, fu eliminato il tramezzo che divideva le due parti della chiesa, e il coro ligneo fu spostato dietro all'altare maggiore.\nNegli anni 1728-1732 modifiche e restauri di rilievo vennero eseguiti da Carlo Francesco Dotti col patrocinio di Papa Benedetto XIII, in modo da ampliare gli interni (fondendo i due nuclei medievali, con gusto barocco). Dotti fece inoltre costruire un portico addossato alla facciata, congiungendolo al braccio pre-esistente lungo il convento. Entrambi i bracci del portico furono abbattuti per volere del Comune di Bologna nel 1874. Le demolizioni rimossero anche il protiro quattrocentesco, che era rimasto incorporato nel portico del Dotti.\nNel maggio del 1884 papa Leone XIII elev\u00f2 la chiesa alla dignit\u00e0 di basilica minore.\nFra il 1909 e il 1910 Alfonso Rubbiani diresse il restauro della facciata, basandosi sul progetto del 1894 di Raffaele Faccioli, portando la facciata allo stato attuale, ricostruendo il grande rosone ad imitazione del probabile aspetto originario.\nDescrizione.\nEsterno.\nPiazza San Domenico.\nL'antistante piazza San Domenico \u00e8 pavimentata in ciottoli di fiume, similmente alla non lontana piazza Santo Stefano, com'era in uso nel Medioevo. Essa era usata per contenere le grandi folle che si radunavano ad ascoltare le prediche dei frati domenicani, ed era in origine separata dalla strada da un muro.\nNella parte posteriore della piazza \u00e8 presente una colonna in pietre e rame, opera di Giulio Cesare Conventi (\"Madonna del Rosario\", 1632), che commemora la fine della epidemia di peste che in quegli anni afflisse la citt\u00e0, mentre nella parte anteriore si eleva la colonna con la statua di San Domenico.\nMolto caratteristiche sono le tombe del glossatore Rolandino de' Passaggeri (1305) e quella di Egidio Foscherari (1289). Una terza tomba, quella della famiglia Muzzarelli, simile alle altre due, sorgeva a fianco della tomba di Rolandino. Simili tombe si trovano in un'altra piazza bolognese, adiacente alla Basilica di San Francesco.\nFacciata.\nTerminata nel 1240 come ultimo elemento della chiesa originaria duecentesca, la facciata sub\u00ec diverse alterazioni nel corso dei secoli. L'attuale aspetto si deve ad un progetto dall'architetto Raffaele Faccioli, realizzato da Alfonso Rubbiani fra il 1909 e il 1910 per restituire l'originario aspetto romanico, ripristinando la forma a capanna e il rosone. \nLa facciata \u00e8 monofastigiata (o a capanna), interamente costruita in laterizi come voleva lo stile povero degli ordini mendicanti, e ornata sotto la linea di gronda da archetti pensili di coronamento. Al centro si apre un grande rosone traforato in marmo bianco diviso in dodici coppie radiali di colonnine, sopra al quale si trova una croce greca. Sulla facciata si apre un unico portale leggermente strombato e dotato di un protiro appena sporgente. Ai due lati del portale si aprono due monofore. \nIl mosaico che si trova nella lunetta del portale, raffigurante \"San Domenico che benedice la citt\u00e0 di Bologna\", \u00e8 una riproduzione in mosaico di un quadro settecentesco di Lucia Casalini-Torelli che si trova all'ingresso del convento.\nDalla sinistra della facciata sporge la rinascimantale Cappella Ghisilardi, aggiunta nel XVI secolo su disegno di Baldassarre Peruzzi, mentre a destra si innestano in senso longitudinale le strutture del convento, che protrudono ben oltre il piano della facciata.\nInterno.\nLa chiesa, \u00e8 a tre navate (una centrale e due laterali), numerose cappelle laterali, un transetto e un coro.\nCappella di san Domenico.\nSi apre sulla destra del corpo longitudinale della basilica (pressoch\u00e9 a met\u00e0 altezza di questo) e contiene la preziosa Arca di san Domenico in cui sono conservati i resti del santo. Fu costruita in stile barocco nel primo terzo del XVII secolo dall'architetto Floriano Ambrosini, che sostitu\u00ec la pi\u00f9 antica cappella gotica duecentesca che ospitava i resti del santo sin dal 1233. \u00c8 larga 13,60m lunga 23,80m e alta 38m ed \u00e8 sopraelevata di 1.5\u00a0m rispetto al pavimento della basilica. \u00c8 a pianta quadrata e contiene un'abside semicircolare e un tamburo con cupola. Al centro \u00e8 posta l'arca di san Domenico.\nLe quattro tele addossate alle pareti laterali raffigurano miracoli operati da San Domenico. Le prime due tele dopo l'entrata sono di Lionello Spada (a sinistra) e di Alessandro Tiarini (a destra) e raffigurano, rispettivamente, \"il miracolo del libro che resiste al fuoco\", avvenuto nel Sud della Francia, e \"il miracolo del fanciullo risuscitato\", avvenuto a Roma. Le due tele successive, pi\u00f9 grandi, sono di Giovanni Andrea Donducci (detto il \"Mastelletta\") e raffigurano il \"miracolo della resurrezione di Napoleone Orsini\", avvenuto a Roma e il \"miracolo della resurrezione dei pellegrini annegati\", avvenuto nel Sud della Francia. Tutte e quattro le tele sono del 1613-1615.\nL'affresco del catino absidale raffigura la \"Gloria di San Domenico\" ed \u00e8 di Guido Reni (1613-1615).\nLe sette statue collocate sulla parete di fondo entro nicchie sono di Giovanni Todeschi (1617-1631). Raffigurano le 3 Virt\u00f9 teologali (\"Fede\", \"Speranza\" e \"Carit\u00e0\") e le 4 Virt\u00f9 cardinali (\"Temperanza\", \"Fortezza\", \"Giustizia\", \"Prudenza\"). Una targa presente nell'abside sotto una delle statue commemora la visita di papa Giovanni Paolo II (XX secolo).\nArca di san Domenico.\nIl primo nucleo dell'Arca fu costruito nel 1267 ad opera di Nicola Pisano e dei suoi allievi, che decorarono il nuovo sarcofago marmoreo (che racchiudeva la cassa di cipresso con i resti del santo) con 6 pannelli descriventi i maggiori episodi della vita del Santo. Il sarcofago fu posto in alto sopra un altare in modo da renderlo visibile ai numerosi pellegrini che spesso si accalcavano su di esso.\nNei secoli successivi furono eseguite modifiche e lavori sull'arca.\nGli artisti che hanno contribuito all'opera sono Niccol\u00f2 da Bari (o \"Pugliese\" o ancora \"d'Apulia\", detto appunto dell'\"Arca\"), che esegu\u00ec la decorazione della cimasa e realizz\u00f2 l'angelo reggitorcia di sinistra (1469-1473); il giovane Michelangelo Buonarroti, che contribu\u00ec con alcune piccole statue, quelle di San Petronio e San Procolo e l'angelo reggitorcia di destra (1494); Alfonso Lombardi, che esegu\u00ec il pannello centrale sotto il sarcofago e sopra l'altare descrivente l'adorazione dei Magi e i pannelli laterali con scene della vita del santo (1532); Jean-Baptiste Boudard, che esegu\u00ec infine il bassorilievo sotto l'altare con la morte di San Domenico (1768).\nAlla sommit\u00e0 si vede Dio Padre che sorregge il mondo con la mano sinistra tenendolo vicino al cuore.\nPi\u00f9 in basso si vedono i simboli della creazione: i festoni di frutta stanno a significare la terra, i due putti si riferiscono al cielo e gli otto delfini al mare.\nAncora pi\u00f9 in basso troviamo il mistero della Redenzione. Ges\u00f9 morto \u00e8 rappresentato in mezzo a due angeli, a destra quello dell'Annunciazione e a sinistra quello della Passione.\nAllo stesso livello degli angeli i quattro evangelisti (san Matteo, san Marco, san Luca e san Giovanni) che hanno diffuso al mondo intero il messaggio di Redenzione operato da Ges\u00f9 Cristo.\nPoco sotto si trovano, appoggiate a una cornice, otto statue che raffigurano i protettori di Bologna (nella parte anteriore: san Francesco, san Petronio, san Domenico e san Floriano; nella parte posteriore: sant'Agricola, san Giovanni Battista, san Procolo e san Vitale). Sotto la cornice che contiene le statue ci sono i 6 pannelli di Nicola Pisano che avvolgono tutt'intorno il feretro e che rappresentano gli episodi pi\u00f9 importanti della vita del santo.\nAncora sotto troviamo una stele con l'adorazione dei magi (al centro) e scene della vita del santo (ai lati). Sotto l'altare abbiamo infine un bassorilievo con la morte di San Domenico.\nDietro l'arca \u00e8 conservato anche il prezioso reliquiario trecentesco di Jacopo Roseto da Bologna (1383) contenente il capo di san Domenico, che veniva portato in processione per le vie della citt\u00e0 in occasione della festa del Santo.\nCappella del Rosario.\nSi apre sulla sinistra del corpo longitudinale della basilica (pressoch\u00e9 a met\u00e0 altezza di questo) proprio sul lato opposto rispetto alla Cappella di San Domenico. Fu voluta inizialmente dal nobile Giovanni Guidotti, come cappella per la sua famiglia (1460-1465) e della sua realizzazione furono incaricati Francesco Abaco ed il comasco Giovanni di Pietro.\nNella seconda met\u00e0 del XVI secolo la cappella venne ottenuta dalla Confraternita del Santo Rosario, nata in seno all'Ordine domenicano nel secolo precedente (la pratica della \"Preghiera del Rosario\" venne introdotta proprio da Domenico). In quell'occasione la cappella mut\u00f2 il nome in \u201cCappella del Rosario\u201d, in onore alla \u201cMadonna del Rosario\u201d. A tale scopo fu rifatto l'altare da Floriano Ambrosini (1589). Questo accoglie al centro la veneratissima immagine della \u201cBeata Vergine del Rosario\u201d e ai lati quindici formelle dipinte raffiguranti i \u201cQuindici Misteri del Rosario\u201d, terminate nel 1601 da vari artisti di scuola perlopi\u00f9 bolognese, quali Ludovico Carracci, Guido Reni, Bartolomeo Cesi, Denijs Calvaert, Lavinia Fontana, Francesco Albani e Domenichino.\nDopo la met\u00e0 del XVII secolo la volta della cappella fu ristrutturata. In quell'occasione furono aggiunti gli affreschi sulla volta e sulla conca absidale da parte di Angelo Michele Colonna e Agostino Mitelli (1655-1657). Questi raffigurano, rispettivamente, \"l'Assunta\" e \"il Cielo e la terra che rendono gloria alla Madonna del Rosario\". I due artisti decorarono anche le pareti laterali, anche se i loro lavori vennero rifatti nel XVIII e XIX secolo. Le due cantorie furono realizzate da Carlo Francesco Dotti (1736).\nA destra dell'altare si trova l'organo su cui Wolfgang Amadeus Mozart studi\u00f2 nel periodo in cui fu ospite a Bologna come allievo di padre Giovanni Battista Martini per sostenere l'esame per l'aggregazione all'Accademia Filarmonica di Bologna. L'organo \u00e8 stato costruito da G. Giovagnoni nel \n1760 e restaurato nel 2003 da Seri e Ungarelli. Ha una tastiera di 45 \ntasti con prima ottava scavezza e pedaliera di 18 pedali anch'essa con \nprima ottava scavezza ed \u00e8 composto da 10 registri.\nSepoltura di Guido Reni.\nNella cappella del Rosario trovarono sepoltura i due pittori Guido Reni ed Elisabetta Sirani, deceduti nel 1642 e 1665 rispettivamente.\nTransetto sinistro.\nNel transetto sinistro trovano posto il settecentesco cenotafio di Enzo di Sardegna, che in questa chiesa fu sepolto nel 1279, e il sepolcro del vescovo domenicano Martino di Opavia. Qui riposa anche il beato Giacomo da Ulma (m. 1491), artista domenicano autore di pregevoli vetrate gotiche nella Basilica di San Petronio.\nNella cappella di San Michele, che si apre nella parete destra del transetto, alle spalle dell'altare marmoreo, \u00e8 collocato il prezioso \"Crocifisso\" del 1250 circa di Giunta Pisano, un tempo posto sul tramezzo per onorare, probabilmente, la consacrazione della basilica da parte di papa Innocenzo IV (avvenuta il 17 ottobre 1251).\nSulla parete sinistra della cappella, invece, vi \u00e8 un affresco staccato di scuola bolognese attribuito a Jacopo Benintendi detto il Biondo raffigurante \"San Tommaso d'Aquino e Sant'Antonio Abate (?)\", dipinto attorno alla met\u00e0 del Trecento. San Tommaso d'Aquino, sulla sinistra, \u00e8 raffigurato in abito domenicano con nella mano sinistra un libro aperto e in quella destra il modellino della chiesa; Sant'Antonio Abate, talvolta identificato come San Benedetto, sulla destra, indossa l'abito benedettino ed impugna nella mano sinistra un libro chiuso e in quella destra un pastorale.\nDi lato una ricomposizione cinquecentesca del \"Monumento a Taddeo Pepoli\" che conserva le lastre marmoree scolpite ad altorilievo con quattro scene della vita del signore di Bologna realizzate da scultore pisano intorno al 1347.\nL'abside e il coro.\nLa navata centrale termina con la profonda abside poligonale, illuminata da grandi finestroni rettangolari.\nL'altare maggiore attuale \u00e8 opera settecentesca del Torreggiani, e sostituisce l'altare originale, capolavoro di Giovanni di Balduccio (1330), un allievo di Giovanni Pisano, formato da un grande polittico scolpito con la \"Madonna con il bambino\" al centro e otto statuette ai lati (secondo la descrizione del Vasari). Quest'opera monumentale proveniva dalla cappella maggiore del Castello di Porta Galliera, ed era stata commissionata dal legato pontificio Bertrando del Poggetto. Oggi le sue parti superstiti sono disperse tra il Detroit Institute of Arts (la Madonna), il Museo civico medievale (San Pietro Martire), il museo di Santo Stefano (San Petronio), il Mus\u00e9e Grobet Labadi\u00e9 di Marsiglia (San Domenico), la Pinacoteca comunale di Faenza (il profeta Baruch) e la collezione privata Raule e Poggi-Cavalletti (la formella della nativit\u00e0 un tempo collocata nella predella).\nDietro all'altare, nell'abside, si trova il preziosissimo e monumentale coro ligneo, uno straordinario lavoro di intarsio in tipico stile rinascimentale, opera di fra Damiano da Bergamo.\nLe scene sono ispirate all'Antico Testamento (parte destra) ed al Nuovo Testamento (parte sinistra). \nFra Damiano dal 1541 al 1549 esegu\u00ec, con magistrali intarsi, le \"Storie bibliche\" del coro maggiore, su suggestione di una serie di disegni di Jacopo Barozzi da Vignola. Il lavoro fu terminato da Bernardino da Bologna.\nL'opera \u00e8 ricordata da Giorgio Vasari nelle \"Vite\" (IV, 94).\nL'abside \u00e8 dominata dal polittico, opera del bolognese Bartolomeo Cesi, racchiuso all'interno di una ricca cornice lignea scolpita e dorata. Al centro, si trova raffigurata l\"Adorazione dei Magi\", con la sottostante \"Ultima Cena\".\nAltre opere di rilievo.\nFra le altre numerose opere si distinguono:\nOrgani a canne.\nNella basilica di San Domenico si trovano tre organi a canne:\nMuseo, convento e biblioteca.\nLa basilica di San Domenico ha un piccolo museo, in cui sono custodite opere d'arte e reliquie, fra cui ad esempio:\nMolto interessante anche l'adiacente convento con chiostri del XIV, XV e XVI secolo e numerose opere d'arte.\nLa biblioteca rinascimentale, che risale al 1466, strutturata a navate su colonne come una basilica, contiene preziosi manoscritti. Verso ovest \u00e8 affiancata dal grande salone Bolognini, in cui \u00e8 conservata la tela \"L'estasi di San Tommaso\" di Marcantonio Franceschini (1648-1729)."}
{"id": "574719", "revid": "712828", "url": "https://it.wikipedia.org/wiki?curid=574719", "title": "Serenno", "text": ""}
{"id": "574721", "revid": "712828", "url": "https://it.wikipedia.org/wiki?curid=574721", "title": "Sernpidal", "text": ""}
{"id": "574725", "revid": "14480", "url": "https://it.wikipedia.org/wiki?curid=574725", "title": "Dal nuovo mondo", "text": ""}
{"id": "574727", "revid": "712828", "url": "https://it.wikipedia.org/wiki?curid=574727", "title": "Shili", "text": ""}
{"id": "574728", "revid": "712828", "url": "https://it.wikipedia.org/wiki?curid=574728", "title": "Sigil", "text": ""}
{"id": "574732", "revid": "547992", "url": "https://it.wikipedia.org/wiki?curid=574732", "title": "Guerino Gottardi", "text": "Caratteristiche tecniche.\nGiocatore.\nGottardi \u00e8 stato un calciatore polivalente, utilizzabile sia sulla fascia destra che su quella sinistra. Grazie alla sua duttilit\u00e0 \u00e8 stato schierato efficacemente sia in difesa sia nella fase di spinta; in diverse occasioni ha giocato anche come esterno avanzato di centrocampo.\nCarriera.\nGiocatore.\nFiglio di immigrati italiani, Gottardi cresce calcisticamente in Svizzera. Dopo sei stagioni nella massima divisione elvetica, nell'estate 1995 \u00e8 stato acquistato dalla Lazio. Ha vestito la maglia dei \"biancocelesti\" fino al termine della carriera, avvenuto nel 2004. Sono da ricordare i suoi gol in Champions League allo stadio Santiago Bernab\u00e9u contro il Real Madrid nella partita vinta in rimonta dalle \"Merengues\" per 3-2, e nel derby di Coppa Italia contro la Roma, sconfitta all'ultimo minuto proprio grazie al gol del \"jolly\" elvetico; si distinse inoltre nella vittoriosa finale di ritorno della Coppa Italia 1997-1998 contro il Milan quando, appena subentrato, realizz\u00f2 la rete del momentaneo 1-1 e si procur\u00f2 il rigore del 2-1 trasformato poi dallo jugoslavo Jugovic, prima del definitivo 3-1 realizzato da Nesta.\nAllenatore.\nHa collaborato, al fianco del generale Giulio Coletta e del coordinatore dell'area tecnica e direttore sportivo Igli Tare, nel settore giovanile della Lazio, dopo che nel 2008 ha anche ricoperto il ruolo di allenatore di una delle squadre giovanili biancocelesti.\nSuccessivamente collabora nel vivaio della Cisco Roma."}
{"id": "574734", "revid": "1409041", "url": "https://it.wikipedia.org/wiki?curid=574734", "title": "Coppa delle Fiere 1966-1967", "text": "La Coppa delle Fiere 1966-1967 fu la nona edizione dell'omonima competizione calcistica. Venne vinta dal che sconfisse in finale il ."}
{"id": "574736", "revid": "1149807", "url": "https://it.wikipedia.org/wiki?curid=574736", "title": "Blast beat", "text": "Il blast beat (traducibile in italiano come \"battito a raffica\") \u00e8 uno dei groove di maggior diffusione nel metal estremo, ampiamente utilizzato nel black metal, death metal e grindcore.\nStoria del groove.\nUna forma primordiale di blast beat nasce come tecnica jazzistica principalmente per essere usato come fill (batteristi come Tony Williams e Sunny Murray lo sfruttavano molto, e attualmente Steve Smith), ma trover\u00e0 largo uso con l'avvento del metal estremo. Nei primi anni '80 band come D.R.I. e Repulsion introdussero sprazzi di blast beat nella musica estrema, seguiti da Charlie Benante (batterista degli Anthrax) a met\u00e0 anni '80, infatti nei brani \"Milk\" e \"Anti-procrastination Song\" (dal disco \"Speak English or Die\" dei S.O.D., un progetto di Benante) si avverte questa tecnica allora inedita. Il blast beat diverr\u00e0 un marchio distintivo solamente con Mick Harris dei Napalm Death, ove nel disco \"Scum\" (1987), fa un largo uso di questo groove, che andr\u00e0 in seguito ad influenzare lo stile di numerosi batteristi di generi oltranzisti come grindcore, brutal death metal, black metal. \nIl perfezionamento e la trasformazione di questo groove cos\u00ec come l'applicazione \"metricamente corretta\" \u00e8 ad opera di batteristi come Pete Sandoval dei Morbid Angel, Ken Owen dei Carcass e Steve Asheim dei Deicide, che lo miscelarono con le tecniche tipiche della batteria death metal. Negli anni '90, il blast beat diverr\u00e0 una colonna portante per le ritmiche di questi generi, con illustri esponenti come Cannibal Corpse, Morbid Angel, Mayhem, Marduk, Suffocation, Nile ecc... \nSteve Smith, batterista fusion, lo applica in tutte le sue forme.\nEsecuzione.\nL'esecuzione del \"blast beat\" si basa sulla continua alternanza di colpi eseguiti tra grancassa e un qualsiasi altro fusto, solitamente il rullante, con velocit\u00e0 sostenute (quasi sempre al di sopra dei 200 bpm in sedicesimi). Nei generi estremi viene applicato con una sola mano e un solo piede, cos\u00ec da permettere agli altri arti di arricchire questo groove/fill con ostinati o altro. In altri casi viene applicato con entrambe le mani alternate ed entrambi i piedi in modo da poter raggiungere una maggior velocit\u00e0 di esecuzione e una maggior scioltezza. Un esempio di alternanza delle mani nel blast beat si pu\u00f2 trovare nel cosiddetto \"Dirk blast\", innovato da Dirk Verbeuren, nel quale si applica il rudimento \"flam accent\" tra rullante e piatti ottenendo cos\u00ec un interessante blast beat terzinato. \nIl blast beat si pu\u00f2 orchestrare in figure di sedicesimi in quartine o sestine. Si pu\u00f2 anche orchestrarlo in tempo composto per un blast beat pi\u00f9 sostenuto, o in tempo shuffle magari tenendo il tempo sul rullante e segnando il primo accento della terzina con piatto (preferibilmente charleston aperto) e cassa. Importante sottolineare che il blast beat in shuffle sacrifica la violenza in virt\u00f9 dell'accompagnamento della chitarra.\nQuando un blast beat viene eseguito a velocit\u00e0 estremamente elevate prende il nome di \"hyper blast\".\nLe quattro varianti principali del blast beat sono:\nMaggiori esponenti del blast beat.\nAlcuni esempi di batteristi che utilizzano stabilmente il blast beat come groove e fill:"}
{"id": "574749", "revid": "666668", "url": "https://it.wikipedia.org/wiki?curid=574749", "title": "Socorro", "text": ""}
{"id": "574750", "revid": "31886", "url": "https://it.wikipedia.org/wiki?curid=574750", "title": "Eugenia Grandet", "text": "Eugenia Grandet (\"Eug\u00e9nie Grandet\" nella versione originale in francese) \u00e8 un romanzo dello scrittore francese Honor\u00e9 de Balzac, pubblicato nel dicembre 1833. \u00c8 la seconda opera delle \"Scene della vita di provincia\" (\"Sc\u00e8nes de la vie de province\"), il secondo degli svariati cicli narrativi dell'ambiziosa serie de \"La Com\u00e9die humaine\".\nIl titolo in lingua italiana \u00e8 a volte lasciato nella versione originale, come nella traduzione di Grazia Deledda (unica traduzione nella sua carriera di scrittrice), dopo il premio Nobel nel 1930.\nFinale.\nMalgrado il titolo, il protagonista \u00e8 la fortuna del padre di Eug\u00e9nie. Questi \u00abha saputo\u00bb che Napoleone Bonaparte avrebbe firmato il Concordato e che tutti potevano appropriarsi senza rischi di ci\u00f2 che apparteneva alle comunit\u00e0 religiose, ma anticipando anche il ritorno dei nobili unitisi a Napoleone o fedeli ai Borboni (Luigi XVIII), si d\u00e0 da fare per adattarvisi.\nIl personaggio del padre di Eug\u00e9nie si contende con il pi\u00f9 famoso avaro di Moli\u00e8re il titolo di pi\u00f9 avaro. Riesce a cavare soldi da qualsiasi situazione e non \u00e8 capace di fare alcuna spesa senza prima averle provate tutte per non farla. Per il compleanno della figlia non accendono candele e stanno alla luce del fuoco in cucina. Per festeggiare bevono un bicchierino di cassis.\nTrama.\nLa storia di Eug\u00e9nie \u00e8 ambientata a Saumur, piccolo paesino della campagna francese.\nIl padre di Eug\u00e9nie, che in citt\u00e0 \u00e8 conosciuto come pap\u00e0 Grandet, \u00e8 un vecchio vignaiuolo arricchitosi grazie all'eredit\u00e0 paterna fatta fruttare tramite giusti investimenti finanziari, ha un fiuto infallibile per gli affari e ad una proverbiale avarizia, che suscita in lui un notevole attaccamento all'oro che \u201csembrava aver comunicato il suo colore al suo viso \u201d.\nNonostante la sua ricchezza, quindi, il padrone di casa fa di tutto per nasconderla, non parlarne e, soprattutto, non spenderla; sua moglie, sua figlia Eug\u00e9nie e la serva Nanon, scelta per la sua robustezza e possanza fisica, sono quindi costrette a vivere in una casa spoglia e povera.\nLa vita scorre in maniera monotona per moglie e figlia, eccetto per le civettuole visite serali delle famiglie des Grassins e Cruchot, che ambiscono all'eredit\u00e0 del vecchio bottaio tramite la mano di sua figlia. La monotonia si interrompe a casa Grandet quando una sera giunge un elegante e raffinato giovanotto parigino: Charles, cugino di Eug\u00e9nie.\nCome avr\u00e0 subito modo di scoprire pap\u00e0 Grand\u00e8t, Charles era stato spedito presso lo zio da suo padre, padrone di un'azienda parigina che stava fallendo e che in seguito si suicider\u00e0 per la disperazione. Pap\u00e0 Grandet, pi\u00f9 preoccupato per i soldi che dovr\u00e0 investire per salvare l'onore del fratello che per suo nipote, acconsente ad ospitarlo per pochi giorni in casa sua.\nLe donne di casa, al contrario, sono affascinate dal giovane parigino, specialmente Eug\u00e9nie, per la quale \u201cil cugino suscit\u00f2 nel suo cuore le stesse emozioni sottilmente voluttuose che suscitano in un giovanotto le fantastiche figure femminili disegnate da Westall nei keepsakes inglesi, incise dai Finden con tale abilit\u00e0 che si ha paura, soffiando sulla velina, di fare volare via quelle celestiali apparizioni \u201d. Il rapporto tra Eug\u00e9nie e suo cugino diventa sempre pi\u00f9 stretto e intimo, specialmente dopo che Charles ha appreso la notizia della morte di suo padre.\nEug\u00e9nie dedica le migliori attenzioni al cugino, anche al costo di disubbidire economicamente a suo padre, che non tollera assolutamente spese superflue. Eug\u00e9nie \u00e8 dunque innamorata perdutamente del cugino, ma di un amore lieve, etereo e assolutamente religioso. La storia per\u00f2 non \u00e8 destinata a durare, in quanto pap\u00e0 Grandet decide di spedire il nipote a cercar fortuna nelle Indie; l'amore per il cugino spinge Eug\u00e9nie a donargli tutto il suo oro, regalatole dal padre, mentre il cugino affida in pegno a Eug\u00e9nie un cofanetto con il ritratto della madre, che diventa una sorta di feticcio amoroso per la ragazza. Dopo essersi giurati amore eterno, Charles parte con la promessa di tornare da lei non appena guadagnato il denaro per farlo.\nIntanto pap\u00e0 Grandet, con il pretesto di salvare l'onore della famiglia, rileva i debiti di suo fratello e, grazie al lavoro a Parigi del fidato De Grassins, riesce a soddisfare i creditori di suo fratello, guadagnando un'immensa fortuna. \nQuando il padre, per\u00f2, si accorge che la figlia ha regalato tutto il suo oro al cugino, va su tutte le furie, la maledice e la chiude in camera a pane e acqua.\nLa signora Grandet, profondamente sconvolta per le reazioni di suo marito, si ammala gravemente, pur continuando a pregare il marito di perdonare la figlia.\nAlla fine il perdono arriva, ma solo dopo la scoperta, da parte dell'avido Grandet, che la figlia \u00e8 ereditaria di met\u00e0 delle propriet\u00e0 di sua moglie, e che quindi risulta molto pi\u00f9 conveniente trattarla bene in modo poi da convincerla a rinunciare ad essa.\nCos\u00ec accade, ma nonostante la riappacificazione la signora Grandet muore ed Eug\u00e9nie acconsente a rinunciare alla sua eredit\u00e0.\nDopo qualche anno anche pap\u00e0 Grandet muore, solo nelle sue stanze colme di ricchezze, ed Eug\u00e9nie rimane da sola ad amministrare l'immensa fortuna paterna, compito che conduce egregiamente. Intanto la serva Nanon, grazie a una regalia di Eug\u00e9nie, si sposa e diventa madame Cornoiller, restando l'unico affetto di Eug\u00e9nie.\nL'ultimo dispiacere della sua vita le arriva quando riceve l'unica lettera da Charles in tutti questi anni in cui era stato lontano: egli le scrive di essere una persona nuova, di essersi arricchito, ma soprattutto di aver conosciuto il mondo e le leggi che lo regolano. Le dice di rinunciare alla promessa fatta pochi anni prima e offre alla cugina solo la restituzione del prestito ricevuto alla partenza. \nCharles intendeva sposare la figlia del duca D'Aubrion, famiglia nobile ma decaduta a causa di rovesci finanziari, in modo da assumere una posizione importante nella politica francese, ed ambire ad arrivare vicino alla cerchia del re. Eug\u00e9nie reagisce a questo dolore con molta compostezza: paga i creditori di suo zio, restituisce il cofanetto d'oro al cugino, gli augura buona fortuna e acconsente a sposare il \u201cpresidente\u201d Cruchot.\nCos\u00ec Eug\u00e9nie trascorre tristemente alcuni anni assieme a un marito non amato e senza figli in un piccolo paesino di provincia. In seguito anche questo muore, affidandole la sua eredit\u00e0, ma lasciando la protagonista nuovamente sola.\nTrasposizione cinematografica.\nDal romanzo \u00e8 stato tratto l'omonimo film del 1947, diretto da Mario Soldati."}
{"id": "574753", "revid": "22475", "url": "https://it.wikipedia.org/wiki?curid=574753", "title": "Queen Return of the champions", "text": ""}
{"id": "574765", "revid": "767487", "url": "https://it.wikipedia.org/wiki?curid=574765", "title": "Cappelle", "text": ""}
{"id": "574770", "revid": "1573940", "url": "https://it.wikipedia.org/wiki?curid=574770", "title": "Oriolus oriolus", "text": "Il rigogolo (\"Oriolus oriolus\" ()) \u00e8 un uccello della famiglia Oriolidae.\nDescrizione.\nIl rigogolo \u00e8 caratterizzato da un evidente dimorfismo sessuale: mentre il maschio presenta un colore giallo-nero, la femmina \u00e8 distinguibile per le tonalit\u00e0 giallo-verdi pi\u00f9 mimetiche, con striature grigie sul ventre. La taglia \u00e8 di 22\u00a0cm di lunghezza, per un peso di 70 grammi.\nDistribuzione e habitat.\nIl rigogolo \u00e8 diffuso in Europa, Asia, Africa; in Italia \u00e8 presente in tutto il territorio. Il suo habitat \u00e8 costituito da boschi di latifoglie al di sotto dei 1800 metri s.l.m., ma si trova anche nelle citt\u00e0.\nBiologia.\nIl rigogolo \u00e8 un uccello dalle abitudini diurne, che passa la maggior parte del tempo alla ricerca di cibo fra i rami bassi, al suolo o nel sottobosco, dimostrandosi piuttosto vivace anche se molto timido e facile allo spavento, sparendo nel folto della vegetazione o allontanandosi in volo al minimo cenno di disturbo. Nonostante all'infuori del periodo riproduttivo non venga disturbato dalla presenza di conspecifici, \u00e8 raro vederne gruppi o addirittura stormi (cosa che avviene in special modo durante i periodi di magra nei pressi di mangiatoie o fonti di cibo), mentre \u00e8 comune osservare questi uccelli in coppie, coi due \"partner\" che si dimostrano estremamente teneri e affettuosi l'uno nei confronti dell'altro. Questi uccelli sono ghiotti di insetti.Integrano inoltre la propria dieta anche con altro materiale di origine vegetale, come boccioli, bacche, frutti (specialmente di mela e biancospino, che viene ricercato prima della riproduzione per accumulare energie) e fiori: molto limitato e sporadico \u00e8 invece l'apporto alla dieta degli adulti in termini di materiale di origine animale, rappresentato da insetti e piccoli invertebrati, oltre che dalle loro uova e larve.\nRiproduzione.\nIl rigogolo nidifica tra maggio e giugno. Il nido viene costruito sulla biforcazione di un ramo, ed \u00e8 facilmente riconoscibile poich\u00e9 \u00e8 ancorato ad essa e la parte centrale \u00e8 sospesa nel vuoto, come un'amaca."}
{"id": "574774", "revid": "1610933", "url": "https://it.wikipedia.org/wiki?curid=574774", "title": "Zigolo giallo", "text": ""}
{"id": "574776", "revid": "1573940", "url": "https://it.wikipedia.org/wiki?curid=574776", "title": "Gene-X", "text": "Gene-X \u00e8 un manga scritto da Kentaro Fumizuki e disegnato da Masasumi Kakizaki. \u00c8 stato pubblicato in tre volumi da Shogakukan dal 5 marzo al 5 agosto 2002. Un'edizione italiana \u00e8 stata edita da Panini Comics dal 23 ottobre al 24 dicembre 2003.\nTrama.\nYuji Taniguchi \u00e8 un giovane studente come tanti, di indole onesta e buona e con la ferrea volont\u00e0 di proteggere ad ogni costo la sua amica Miho. La sua vita viene sconvolta quando scopre di essere uno dei soggetti sperimentali per un bizzarro esperimento dell'organizzazione NOA. Assieme ad altre decine di ragazzi infatti ha subito l'impianto di un particolare gene, detto Ekidna (o Eki-dna) dal nome del mostro mitologico Echidna, in grado di conferire al portatore le peculiarit\u00e0 di un animale (ali, agilit\u00e0, veleno naturale etc.) e trasmissibile mediante i fluidi corporei (bevendo il sangue di un altro portatore si acquisiscono i poteri del suo gene x). Il senso dell'esperimento \u00e8 quello di far scontrare tra loro i ragazzi in una gara mortale il cui ultimo sopravvissuto, dotato della pi\u00f9 forte combinazione di geni, sar\u00e0 il prototipo della nuova umanit\u00e0.\nYuji per\u00f2 non vuole saperne ed user\u00e0 i suoi geni, quelli della tigre dai denti a sciabola, solo per difendere se stesso e la sua amica, senza aver l'intenzione di assorbire altri poteri e di perdere ancora di pi\u00f9 la sua umanit\u00e0. Sar\u00e0 comunque pi\u00f9 forte di tutti gli altri, che pure avranno assorbito geni in quantit\u00e0."}
{"id": "574777", "revid": "712828", "url": "https://it.wikipedia.org/wiki?curid=574777", "title": "Sriluur", "text": ""}
{"id": "574778", "revid": "712828", "url": "https://it.wikipedia.org/wiki?curid=574778", "title": "Stenness", "text": ""}
{"id": "574779", "revid": "712828", "url": "https://it.wikipedia.org/wiki?curid=574779", "title": "Sullust", "text": ""}
{"id": "574780", "revid": "1305772", "url": "https://it.wikipedia.org/wiki?curid=574780", "title": "PalaIlio", "text": "Il PalaIlio (sponsorizzato \"PalaConad\") \u00e8 un palazzetto dello sport di Trapani, dove gioca la Pallacanestro Trapani.\nIl palasport \u00e8 di propriet\u00e0 comunale e sorge in una zona d'espansione a sud della citt\u00e0, poco distante dal centro e dal porto cittadino, area che comprende anche una Piscina olimpionica all'aperto ed un ampio parcheggio.\nRealizzazione.\nIl palasport fu progettato nel 1986 dall'Ing. Antonio Rizzo, calcolista dell'Arch. Manfredi Nicoletti (con il quale ha collaborato per il Palasport di Palermo e la Serra scientifica per farfalle tropicali per l'Universit\u00e0 di Catania).\nRealizzato in tre anni si compone di una struttura in calcestruzzo di cemento armato (faccia vista) con l'innesto di piloni e cavi in acciaio che collaborano nel sostenere la copertura. Quest'ultima \u00e8 realizzata in tralicci e cavi a formare una struttura radiale che termina in un lucernario.\nInternamente, alla forma perimetrale circolare, segue un profilo elleittico delle gradinate ottimizzatte per la visione di eventi sportivi, principalmente la pallacanestro, ma adatto anche a sport come il Calcio a 5 che usufruisce di maggiore spazio di gioco. Superiormente alle gradinate \u00e8 posto un anello a circa 15-20 metri da terra in grado di ospitare 500-600 spettatori.\nNel tempo la sua capienza si \u00e8 modificata: inizialmente progettato per 5500 posti, poi ridotti a 5000 ed attualmente con capienza ufficiale di 4.575 posti a sedere.\nLe ultime ristrutturazioni sono avvenute nel corso del 2009 con l'introduzione anche uno nuovo parquet di gioco, e nel 2013.\nDenominazioni.\nDal 19 gennaio 2012 il Palailio assume ufficialmente la denominazione di \"PalaDespar\" dallo sponsor dalla catena di supermercati Despar.\nDal 17 dicembre 2013 assume il nome di \"PalAuriga\", anch'esso mutuato dallo storico sponsor trapanese \"Tonno Auriga\".\nDal 28 agosto 2015 assume la denominazione di \"PalaConad\", conseguente al legame di partnership tra la Pallacanestro Trapani e la Conad societ\u00e0 cooperativa attiva nella grande distribuzione.\nUso sportivo.\n\u00c8 il campo ufficiale di gioco della Pallacanestro Trapani, la principale squadra cittadina, prendendo il posto del Palagranata dismesso qualche anno dopo.\nLa pallacanestro pu\u00f2 essere considerato lo sport principale svolto nella struttura, accogliendo anche manifestazioni sportive internazionali a livello universitario e giovanile.\nNell'ambito delle Universiadi svoltesi in Sicilia nel 1997 il palasport ospit\u00f2 il torneo di pallacanestro, dirottato a Trapani (era previsto a Palermo nell'allora incompiuto Palasport Fondo Patti) dopo i noti problemi organizzativi.\nNel 1998 ha ospitato i Campionati Europei Juniores di pallacanestro della FIP, vinti dalla Jugoslavia, con allora giovani prospetti come T\u00fcrko\u011flu, Garbajosa, Nowitzki e Jari\u0107.\nDal 4 al 14 aprile 2003 ospit\u00f2 le finali di specialit\u00e0 dei Campionati Mondiali di Scherma per la categoria Cadetti e Juniores, con futuri campioni mondiali ed olimpici come Paolo Pizzo, Matteo Tagliariol, Francesca Quondamcarlo, Bianca Del Carretto, Nathalie Moellhausen, Andrea Baldini, Andrea Cassar\u00e0 e Valentina Cipriani. Al palasport, dove si svolsero le semifinali e le finali, si aggiunsero il Palavetro e tre Padiglioni.\nSpettacoli.\nNel palazzetto si sono tenuti concerti di famosi cantanti e gruppi italiani e stranieri tra cui Gianni Morandi, Zucchero, Ragazzi Italiani, Giorgia, Negramaro, Biagio Antonacci, Claudio Baglioni Pooh e lo spettacolo \"Comici da Legare\", con Dado, Giovanni Cacioppo, Pino Campagna, Melita Toniolo."}
{"id": "574781", "revid": "712828", "url": "https://it.wikipedia.org/wiki?curid=574781", "title": "Sulon", "text": ""}
{"id": "574783", "revid": "339392", "url": "https://it.wikipedia.org/wiki?curid=574783", "title": "Ordine del Giorno", "text": ""}
{"id": "574785", "revid": "712828", "url": "https://it.wikipedia.org/wiki?curid=574785", "title": "Taanab", "text": ""}
{"id": "574801", "revid": "712828", "url": "https://it.wikipedia.org/wiki?curid=574801", "title": "Taris", "text": ""}
{"id": "574804", "revid": "105911", "url": "https://it.wikipedia.org/wiki?curid=574804", "title": "Tatooine", "text": "Nell'universo fantascientifico di \"Guerre stellari\", Tatooine (pronuncia: , \"Tatu\u00ecn\") \u00e8 un pianeta desertico orbitante attorno ad una stella binaria. \u00c8 il pianeta natale della famiglia Skywalker, dove nacquero Shmi Skywalker e probabilmente anche Anakin Skywalker e dove crebbe Luke Skywalker. Nella saga, il pianeta \u00e8 visto e menzionato molte volte, al punto da essere diventato un'icona della saga stessa.\nDescrizione.\nTatooine venne conquistato dagli hutt e in seguito dalla Repubblica. Dopo la caduta di questa, l'Impero prese possesso del pianeta, anche se in realt\u00e0 Jabba the Hutt continuava ad esserne il leader. Jabba the Hutt viveva nel suo grande palazzo in riva al Mare delle Dune e da l\u00ec attraverso i suoi tirapiedi controllava tutti i traffici clandestini del pianeta. Dopo la sconfitta di Jabba, Luke Skywalker e Leila Organa tentarono di stabilire relazioni amichevoli tra i diversi accampamenti e colonie allo scopo di creare un governo centrale, utile all'Alleanza ribelle.\nTatooine ha diversi accampamenti, il pi\u00f9 grande dei quali \u00e8 situato a Mos Eisley, famoso per essere un luogo piuttosto malfamato. Altri accampamenti importanti sono: Bestine, Anchorhead, Tosche Station, Mos Entha, Wayfar, e Mos Espa, dove sorge il palazzo di Jabba the Hutt. Siccome Tatooine non \u00e8 un avamposto della Repubblica, i crediti sono scarsamente utilizzati: sono preferiti i peggats, i truguts o i wupiupi. Il pianeta \u00e8 dotato di una morfologia estremamente variabile: dalle zone sabbiose del Mare delle Dune fino alle rocciose Jundland Wastes. Nonostante l'estrema aridit\u00e0, alcune forme di vita sopravvivono, come i ratti womp, i bantha, e gli enormi dragoni krayt.\nSu Tatooine convivono, assieme agli umani, anche i jawa e i tusken. Entrambi i popoli usano vesti lunghe per coprire la vera forma del loro corpo.\nOrigine del nome.\nGeorge Lucas scelse il nome \"Tatooine\" mentre girava il primo film \"Guerre stellari\" in Tunisia, ispirandosi a quello della citt\u00e0 di Tataouine.\nApparizioni.\nIl pianeta Tatooine appare nei seguenti capitoli della saga:\n\"Star Wars Legends\".\nNell'Universo espanso Tatooine non fu sempre un pianeta desertico, fino al 27.535 BBY era un pianeta verde, coperto di oceani in un sistema binario: Tatoo I e Tatoo II. Sul pianeta vivevano i kumungah, una razza tecnologicamente avanzata, che aspirava ad avventurarsi nello spazio.\nTatooine era un mondo potente nella forza, ma venne attaccato dall'Impero Infinito rakata, che schiavizz\u00f2 i suoi abitanti: durante il loro dominio, i rakata commisero diverse atrocit\u00e0: massacrarono i kunumgah, rapirono molti maestri della Forza, asportarono con enormi macchine le grandi citt\u00e0. Successivamente costruirono in una grotta un tempio contenente una delle mappe stellari che marcava le coordinate del Sistema Lehon e della Star Forge.\nMillenni dopo, quando i rakata vennero indeboliti dalle guerre civili e dalla piaga, i kunumgah si ribellarono e li cacciarono: per vendicarsi, i rakata bombardarono a tal punto Tatooine che i silicati presenti nel terreno si fusero vetrificandosi. Gli oceani evaporarono, con il tempo le particelle di vetro trasformarono il pianeta in una desolata landa sabbiosa. Una volta trasformato in deserto Tatooine, i kunumgah riuscirono a sopravvivere grazie a enormi gallerie scavate sottoterra. Col il tempo la razza si evolse in due specie diverse: i jawa e i ghorfa.\nI ghorfa erano inizialmente semi sedentari, per sopravvivere abitavano in un'enorme caverna dotata di un pozzo sotterraneo. I coloni arrivati millenni dopo prosciugarono il pozzo, causarono il collasso della loro civilt\u00e0, dalle cui ceneri emersero i sabbipodi: una popolazione costretta ad usare spesse vesti per sopravvivere nel deserto, per questo i sabbipodi odiano tutti gli stranieri, in quanto gli ricordano i rakata.\nNel 3959 BBY, Tatooine era uno dei mondi colonizzati da un'industria mineraria, la Czerka, visitato da Darth Revan e Malak nella ricerca della Star Forge.\nDue anni dopo, Revan, senza memoria del suo passato, inviato dal consiglio Jedi alla ricerca della Star Forge, ritorn\u00f2 su Tatooine e acquist\u00f2 degli HK-47, che gli servirono per negoziare una pace con una trib\u00f9 locale dei sabbipodi. Questo gli consent\u00ec di ascoltare la storia della loro specie e dei clan, oltre che ad indicargli dove si trovava, sia la mappa stellare, che a ritrovare il fratello scomparso di Mission Vao e infine i jawa rapiti.\nDopo aver recuperato la mappa stellare e l'holocron del padre di Bastila, Darth Revan venne aggredito da Calo Nord, sopravvissuto agli eventi di Taris ed assoldato da Darth Malak per trovare Bastila Shan. La madre di Bastila si riconcili\u00f2 con sua figlia rivelandole la sua malattia, che le regal\u00f2 dei Crediti per permettersi una cura."}
{"id": "574810", "revid": "77358", "url": "https://it.wikipedia.org/wiki?curid=574810", "title": "S.I.A.E.", "text": ""}
{"id": "574812", "revid": "599013", "url": "https://it.wikipedia.org/wiki?curid=574812", "title": "Mizoguchi", "text": "Mizoguchi \u00e8 un cognome giapponese.\nEsistono anche alcuni personaggi fantastici con tale cognome:"}
{"id": "574819", "revid": "712828", "url": "https://it.wikipedia.org/wiki?curid=574819", "title": "Thyferra", "text": ""}
{"id": "574821", "revid": "486946", "url": "https://it.wikipedia.org/wiki?curid=574821", "title": "Networking", "text": ""}
{"id": "574824", "revid": "436907", "url": "https://it.wikipedia.org/wiki?curid=574824", "title": "MTV Video Music Awards Latin America", "text": "Gli MTV Video Music Awards Latin America (in breve VMALAs) sono una manifestazione organizzata dall'emittente televisiva MTV, dove vengono premiati i migliori artisti latinoamericani.\nLa prima edizione della manifestazione si \u00e8 tenuta nel 2002.\nGeneralmente i premi sono assegnati tramite votazioni sul sito ufficiale, in cui gli utenti possono votare i loro artisti preferiti per la candidatura e successivamente decretare il vincitore di ogni categoria.\nNel 2010 la manifestazione \u00e8 stata sostituita dai concerti \"MTV World Stage Mexico\" e nel 2011 non si \u00e8 svolta. Tuttavia nel dicembre 2012 \u00e8 previsto un nuovo evento a Citt\u00e0 del Messico."}
{"id": "574825", "revid": "599013", "url": "https://it.wikipedia.org/wiki?curid=574825", "title": "Tof", "text": ""}
{"id": "574826", "revid": "108076387", "url": "https://it.wikipedia.org/wiki?curid=574826", "title": "Lourinhasaurus alenquerensis", "text": "Il lourinhasauro (\"Lourinhasaurus alenquerensis\") \u00e8 un dinosauro erbivoro vissuto nel Giurassico superiore (Kimmeridgiano - Titoniano, circa 150 milioni di anni fa) in Alenquer (Portogallo).\n\"Apatosaurus\" o \"Camarasaurus\"?\nI primi resti di questo grande e pesante animale, rinvenuti presso Alenquer, furono descritti nel 1957 da Lapparent e Zbyszewski sotto il nome di \"Apatosaurus\" \"alenquerensis\". Tuttavia, il ritrovamento nel 1983, avvenuto presso la citt\u00e0 di Lourinh\u00e3, di un altro esemplare parziale comprendente anche un dente e un centinaio di gastroliti, permise agli studiosi di capire che questa specie non era affatto simile ad \"Apatosaurus\"; anzi, sembrava essere strettamente imparentata con \"Camarasaurus\", un altro sauropode nordamericano. Per anni, dunque, l'animale fu noto come \"Camarasaurus alenquerensis\". Solo dopo ulteriori studi si comprese che questo dinosauro era una forma a s\u00e9 stante, forse imparentata con \"Camarasaurus\" ma di certo non appartenente allo stesso genere: nel 1998, quindi, venne descritto come \"Lourinhasaurus alenquerensis\".\nDescrizione.\nIl lourinhasauro \u00e8 un dinosauro erbivoro appartenente ai sauropodi, dotato di un corpo voluminoso, collo e coda moderatamente allungati, zampe colonnari, denti forti adatti a strappare la vegetazione e probabilmente un cranio corto e compatto, dotato di gradi aperture nasali. Lungo circa 17 metri, sembra aver posseduto zampe anteriori pi\u00f9 lunghe di quelle del suo simile \"Camarasaurus\". Tra le altre caratteristiche principali, da notare le apofisi neurali alte e biforcute delle vertebre dorsali, e le carene prominenti sulle vertebre cervicali posteriori. Dal momento che i resti noti finora mancano del cranio, non \u00e8 stato possibile classificare adeguatamente questo dinosauro. Potrebbe essere un rappresentante dei macronaria, forse un camarasauride, ma P. Upchurch nel 2004 lo ha ritenuto essere il sister group dei neosauropodi."}
{"id": "574827", "revid": "44735", "url": "https://it.wikipedia.org/wiki?curid=574827", "title": "MTV Latin Music Awards", "text": ""}
{"id": "574831", "revid": "22356", "url": "https://it.wikipedia.org/wiki?curid=574831", "title": "Lourinhasaurus", "text": ""}
{"id": "574834", "revid": "712828", "url": "https://it.wikipedia.org/wiki?curid=574834", "title": "Toprawa", "text": ""}
{"id": "574835", "revid": "712828", "url": "https://it.wikipedia.org/wiki?curid=574835", "title": "Toydaria", "text": ""}
{"id": "574836", "revid": "22356", "url": "https://it.wikipedia.org/wiki?curid=574836", "title": "Nodosauride", "text": ""}
{"id": "574837", "revid": "1313191", "url": "https://it.wikipedia.org/wiki?curid=574837", "title": "Salvatore Brullo", "text": "Biografia.\nDal 1980 \u00e8 Professore ordinario di Botanica sistematica presso l'Universit\u00e0 di Catania.\nPer due trienni \u00e8 stato direttore del Dipartimento di Botanica dell'Universit\u00e0 di Catania.\nHa descritto numerosi endemismi siciliani tra cui \"Allium franciniae\", \"Allium lopadusanum\", \"Campanula marcenoi\", \"Crassula basaltica\", \"Chiliadenus bocconei\", \"Desmazeria pignattii\", \"Epipactis hyblaea\", \"Genista demarcoi\", \"Helichrysum hyblaeum\", \"Helichrysum melitense\", \"Hyoseris frutescens\", \"Limonium aegusae\", \"Limonium lojaconoi\", \"Limonium lopadusanum\", \"Limonium lylibeum\", \"Scilla dimartinoi\", \"Silene hicesiae\", \"Valantia calva\" e altri."}
{"id": "574838", "revid": "712828", "url": "https://it.wikipedia.org/wiki?curid=574838", "title": "Trandosha", "text": ""}
{"id": "574839", "revid": "22356", "url": "https://it.wikipedia.org/wiki?curid=574839", "title": "Carnosauro", "text": ""}
{"id": "574842", "revid": "590", "url": "https://it.wikipedia.org/wiki?curid=574842", "title": "Trinta", "text": ""}
{"id": "574843", "revid": "47767", "url": "https://it.wikipedia.org/wiki?curid=574843", "title": "Cristaldi (cognome)", "text": "Cristaldi (pron. \"krist\u00e0ldi\") \u00e8 un cognome di origine laziale, derivato nel tardo Seicento da un altro cognome, Castaldi, di origine longobarda.\nCastaldo o Gastaldo, dall'etimo germanico gastald, era difatti un dignitario longobardo nominato dal Re come amministratore territoriale con ampi poteri civili, militari e giudiziari.\nIn seguito al Risorgimento ed all'unit\u00e0 d'Italia, il cognome si diffuse principalmente in Sicilia, soprattutto nel catanese e nel trapanese, con un ceppo secondario nell'area tra il brindisino ed il leccese e nella Calabria settentrionale.\nPortano questo cognome:"}
{"id": "574845", "revid": "172", "url": "https://it.wikipedia.org/wiki?curid=574845", "title": "Paradosso di Arrow", "text": ""}
{"id": "574846", "revid": "2050730", "url": "https://it.wikipedia.org/wiki?curid=574846", "title": "Defixiones", "text": "Nell'antica Roma, le d\u0113f\u012bxi\u014dn\u0113s (defissioni; al singolare \u00ab\"d\u0113f\u012bxi\u014d\"\u00bb, defissione) erano testi di contenuto magico, spesso contenenti maledizioni, scritti su tavolette (le tabellae defixionum) costituite da lamine di piombo incise a graffio. Tale pratica fu descritta dallo storico Plinio il Vecchio.\nIl nome deriva dal latino \"defigere\" (\u00abinchiodare\u00bb, \u00abconficcare\u00bb, \u00abimmobilizzare\u00bb), con evidente allusione alla volont\u00e0 di immobilizzare le capacit\u00e0 fisiche e mentali della persona oggetto della maledizione, nonch\u00e9 all'atto pratico di trafiggere il supporto scrittorio con chiodi, attuando cos\u00ec una sorta di effetto simpatetico, cio\u00e8 di identificazione tra l'atto fisico della trafittura e l'invocazione del castigo divino.\nLa defissione definisce la pratica magica collegata al rito della penetrazione con un chiodo della lamina arrotolata su se stessa, su cui era scritto il nome del destinatario della maledizione o su cui era inciso semplicemente il testo dell'anatema. La tavoletta inchiodata era posta in una buca che si credeva potesse comunicare con gli Inferi.\nLe \"tabellae\" costituiscono un reperto importante non solo dal punto di vista linguistico (ne sono state ritrovate scritte in greco, latino, etrusco, osco, celtico, iberico, punico), ma anche paleografico perch\u00e9 consentono una conoscenza pi\u00f9 ampia delle scritture corsive nell'antichit\u00e0.\nI pi\u00f9 antichi ritrovamenti di questo tipo provengono dalla citt\u00e0 di Selinunte in Sicilia.\nA seconda del contesto e dell'attivit\u00e0 svolta dalla vittima delle maledizioni, si sono tentate delle classificazioni di \"defixiones\": maledizioni agonistiche, amorose, politiche, giudiziarie.\nDescrizione.\nGran parte dei testi contengono maledizioni rivolte verso personaggi precisi, il cui nome era ben indicato per garantire l'efficacia del rito. Spesso non si richiedeva la morte del proprio avversario, anzi si prediligeva piuttosto richiedere alle potenze infernali che un individuo ostile fosse portato in punto di morte ma non ucciso. Tali testi dopo esser stati scritti erano nascosti presso tutti quei luoghi che si ritenevano spazi privilegiati di contatto tra il mondo terreno e ultraterreno: in particolare grotte, fonti, templi e soprattutto tombe di individui morti prematuramente o violentemente. Questo atto rispondeva a due necessit\u00e0: da un lato, celare l'iscrizione agli occhi indiscreti di lettori viventi, dall'altro affidare la propria maledizione alle forze infere (non necessariamente divinit\u00e0) o alle anime dei defunti.\nDa precisare il fatto che si sia ipotizzata l'esistenza di individui specializzati nella stesura dei testi di maledizione: in tal senso non mancano testimonianze nella letteratura (Platone, \"La Repubblica\" 364 a.C.), n\u00e9 in \"defixiones\" greche dove vengono menzionati dei \"molubdokopoi\" (incisori del piombo).\nIl testo di queste maledizioni pu\u00f2 essere molto vario: si pu\u00f2 passare dalla semplice indicazione del nome della persona da affliggere sino a formule molto lunghe e complesse che alludono esplicitamente alla parte del corpo o all'abilit\u00e0 dell'avversario che dev'essere colpita dalla magia. Unico dato che non viene mai nominato nelle defixiones \u00e8 il nome dell'autore e questo per evidenti timori di ritorsione: le vittime possono essere designate con indicazione precise di nomi, soprannomi, professioni, indicazione dei genitori. Molto spesso le maledizioni sono incise deliberatamente in maniera da essere difficilmente leggibili: frequenti soprattutto in ambito greco sono il ricorso a scritture bustrofediche, retrograde o ad andamento a spirale attuate sia per rendere difficile la lettura ad un eventuale lettore vivente, sia per effetto della pratica di magia simpatetica (ad esempio scrittura distorta laddove si invochi la distorsione della lingua di una persona).\nTali invocazioni costituivano forme di goezia, magia nera, nettamente distinta dalla teurgia (\"scienza divina\", magia bianca), che nel mondo pagano e nel contesto del neoplatonismo attirava a s\u00e9 anche filosofi e studiosi. Al pari di quest'ultima, la goetia era ugualmente diffusa (e non solo a livello popolare) soprattutto nel tardo impero, come si deduce dalle condanne dei padri della Chiesa (rivolte per la verit\u00e0 contro entrambe le pratiche).\nNel mondo greco e romano questo tipo di tavolette erano diffusissime, e ne sono state ritrovate numerose sia in greco che in latino. Un famoso esempio sono quelle che, insieme a resti di cadaveri, ceneri e macchie di sangue furono trovate sotto i pavimenti della residenza del principe Germanico e che, secondo l'intenzione degli artefici, ne causarono la morte. Ma erano anche usate per scopi pi\u00f9 quotidiani, come danneggiare i fantini rivali alle corse dei cavalli, prassi che, a giudicare dal numero di nomi di cavalli che ci \u00e8 perventuto, doveva essere molto frequente.\nNel IV secolo, con l'avvento del cristianesimo, ogni forma di goezia fu proibita sotto pena di morte e numerose sono le attestazioni di condanna della prassi. Un decreto di Teodosio I era ad esempio diretto proprio contro gli aurighi e fonti antiche riportano le atroci morti di celebri guidatori giudicati colpevoli di questa antica forma di \"doping\"."}
{"id": "574851", "revid": "712828", "url": "https://it.wikipedia.org/wiki?curid=574851", "title": "Troiken", "text": ""}
{"id": "574854", "revid": "712828", "url": "https://it.wikipedia.org/wiki?curid=574854", "title": "Tython", "text": ""}
{"id": "574857", "revid": "712828", "url": "https://it.wikipedia.org/wiki?curid=574857", "title": "Umbara", "text": ""}
{"id": "574861", "revid": "712828", "url": "https://it.wikipedia.org/wiki?curid=574861", "title": "Umgul", "text": ""}
{"id": "574877", "revid": "124426823", "url": "https://it.wikipedia.org/wiki?curid=574877", "title": "Alrosa Villa", "text": "L'Alrosa Villa, situata al 5055 della Sinclair Road nel nord della citt\u00e0 di Columbus, Ohio, \u00e8 stato un night club degli Stati Uniti, noto come uno dei principali trampolini di lancio per le band esordienti dei generi heavy metal e rock, famoso per aver ospitato sul palco celebri band come gli AC/DC, ma soprattutto per essere stato teatro l'8 dicembre 2004 dell'uccisione del chitarrista dei Damageplan, Dimebag Darrell, ad opera di un suo fan, il venticinquenne ex marine Nathan Gale, presente nel locale tra gli spettatori.\nStoria.\nL'Alrosa Villa apr\u00ec i battenti negli anni '70 ed \u00e8 sempre stato un locale a gestione familiare. Pur essendo di piccole dimensioni, il suo palcoscenico ha ospitato importantissime band metal di tutte le ere. Il locale aveva gi\u00e0 ricevuto critiche a causa di numerosi fatti violenti avvenuti al suo interno, col coinvolgimento di molti spettatori. Il fatto che ha destato per\u00f2 maggior clamore \u00e8 stata l'uccisione del famoso chitarrista Dimebag Darrell, freddato a colpi di pistola alle spalle da Gale, uno psicopatico salito sul palco senza essere stato fermato in tempo dalla sicurezza, a pochi minuti dall'inizio della performance del gruppo dei Damageplan.\nPare che tra i motivi del folle gesto di Nathan Gale vi fosse lo scioglimento della prima band di Darrell, i Pantera, a seguito di litigi con il cantante, oppure la convinzione dell'assassino che la band gli avesse plagiato alcuni suoi testi. \u00c8 stato accertato che l'assassino soffrisse di problemi mentali e per tale motivo era stato congedato dal corpo dei marines. Tuttavia Gale era in possesso di una pistola, ricevuta dalla madre due anni prima come regalo di Natale. \nQuella sera morirono, oltre al musicista e all'assassino (fucilato dall'agente di polizia James D. Niggemeyer intervenuto sul posto), anche Jeff \"Mayhem\" Thompson (capo della sicurezza della band), Nathan Bray (un fan della band) e Erin Halk (un impiegato del club). Dopo questo atroce fatto il club fu posto sotto sequestro e dovette difendersi in tribunale dalle accuse di scarsa sicurezza. Nel 2021 il locale \u00e8 stato demolito, nell\u2019area verr\u00e0 costruita una struttura residenziale da 180 appartamenti economici. Nel corso dei 45 anni di attivit\u00e0, il locale ha ospitato concerti di innumerevoli band rock e metal."}
{"id": "574888", "revid": "143542", "url": "https://it.wikipedia.org/wiki?curid=574888", "title": "Il padiglione d'oro", "text": "Il Padiglione d'oro (\"Kinkaku-ji\") \u00e8 un romanzo dello scrittore giapponese Yukio Mishima, pubblicato inizialmente a puntate sulla rivista Shinch\u014d dal gennaio all'ottobre del 1956 e, in seguito, in volume dalla casa editrice Shinch\u014dsha nell'ottobre dello stesso anno. Il romanzo, riconosciuto dalla maggior parte della critica giapponese come il capolavoro di Mishima, \u00e8 un tentativo di mettere in forma narrativa i concetti estetici e filosofici dell'autore, in cui ogni evento della narrazione assume un significato simbolico.\nTrama.\nMizoguchi, giovane balbuziente di Shiraku, villaggio vicino a Maizuru, viene cresciuto dal padre, monaco buddhista, nel culto della bellezza del Padiglione d'oro, l'edificio pi\u00f9 celebre del complesso monastico noto come Kinkaku-ji (letteralmente \"il tempio del Padiglione d'oro\") di Ky\u014dto. Fantasticare sulla magnificenza dell'edificio \u00e8 l'unica consolazione del ragazzo, deriso dai coetanei per la balbuzie, la debolezza fisica e la bruttezza. Queste fantasie, tuttavia, finiscono presto con il diventare ossessive, tanto da rendere il Padiglione, ai suoi occhi, l'incarnazione stessa della bellezza, e da precludergli ogni contatto emotivo con il mondo esterno. Durante gli anni delle medie, a ridosso della guerra del Pacifico, resta scioccato nel vedere Uiko, ragazza di cui \u00e8 innamorato, uccisa dal proprio amante, un disertore della marina imperiale, per aver rivelato alla polizia militare il luogo in cui si nascondeva: la ragazza diventa, ai suoi occhi, un simbolo di purezza e bellezza paragonabile al Padiglione, e ci\u00f2 contribuisce a isolarlo ancora di pi\u00f9 nel proprio mondo interiore.\nAfflitto da un male incurabile, il padre di Mizoguchi porta il figlio a Ky\u014dto per presentargli l'abate del Kinkaku-ji, suo amico di vecchia data. Per il ragazzo, il primo impatto con il Padiglione \u00e8 deludente: l'edificio gli appare sgraziato e cupo. Dopo aver preso accordi con l'abate perch\u00e9 si prenda cura del figlio, il padre lo riporta al villaggio e qui muore. Lo choc della perdita fa rinascere nel giovane le fantasticherie sul Padiglione d'oro, presso il quale decide di trasferirsi per diventare novizio del tempio.\nMentre sui fronti del Pacifico la guerra entra nel vivo, il giovane si abitua rapidamente alla routine del Kinkaku-ji e fa amicizia con Tsurukawa, ricco e vivace ragazzo edochiano. Un giorno, nel portare il giornale all'abate, Mizoguchi legge della minaccia di bombardamenti aerei americani su Ky\u014dto: la notizia ravviva in lui l'ossessione per il Padiglione, la cui bellezza aumenta in relazione alla possibilit\u00e0 che venga distrutto. Una visita della madre, che rivela al ragazzo il suo desiderio che diventi abate del Kinkaku-ji, aumenta l'ambivalenza degli impulsi del ragazzo, ugualmente attratto dall'idea di diventare capo del tempio e da quella di distruggerne la perfetta bellezza. Tuttavia, il suo secondo desiderio finir\u00e0 frustrato: Ky\u014dto viene risparmiata dai bombardamenti e il Giappone si arrende. Il giorno in cui l'imperatore Sh\u014dwa proclama la perdita del proprio status divino, l'abate recita ai ragazzi il celebre \"k\u014dan\" \"Nansen uccide il gattino\", contenuto nella raccolta \"Mumonkan\", lasciandoli perplessi.\nDurante l'inverno il tempio viene visitato da un marine ubriaco delle forze di occupazione, in compagnia di una prostituta giapponese: questi spinge la ragazza a terra e ordina a Mizoguchi di calpestarla, regalandogli due stecche di sigarette come premio. Il ragazzo consegna le stecche all'abate come dono e questi lo informa di averlo iscritto all'Universit\u00e0 \u014ctani. In seguito, la prostituta torna al tempio a denunciare l'accaduto e chiede un risarcimento per l'aborto che le avrebbero procurato i calci del ragazzo. L'abate paga la donna perch\u00e9 ritiri le accuse e mantenga segreto l'accaduto, ma la notizia arriva comunque alle orecchie di Mizoguchi.\nAll'universit\u00e0 il protagonista inizia a staccarsi da Tsurukawa, molto popolare tra i suoi compagni, per stringere amicizia con lo zoppo Kashiwagi: attratto dalla sua \"deformit\u00e0\", in cui si rispecchia, Mizoguchi trova in lui un \"cattivo maestro\" che spesso si abbandona a discorsi filosofici corredati da riferimenti a celebri \"k\u014dan\" zen. Kashiwagi gli insegna a \"usare\" la propria deformit\u00e0 (la balbuzie) per sedurre le ragazze, facendo loro provare piet\u00e0 e desiderio di essere d'aiuto; per dimostrarglielo, lo invita al parco Kameyama in compagnia di due ragazze, con cui appartarsi separatamente. Tuttavia, nell'esatto momento in cui Mizoguchi sta per toccare il seno nudo della ragazza, l'immagine del Padiglione d'oro si frappone tra lui e il corpo di lei, ingrandendosi di momento in momento, fino a dargli l'impressione di coprire il mondo intero. Scopertosi impotente, il ragazzo fugge al tempio, solo per ricevere la notizia della morte di Tsurukawa in un incidente stradale.\nDa quel momento, per quasi un anno, il giovane si rifiuta di incontrare Kashiwagi. Quando si rincontrano, nella primavera del 1948, il giovane zoppo gli espone la sua interpretazione del \"k\u014dan\" \"Nanzen uccide il gattino\": la bellezza \u00e8 come un dente marcio, va estirpata prima che infetti l'uomo che la subisce. Tuttavia, anche un tentativo di sedurre la ex ragazza di Kashiwagi, su sua istigazione, finisce per riconfermare Mizoguchi nella propria impotenza, ancora una volta causata dall'ossessione per il Padiglione.\nNel gennaio del 1949 Mizoguchi, gironzolando per le strade di Ky\u014dto, s'imbatte nell'abate a braccetto con una geisha: sorpreso, scoppia a ridere in faccia al maestro, che reagisce con ira. Ossessionato dall'idea di riprodurre l'espressione avuta dall'abate in quel momento, Mizoguchi infila la foto di una geisha nel suo giornale mattutino, senza ottenerne reazioni significative. In seguito, il superiore lo convoca s\u00ec per lamentarsi, ma dello scarso rendimento universitario del giovane e della sua recente tendenza a contrarre debiti consistenti. Stanco dell'atmosfera che si \u00e8 creata nel tempio, Mizoguchi si ritira per tre giorni a Tangoyura, sulla costa del mar del Giappone. La vista del mare agitato dal vento, fa nascere in lui un'idea estrema per uscire dalla propria impotenza: incendiare il Padiglione d'oro.\nRiportato al tempio da un poliziotto, insospettitosi vedendolo vagare per la localit\u00e0 di mare, incontra Kashiwagi che gli confessa di essere stato un intimo confidente di Tsurukawa e gli consegna una lettera dell'amico, da cui Mizoguchi capisce che l'incidente, in cui il ragazzo era morto, era in realt\u00e0 un suicidio. A giugno, il ragazzo riceve dall'abate i soldi per la retta del successivo anno universitario, e decide di spenderli in un bordello: solo con una ragazza \"impura\" riesce a superare la sua impotenza. A fine mese, si guasta l'allarme anti-incendio del Padiglione, evento che lui interpreta come un segno propizio. Il 2 luglio il colloquio avuto con Kuwai Zenkai, stimato monaco in visita al Kinkaku-ji, lo spinge all'azione la notte stessa.\nMizoguchi irrompe nel Padiglione e vi accatasta tutti i suoi averi. Uscito per gettare nello stagno prospiciente all'edificio tutti gli oggetti non infiammabili contenuti all'interno, rimane nuovamente abbagliato dall'immagine di bellezza assoluta da cui \u00e8 ossessionato. Sta per rinunciare al suo progetto criminale, quando, come un'illuminazione, gli torna in mente una citazione contenuta nel testo zen \"Rinzairoku\":Ripresosi dalla propria apatia, Mizoguchi appicca il fuoco e fugge sulla collina che fiancheggia il tempio. Nonostante avesse acquistato dei medicinali e un coltello per suicidarsi dopo l'atto, il giovane si scopre pieno di una rinnovata vitalit\u00e0. Il narratore (Mizoguchi stesso) chiude il racconto ricordandosi come, osservando le fiamme levarsi al cielo, si accese una sigaretta e pens\u00f2: \"Volevo vivere\".\nGli eventi reali.\nIl Kinkaku-ji (il cui nome ufficiale \u00e8 \"Rokuon-ji\" \u9e7f\u82d1\u5bfa, letteralmente \"il tempio del giardino dei cervi\") venne edificato nel XIV secolo come villa dello sh\u014dgun Ashikaga Yoshimitsu e, dopo la morte di questi, convertito dal figlio Ashikaga Yoshimochi in un tempio della setta buddhista zen Rinzai. Il tempio bruci\u00f2 due volte durante la guerra \u014cnin (1467-1477), ma venne sempre ricostruito nelle sue fattezze originarie.\nCome molte delle opere di Mishima, il romanzo si ispira a un fatto di cronaca: l'incendio avvenuto il 2 luglio 1950, per mano di un novizio del tempio, Hayashi Yoken. Secondo quanto riportato dai giornali dell'epoca, Hayashi appicc\u00f2 il fuoco nel tentativo di una sorta di \"doppio suicidio\", essendo: la sua speranza quella di morire assieme al Padiglione. Tuttavia, pare che all'ultimo momento abbia perso coraggio e sia fuggito sulla collina dietro al tempio. Condannato a quattro anni di reclusione, venne rilasciato nell\u2019ottobre del 1955 e mor\u00ec pochi mesi dopo per tubercolosi polmonare.\nRiguardo alle motivazioni del piromane, Mishima ha dichiarato in un'intervista:Mishima, grazie agli atti del processo, cita nel romanzo molti dettagli dell'evento reale: dalla balbuzie e bruttezza del piromane, ai medicinali e il coltello che port\u00f2 con s\u00e9 per suicidarsi dopo aver appiccato l'incendio. Molti sono, inoltre, i riferimenti alla guerra del Pacifico e alla successiva occupazione del Giappone da parte delle truppe americane (ad esempio, l'episodio del marine che ordina a Mizoguchi di calpestare la prostituta).\nPubblicazione e interpretazioni.\n\"Il Padiglione d'oro\" \u00e8 stato il romanzo di maggior successo dell'editoria giapponese fino agli anni '80: all'uscita vendette pi\u00f9 di centocinquantamila copie, superando il precedente record, sempre detenuto da un romanzo di Yukio Mishima, \"La voce delle onde\" (1954), e ne fu pubblicata anche un\u2019edizione speciale a tiratura limitata. \u00c8 reputato il capolavoro del romanziere, per originalit\u00e0 stilistica e contenutistica, da molti critici e scrittori. Venne ristampato in patria in numerose edizioni e, gi\u00e0 nel 1959, venne pubblicato negli Stati Uniti nella traduzione di Ivan Morris. Con questo romanzo, Mishima si \u00e8 aggiudicato nel 1957 il prestigioso Premio Yomiuri, conferito dall'omonimo quotidiano.\nDefinito \u201cromanzo filosofico\u201d o \u201c\"Bildungsroman\" nichilista\u201d, l'opera \u00e8 una meditazione, ricca di significati allegorici, su temi quali la bellezza, la morte, l\u2019alienazione e la conoscenza di s\u00e9. Narrato in prima persona dal protagonista, ambientato durante la guerra del Pacifico (periodo che Mishima considerava il proprio \u201cpassato della nostalgia\u201d), l'impianto filosofico del romanzo si basa sul concetto zen secondo cui la verit\u00e0 pu\u00f2 essere raggiunta solo attraverso un processo intuitivo in cui pensiero e azione coincidono, che l'autore trae dall'opera del pensatore cinese Wang Yangming: Mizoguchi, infatti, nell'arco della narrazione si trasforma in un \"nichilista attivo\", figura che molti hanno visto contrapposta al \"nichilista passivo\" protagonista del precedente romanzo di Mishima \"Confessioni di una maschera\" (1948).\nHideo Kobayashi, nume tutelare della critica letteraria giapponese, defin\u00ec il romanzo \"una poesia lirica\": in un'intervista a lui rilasciata, Mishima dichiar\u00f2 di vedere Mizoguchi, ossessionato dalla bellezza, come un emblema dell'artista; rivel\u00f2 inoltre di aver risieduto diverse notti nel Myoshin-ji, celebre tempio zen di Ky\u014dto, per le ricerche preliminari alla stesura del romanzo. Lo stesso Mishima torn\u00f2 sui temi trattati in quest'opera nel saggio \"Le forme della bellezza. A proposito del Padiglione d\u2019oro\" (\"Bi no katachi \u2013 kinkakuji wo megutte\", 1957).\nMolti critici hanno ravvisato in \"Delitto e castigo\" di F\u00ebdor Dostoevskij la principale fonte di ispirazione per il romanzo; ma numerosi sono stati i riferimenti anche ad autori del calibro di Mori \u014cgai, Friedrich Nietzsche, Georges Bernanos, Joris-Karl Huysmans e Thomas Mann, autore di riferimento di Mishima.\nAltri media.\n\"Il Padiglione d'oro\" venne inizialmente adattato per il teatro \"shinpa\", nel 1957, al teatro Shinbashi Enbuj\u014d di T\u014dky\u014d.\nIl romanzo venne trasposto al cinema per la prima volta nel 1958: il celebre regista Kon Ichikawa diresse il film \"Enjo\" (\"Incendio\"), prodotto dalla Daiei, maggiormente incentrato sull'infanzia del monaco rispetto al romanzo di Mishima; lo stesso scrittore visit\u00f2 il set in compagnia della moglie, durante la lavorazione. Il romanzo venne nuovamente adattato per il cinema nel 1976, anche se in forma sperimentale, dal regista giapponese Takabayashi Y\u014dichi. Inoltre, il regista americano Paul Schrader utilizz\u00f2 \"Il Padiglione d'oro\" come una delle tre novelle che costituiscono il nucleo del film del 1985 \"Mishima - Una vita in quattro capitoli\", incentrato sulla vita dello scrittore.\nNel 1976, dal romanzo \u00e8 stata tratta un\u2019opera lirica, composta da Mayuzumi Toshir\u014d su libretto di Claus Henneberg; presentata allo Staatsoper di Berlino, \u00e8 stata successivamente riproposta al New York City Opera nel 1995 e al T\u014dky\u014d Bunka Kaikan nel 2001.\nNel 2013, dal romanzo \u00e8 stata tratta un'opera, composta da Karol Beffa."}
{"id": "574889", "revid": "121124488", "url": "https://it.wikipedia.org/wiki?curid=574889", "title": "Hellraiser (serie di film)", "text": "Hellraiser \u00e8 una serie di film horror che ha come protagonista Pinhead e gli altri Cenobiti.\nIl primo capitolo della saga risale al 1987. L'universo di \"Hellraiser\" conta attualmente dieci film, svariati racconti e una lunga serie di fumetti e si \u00e8 sviluppato a partire da un romanzo breve di Clive Barker intitolato \"Schiavi dell'inferno (The Hellbound Heart)\".\nTutte le storie di Hellraiser hanno un comune denominatore, ovvero una scatola, detta \"Configurazione dei Lamenti\" o \"scatola di Lemarchand\", un marchingegno protetto da una struttura a puzzle che, una volta risolto, apre una porta verso la dimensione del dolore.\nQuesta \u00e8 una specie di inferno surreale dove \u00ab\"il dolore vi verr\u00e0 fatto assaggiare fino a raggiungere vette cos\u00ec alte da diventare piacere assoluto\"\u00bb. I Cenobiti sono gli angeli del dolore e hanno il compito di portare coloro che hanno cos\u00ec diligentemente risolto l'enigma del Cubo nel loro inferno privato per essere torturati per sempre.\nFilmografia.\nLa serie si compone, fino ad oggi, di dieci film:"}
{"id": "574890", "revid": "729019", "url": "https://it.wikipedia.org/wiki?curid=574890", "title": "PZL P.24", "text": "Il PZL P.24 era un aereo da caccia monomotore monoplano ad ala di gabbiano prodotto dall'azienda polacca Pa\u0144stwowe Zak\u0142ady Lotnicze (PZL) nella met\u00e0 degli anni trenta.\nUltimo di una serie di sviluppi originati dal P.1, il P.24 ne conservava l'aspetto generale introducendo alcune importanti innovazioni tecnologiche. Bench\u00e9 si fosse rivelato un successo commerciale venne prevalentemente adottato da numerose forze aeree estere e solo pochi esemplari prestarono servizio nelle polacche Si\u0142y Powietrzne.\nStoria.\nI caccia della PZL sono stati tra i pi\u00f9 importanti ed originali caccia europei del periodo interbellico, esportati in numerosi paesi e con una buona efficienza bellica complessiva.\nNel 1927 a Varsavia nasceva la ditta PZL, che aveva come scopo declamato la produzione di aerei avanzati metallici, con un team di progettisti di eccellente livello. Questa industria si sarebbe impegnata nella costruzione di un'autonoma aviazione polacca fino al 1939, e pi\u00f9 limitatamente, anche oltre tale limite temporale, nell'era sovietica.\nI primi apparecchi da caccia erano i P.1, progettati da un giovane e sconosciuto ingegnere aeronautico, Zygmunt Pu\u0142awski, una scommessa per il futuro successo dell'industria aeronautica. Questa audacia ebbe successo pieno. Il giovane progettista ide\u00f2 un'ala di nuova concezione, conosciuta come \"ala Pulawsky\", che consent\u00ec, insieme ad altre particolarit\u00e0, la creazione di una macchina che venne a suo tempo considerata un capolavoro di progettazione aeronautica. La Polonia divenne un'importante potenza aeronautica dell'Europa grazie a queste costruzioni avanzate, in un'epoca in cui i biplani in tela verniciata erano lo standard. Il caccia pass\u00f2 attraverso ulteriori evoluzioni, con il modello P.7 e il P.11, che infine port\u00f2 all'ultimo tipo della famiglia: il P.24.\nSviluppo.\nIl P.24 fu sviluppato come variante per l'esportazione del P.11. Il P.11 era propulso dal motore prodotto su licenza Bristol Mercury, la cui esportazione fuori la Polonia non era stata autorizzata, cos\u00ec che la societ\u00e0 francese Gnome et Rh\u00f4ne propose i propri motori per il P.11. Il primo prototipo, basato sul P.11c e propulso dallo Gnome-Rh\u00f4ne 14K da 760 CV, vol\u00f2 nel maggio del 1933. Il secondo, battezzato \"Super P-24\", stabil\u00ec il primato mondiale di velocit\u00e0 per un caccia con motore radiale (414\u00a0km/h). Il terzo, con il motore pi\u00f9 potente 14Kfs, detto \"Super P-24bis\", fu mostrato al Salone internazionale dell'aeronautica di Parigi-Le Bourget nel 1934 e riscosse grande interesse.\nImpiego operativo.\nSebbene fosse di gran lunga migliore rispetto al P.11, il P.24 non venne acquistato dall'aeronautica polacca, che al suo posto adott\u00f2 il nuovo PZL P.50 ad ala bassa. Quando fu chiaro che il P.50 non sarebbe stato pronto prima dell'attacco tedesco, vennero presi in considerazione sia il P.11 che il P.24. Comunque nessuno di essi fu pronto prima dell'inizio della guerra: come risultato, nessun P.24 venne usato durante la campagna polacca del settembre 1939. Il P.24 ebbe per\u00f2 un certo successo all'estero.\nLa potenza di fuoco della macchina, l'unica europea in grado di essere armata con una coppia di cannoni da 20\u00a0mm, e le prestazioni, la salita a 5000 m era la migliore della categoria, avrebbero fatto comodo ai polacchi, che invece avevano un solo apparecchio di questo tipo, con circa 150 P.11 e 100 P.7 come aerei di prima linea. I caccia tedeschi Messerschmitt Bf 109 e Bf 110 erano oramai apparecchi di chiara superiorit\u00e0 verso gli ormai obsoleti aerei polacchi.\nProprio il 1\u00ba settembre si verific\u00f2 una situazione che esemplifica bene la difficolt\u00e0 di prevedere l'esito di un combattimento ravvicinato.\nIl 1\u00ba settembre 1939 due P.11 decollarono in allarme per affrontare i bombardieri tedeschi in fase di attacco, e subito dovettero combattere i bombardieri Ju 87 Stuka in picchiata sul loro aeroporto. I caccia polacchi si ingaggiarono in combattimento i bombardieri tedeschi che rispondevano al fuoco con le loro armi difensive. Una raffica colp\u00ec il capo formazione, che fu tragicamente sfortunato: infatti il serbatoio esplose e distrusse l'aereo. Il gregario riusc\u00ec ad evitare tale tragica fine e sal\u00ec di quota. A quel punto sotto di lui passarono due Dornier Do 17, bombardieri medio-leggeri veloci e normalmente molto difficili da raggiungere per un caccia di vecchio tipo come il P.11. Il caccia spar\u00f2 contro entrambi, e questi caddero al suolo a 100 metri di distanza l'uno dall'altro.\nAlcune delle esperienze avute dai giapponesi in Cina nel 1937 vennero ripetute in questa azione che, date le circostanze era davvero notevole. Prima dei bombardieri in picchiata hanno attaccato dei vecchi caccia, poi uno di questi ha distrutto due bombardieri medi moderni. La situazione tattica e il caso hanno giocato un doppio risultato non pronosticabile solo sulla carta. In seguito, i caccia polacchi non ebbero successo. I Bf 110 e i Bf 109D erano nettamente superiori e distrussero un gran numero di aerei polacchi, alle volte a terra, nascosti sotto i covoni di fieno per non essere individuati.\nIl primo paese ad impiegarlo fu la Turchia, che acquist\u00f2 14 P.24A e 26 P.24C, consegnati nel 1937. Altri 20 P.24A/C vennero costruiti in Turchia a Kayserie, seguiti da altri 30 P.24G. Vennero utilizzati tutti per l'addestramento fino alla fine degli anni quaranta. Alcuni di essi vennero riequippaggiati con motori Pratt &amp; Whitney R-1830 Twin Wasp. L'unico esemplare di P.24 al mondo \u00e8 esposto in un museo Turco.\nL'Aeronautica greca acquist\u00f2 dapprima cinque P.24A nel 1937, poi 25 P.24F e 6 P.24G nel 1938. Al momento dell'attacco italiano del 1940, erano i principali caccia greci in servizio e combatterono contro i bombardieri italiani durante la campagna greca. Le cronache hanno ricordato soprattutto il caso del tenente Mitralexis della Mira 32, che in un combattimento contro gli italiani il 2 novembre 1940 abbatt\u00e9 un Fiat C.R.42 e poi, rimasto senza munizioni o con le armi inceppate, si scagli\u00f2 contro un veloce bombardiere CANT Z.1007, distruggendone con l'elica i piani di coda. Gli aerei compirono entrambi un atterraggio d'emergenza senza perdite. D'altro canto, se i P.11 potevano intercettare i Do 17, i P.24 potevano fare lo stesso con macchine pi\u00f9 veloci come il CANT o lo ju 88. In pratica, i P.24 finirono il loro compito con queste azioni e le poche macchine superstiti nelle varie aviazioni ebbero ancora impieghi saltuari per qualche tempo. Risulta che un P. 24 greco catturato sia stato portato in Italia per valutazioni presso il Centro Sperimentale di Volo a Roma.\nL'aeronautica romena gi\u00e0 disponeva del PZL P.11F costruito in licenza nelle fabbriche della IAR: in modo analogo decise di comprare anche la licenza del nuovo aeroplano. La Romania compr\u00f2 dalla Polonia 6 P.24E nel 1937 e costru\u00ec ulteriori 44 aerei, denominati IAR P.24E, tra il 1937 e il 1939. Alcuni componenti del P.24E, in principale modo la sezione di coda, vennero usati per il caccia ad ala bassa IAR 80.\nLa forza aerea bulgara acquist\u00f2 14 P.24B nel 1937-1938 e 26 P.24F, 22 dei quali consegnati nel luglio del 1939, appena prima dello scoppio della seconda guerra mondiale (venne presa in considerazione l'ipotesi fermare le consegne a favore della forza aerea polacca, ma le penalit\u00e0 contrattuali fecero s\u00ec che il contratto fosse rispettato). I 4 esemplari rimanenti, fermi per mancanza di propulsori, vennero bombardati nel settembre del 1939 dai tedeschi.\nL'Abissinia (Etiopia) acquist\u00f2 il terzo prototipo del P.24 (Super P.24bis) e lo us\u00f2 per combattere contro gli italiani nel 1936 durante la seconda guerra di abissinia. Le cronache dell'epoca per\u00f2 non riportano della sua attivit\u00e0 operativa in nessuna azione, che avrebbe potuto mettere in difficolt\u00e0 gli italiani l\u00ec equipaggiati con velivoli Caproni di vario tipo e caccia Fiat C.R.20.\nDescrizione tecnica.\nStruttura.\nI caccia di questo tipo erano tutti visibilmente caratterizzati dall'ala Pulawsky, con una struttura in metallo stratificata (come fosse un \"sandwich\") con un profilo aerodinamico avanzato Bartel, che consentiva un'elevata finezza aerodinamica, grazie anche al fatto che l'ala si assottigliava in prossimit\u00e0 della fusoliera. A differenza di quella dei caccia con ala \"a parasole\", la struttura alare del P.24 non passava sopra la fusoliera ma si attaccava ad essa con una funzione sia strutturale sia per fornire al pilota una migliore visibilit\u00e0. Essa era efficiente in termini aerodinamici, ma necessitava di un sostegno, costituito da una coppia di montanti per essere sostenuto. Essi erano presenti in tandem, per ridurre la resistenza. La struttura era metallica sia per le ali che per la fusoliera.\nAnche il carrello d'atterraggio aveva una coppia di travi, che partivano dalla fusoliera nello stesso punto in cui i montanti vi si immergevano. Aveva grandi ruote, come normalmente avveniva per gli aerei di quell'epoca, non tanto per la massa della macchina, ma perch\u00e9 essa era normalmente utilizzata in aeroporti erbosi o con fondo non preparato, per cui servivano delle ruote di grandi dimensioni per evitare problemi. Il terzo elemento di coda era uno slittino metallico ma leggermente pi\u00f9 complesso del normale, con un sostegno e un montante.\nLa costruzione della fusoliera era metallica, con una struttura a semiguscio e di costruzione composita, come le ali del tipo \"a sandwich\", concezione avanzata per l'epoca. Essa era pertanto molto robusta ma consentiva anche di prevedere una serie di pannelli, che davano un facile accesso agli apparati interni, con un'ottima facilit\u00e0 di manutenzione che non aveva riscontri in altri aerei contemporanei.\nL'abitacolo era chiuso da una vetratura dall'aspetto un po' goffo.\nMotore.\nIl motore era di tipo radiale, con una carenatura stretta e ben disegnata, mentre gli scarichi dei cilindri erano sostituiti da una grata metallica. Le eliche erano bipala a passo fisso, con una carenatura di grosse dimensioni nel caso del modello pi\u00f9 importante dell'aeronautica polacca, il P.11. Solo in alcuni P.24 essa era sostituita da un tipo tripala, ma non in tutti. La carenatura era stata rimossa, nondimeno.\nArmamento.\nLe armi erano in genere sistemate sui fianchi in apposite scanalature, almeno nel caso del P.11. L'armamento del P.24 era differentemente disposto, in quanto il diametro del nuovo motore, oltre a richiedere una diversa carenatura, comportava l'impossibilit\u00e0 di usare le armi nella fusoliera. Cos\u00ec esse vennero usate da installazioni alari, con apposite carenature per contenerle. Pare che comunque anche il tipo precedente avesse mitragliatrici alari, anche se forse non in tutti i sottotipi.\nVersioni.\nI vari modelli del PZL P.24 vennero esportati con molto successo, nell'Europa orientale. Non videro n\u00e9 combattimenti durante la guerra civile spagnola n\u00e9 in Cina. Vennero prodotti solo per l'esportazione, per una decisione quantomeno difficile da comprendere."}
{"id": "574891", "revid": "1543377", "url": "https://it.wikipedia.org/wiki?curid=574891", "title": "Nicol\u00f2 Cristaldi", "text": "Biografia.\nInizia la sua attivit\u00e0 politica da giovanissimo militando nella Giovane Italia nella sua citt\u00e0 e nel FUAN di Palermo, e ricopre il ruolo di Consigliere comunale del MSI-DN a Mazara del Vallo dal 1975 al 1992. Nel dicembre 1978 guid\u00f2 la protesta della marineria mazarese contro i sequestri dei motopesca da parte dei tunisini, che port\u00f2 a uno sciopero generale di settimane in citt\u00e0..\nEletto segretario provinciale del partito nel 1981, lo resta fino al 1989.\nNel 1983 \u00e8 primo dei non eletti alla Camera dei Deputati con 20.430 preferenze nella circoscrizione Sicilia occidentale per il MSI\nDeputato all'Ars.\nEletto nel 1986 deputato all'ARS nel collegio provinciale di Trapani, e rieletto per tre legislature, fino al 2001, divenendo anche capogruppo, prima del MSI, dal 1991 al 1994, e poi di Alleanza Nazionale fino al 1996.\n\u00c8 candidato alle elezioni europee del 1994 con Alleanza Nazionale nella circoscrizione Italia Insulare ottenendo 39.530 preferenze, giungendo secondo, e non risultando eletto.\nPresidente dell'Assemblea Regionale.\nViene eletto Presidente dell'Assemblea Regionale Siciliana nel 1996 e lo resta fino al 2001. \u00c8 stato fondatore nel 1997, e presidente, della Fondazione Federico II di Palermo, organo culturale dell'Assemblea regionale siciliana, ente organizzatore di eventi culturali internazionali oltre a mostre dei maggiori pittori e scultori contemporanei.\nHa ricevuto diverse onorificenze e dal 1998 \u00e8 Cavaliere de la Gran Cruz dell'Ordine di Isabella la Cattolica, insignito dal Re Juan Carlos I di Spagna in visita a Palermo.\nNel giugno del 1999 si ricandida alle elezioni europee nella lista Alleanza Nazionale - Patto Segni nella circoscrizione Italia Insulare, ottenendo 42.202 preferenze ma non risultando eletto. Resta presidente dell'Ars fino al giugno 2001.\nSindaco e deputato.\nHa ricoperto la carica di \"Sindaco\" di Calatafimi-Segesta per due consiliature, dal 1997 al 2007.\n\u00c8 stato Presidente delle attivit\u00e0 teatrali e culturali di Segesta dove si tiene una delle pi\u00f9 suggestive rassegne teatrali estive d'Europa, nello splendido teatro antico all'aperto.\n\u00c8 stato componente della Direzione Nazionale di AN, dalla fondazione del partito a Fiuggi nel 1995 fino alla confluenza nel PdL nel 2009.\nNel 2001 viene eletto deputato alla Camera nel collegio uninominale \"Mazara del Vallo - Castelvetrano\" per la CdL, e a Montecitorio ha ricoperto la carica di vice capogruppo e di capo della segreteria politica del gruppo parlamentare di Alleanza Nazionale fino al 2006.\n\u00c8 stato componente delle Commissioni legislative Affari costituzionali e Giustizia della Camera, e coordinatore del Comitato Enti locali della Commissione parlamentare Antimafia, facendo parte della delegazione parlamentare italiana all'OSCE.\nNel 2006 torna all'Assemblea regionale siciliana per la quarta legislatura, eletto nelle fila di AN nel collegio provinciale di Trapani, e diviene presidente della I Commissione Affari istituzionali.\nAlle politiche del 14 aprile 2008 lascia l'Ars e torna alla Camera dei deputati, dove \u00e8 rieletto nella lista del PdL in Sicilia occidentale. Diviene componente delle commissioni Affari costituzionali e Affari regionali.\nIl 22 giugno 2009, con 17.319 voti pari al 68,21%, diventa sindaco di Mazara del Vallo, con il PdL, vincendo al ballottaggio contro Vincenza Di Giovanni, sostenuta al ballottaggio da una coalizione trasversale composta da: PD, Mpa, Udc, La Destra, Democrazia Cristiana che ha ottenuto 8.072 preferenze, pari al 31,79%.\nA causa di una sentenza della Corte Costituzionale che ha stabilito l'incompatibilit\u00e0 tra la carica di parlamentare e di sindaco dei Comuni sopra 20.000 abitanti, il 16 dicembre 2011 rassegna le dimissioni da deputato, optando per la carica di sindaco di Mazara del Vallo .\nNelle elezioni amministrative del maggio 2014 si ricandida a sindaco della sua citt\u00e0, con il sostegno di tre liste civiche (Liberi, Osservatorio Politico e Futuristi). Cristaldi al primo turno ottiene 7.761 preferenze pari al 32,13%, andando al ballottaggio con l'ex assessore provinciale Vito Torrente che ha ottenuto il 20,23%. Il 9 giugno al ballottaggio \u00e8 confermato sindaco con il 58,9% .\nIl 14 novembre 2014 viene nominato responsabile nazionale per le politiche territoriali di Fratelli d'Italia. Lo stesso giorno aderiscono al partito 16 consiglieri comunali di Mazara su 30 . Nel 2017 lascia FdI e fonda un movimento locale, \"I Futuristi\".\nIl 7 marzo 2019 annuncia, poco prima della scadenza naturale, le sue dimissioni dalla carica di sindaco di Mazara del Vallo dopo 10 anni di sindacatura, cessando il suo mandato il 27 marzo.\nAlle successive elezioni comunali dell'aprile 2019 a Calatafimi Segesta, Cristaldi si candida a sindaco con il suo movimento e si classifica secondo, dietro al civico Antonino Accardo, eletto sindaco. Eletto consigliere comunale, si dimette senza insediarsi. Nel dicembre 2020, il sindaco Accardo, indagato dalla Dda su quel voto, si dimette.\nPubblicistica.\nGiornalista pubblicista, \u00e8 stato direttore editoriale dal 1997 al 2001 della rivista mensile \"L'Euromediterraneo\" e attualmente \u00e8 il direttore editoriale del periodico di attualit\u00e0 politica \"\"La Frontiera\" e curatore del sito \"www.destraitalia.it\".\nAutore di diverse pubblicazioni fra le quali \"Il bisturi ed il tagliaborse\", uno spaccato sull'Autonomia siciliana e sulla realt\u00e0 sociale ed economica dell'isola tra gli anni ottanta e novanta e, nel gennaio del 2009, \"Abbitavo a La Maddalena, ritratti di personaggi mazaresi\". Nell'aprile dello stesso anno ha pubblicato il pamphlet \"I traditori\", che \u00e8 stato presentato dal presidente della Camera Gianfranco Fini.\nProduzione artistica.\nHajto \u00e8 inoltre lo pseudonimo con il quale Nicola Cristaldi firma le sue opere. Pittura, scultura e ceramica sono i campi in cui si misura, fin dagli anni settanta, come artista.\nHajto ha partecipato a mostre in varie parti del mondo e sue opere sono conservate in collezioni pubbliche e private. Come ceramista ha contribuito al recupero dei vicoli della citt\u00e0 di Calatafimi Segesta e del centro storico di Mazara del Vallo.."}
{"id": "574892", "revid": "73141", "url": "https://it.wikipedia.org/wiki?curid=574892", "title": "Vescica", "text": ""}
{"id": "574893", "revid": "729019", "url": "https://it.wikipedia.org/wiki?curid=574893", "title": "PZL.23 Kara\u015b", "text": "Il PZL.23 Kara\u015b era un bombardiere leggero e ricognitore prodotto dall'azienda polacca Pa\u0144stwowe Zak\u0142ady Lotnicze (PZL) negli anni trenta ed impiegato principalmente dalle \"Si\u0142y Powietrzne\", l'aeronautica militare polacca, durante l'invasione tedesca del settembre 1939.\nEra un aereo con ala monoplana e carrello d'atterraggio fisso, in grado di trasportare 700\u00a0kg di bombe ma con una velocit\u00e0 massima di poco oltre i 300\u00a0km/h. Ampiamente diffuso nell'aviazione polacca, era tuttavia troppo vulnerabile per sopravvivere ai tedeschi.\nStoria del progetto.\nNel 1931 la Pa\u0144stwowe Zak\u0142ady Lotnicze (PZL) decise di progettare un nuovo velivolo che fosse in grado di sostituire nel servizio gli oramai obsoleti pari ruolo biplani Breguet Bre 19 e Potez 25 di produzione francese.\nIl progetto venne affidato a Stanis\u0142aw Prauss, gi\u00e0 autore di alcuni modelli da trasporto civile rimasti allo stadio di prototipo, che decise di sviluppare il precedente PZL.13, un aereo di linea con scompartimento passeggeri a sei posti rimasto incompiuto, per adattarlo al nuovo ruolo. Il nuovo modello era caratterizzato da un aspetto moderno, un velivolo di costruzione interamente metallica con ali di nuova concezione tecnologica che abbandonava la classica a longheroni, introdotta per la prima volta con il PZL.19. Il primo prototipo, che assunse la designazione P.23/I, venne portato in volo per la prima volta il 1\u00ba aprile 1934, seguito a breve dal secondo prototipo, il P.23/II al quale, al fine di migliorare la visibilit\u00e0 anteriore, venne abbassato il motore.\nIl terzo prototipo, il P.23/III terminato nel 1935, venne ulteriormente modificato innalzando il sedile di guida. Quest'ultimo venne valutato positivamente ed avviato alla produzione in serie con il nome Kara\u015b (in polacco: carassio). La prima serie, PZL.23A venne equipaggiata con un motore radiale Bristol Pegasus IIM2 da 670 hp (500 kW) prodotto in Polonia su licenza. L'inaffidabilit\u00e0 dimostrata da questo propulsore costrinse a pianificare una seconda versione, la definitiva PZL.23B, che utilizz\u00f2 un nuovo Pegasus VIII da 720\u00a0hp (537\u00a0kW).\nIl velivolo aveva un'impostazione convenzionale, monoplano ad ala bassa a sbalzo, di costruzione interamente metallica sia nella struttura che nel rivestimento. L'equipaggio era costituito da tre membri, pilota, puntatore e mitragliere di coda. La postazione del puntatore era ricavata in una gondola situata sotto la fusoliera dove trovava posto anche una mitragliatrice da difesa. Il carrello d'atterraggio era fisso, dotato di carenatura su gambe di forza e ruote per una migliore penetrazione aerodinamica, ma che ne pregiudicava l'utilizzo su aeroporti non preparati. Il carico bellico da caduta era collocato su attacchi subalari: la portata massima era di 700\u00a0kg distribuita su sei bombe da 100\u00a0kg pi\u00f9 due da 50\u00a0kg. Il velivolo era equipaggiato con un motore radiale raffreddato ad aria, un Bristol Pegasus IIM2 (570\u00a0hp (425\u00a0kW) nominali, 670\u00a0hp (500\u00a0kW) massimi) sul PZL.23A, un Pegasus VIII (650\u00a0hp (485\u00a0kW) nominali, 720\u00a0hp (537\u00a0kW) massimi) sul PZL.23B, entrambi abbinati ad un'elica bipala.\nLa Bristol concesse la licenza di utilizzo solo per i velivoli destinati ad essere utilizzati in Polonia, per cui gli esemplari destinati al mercato estero vennero equipaggiati con il Gnome-Rh\u00f4ne 14K Mistral Major, motorizzazione gi\u00e0 utilizzata in altri modelli PZL. Questi, che introdussero anche altre piccole modifiche, assunsero la diversa designazione PZL.43 Kara\u015b. L'ultimo sviluppo destinato all'esportazione, basato sul PZL.23A, venne equipaggiato con un radiale Gnome-Rh\u00f4ne 14N-01 da 1 200\u00a0hp. In totale furono realizzati 52 PZL.43 tutti destinati al Regno di Bulgaria. In quella configurazione le prestazioni migliorarono sensibilmente permettendo al modello di raggiungere i 365\u00a0km/h.\nNel 1936 vennero prodotti un totale di 40 PZL.23A seguiti, tra il tardo 1936 ed il febbraio 1938, da 210 PZL.23B, citati alle volte come Kara\u015b A e B o Kara\u015b I e II. Tutti i PZL.23 acquisirono la matricola militare da 44.1 a 44.250. Alle volte si trova citato come \"PZL P.23\", ma nonostante l'abbreviazione P.23 fosse stata dipinta sull'impennaggio, la lettera \"P\" venne generalmente riservata ai caccia disegnati da Pulawski (come il PZL P.11). Nel novembre 1936 un esemplare venne esposto al Salone dell'aeronautica di Parigi dove registr\u00f2 l'interesse del pubblico.\nDurante questo periodo la PZL realizz\u00f2 il PZL.46 Sum, un nuovo bombardiere leggero in parte basato sul progetto PZL.23, ma il modello non super\u00f2 lo stadio di sviluppo iniziale e la produzione si attest\u00f2 su due soli prototipi realizzati nel 1938. Venne inoltre realizzato un nuovo sviluppo caratterizzato dall'impennaggio bideriva e dalla gondola ventrale retrattile nella fusoliera, il PZL.42. Realizzato in un unico esemplare, anche quest'ultimo non super\u00f2 la fase di prototipo.\nImpiego operativo.\nIl primo lotto di quaranta PZL.23A inizi\u00f2 ad essere consegnato ai reparti delle Si\u0142y Powietrznedurante gli ultimi mesi del 1936 tuttavia, a causa dell'inaffidabilit\u00e0 dell'impianto motore, gli esemplari vennero equipaggiati con doppio comando ed impiegati solamente nel ruolo di aereo da addestramento per la formazione dei nuovi equipaggi. I successivi PZL.23B, consegnati in 210 esemplari durante il 1937, divennero l'ossatura dei reparti di bombardamento e da ricognizione di prima linea andando a sostituire nel servizio gli oramai sorpassati biplani Breguet Bre 19, Potez 25 e Potez 27. Dall'agosto 1939 ci furono 23 incidenti che interessarono il modello e, bench\u00e9 fosse considerata una percentuale accettabile che non pregiudicava eccessivamente il suo indice di sicurezza, da quell'anno il PZL.23 venne considerato gi\u00e0 obsoleto.\nLa pi\u00f9 grave carenza riscontrata risultava essere la bassa velocit\u00e0, tuttavia anche la mancanza di manovrabilit\u00e0 contribuiva a renderlo un velivolo superato. Fu notato tra l'altro che sebbene la velocit\u00e0 massima raggiungibile dal PZL.23B fosse di 365 km/h venne proibito ai suoi piloti di superare i 319\u00a0km/h, soglia che se oltrepassata poteva pregiudicare la capacit\u00e0 di controllo del mezzo.\nDal 1\u00ba settembre 1939, data in cui la Germania inizi\u00f2 l'invasione della Polonia, per la necessit\u00e0 di schierare delle unit\u00e0 da contrapporre all'avanzata tedesca furono 114 i PZL.23B impiegati operativamente, mentre gli ulteriori 75 PZL.23B e 35 PZL.23A risultavano in carico alle scuole di volo o erano inquadrati come riserve o risultavano in riparazione. I PZL.23B vennero assegnati a cinque squadroni (\"Eskadra Bombowa\") della Brigata Bombardieri e a sette squadroni di ricognizione aerea sotto il diretto comando dell'esercito, ognuno composto da 10 velivoli (altri squadroni della Brigata Bombardieri erano equipaggiati con i PZL.37 \u0141o\u015b). Inoltre due PZL.43A ordinati dal Regno di Bulgaria vennero aggregati al 41\u00ba Squadrone.\nIl 2 settembre 1939, un PZL.23B del 21\u00ba Squadrone riusc\u00ec a bombardare una fabbrica a Ohlau, prima azione bellica di bombardamento in territorio tedesco durante la seconda guerra mondiale. Gli squadroni di bombardamento equipaggiati con i PZL.23 furono impegnati in azioni di attacco contro le colonne di mezzi militari della Wehrmacht, specialmente il 3 settembre, mentre il principale compito degli Squadroni dell'esercito era la ricognizione.\nLe limitate caratteristiche del modello, imputabili a bassa velocit\u00e0 ed alla mancanza di blindatura a tutela dell'equipaggio, pur collezionando qualche successo contro i velivoli avversari causarono perdite elevate, molti vennero abbattuti dai caccia della Luftwaffe. Circa 20 esemplari rimasero distrutti in fase di atterraggio. Durante il 1939 furono circa 120, l'86% del totale, i PZL.23 rimasti distrutti ma solamente 67 direttamente a causa di azioni di combattimento nemiche. Solo un numero limitato vennero distrutti negli aeroporti, il 14 settembre, durante l'unico attacco di successo della Luftwaffe su Hutniki, sede del Comando della Brigata Bombardieri.\nNessuno dei PZL.23 sopravvissuti venne utilizzato in Polonia dopo il termine del conflitto.\nBulgaria.\nNel 1937 la Vozdusc'ni Voiski (elevata al rango di forza aerea nel 1934) acquist\u00f2 nuovo equipaggiamento grazie ai fondi personali messi a disposizione dal Re Boris III. In Germania furono acquistati caccia Heinkel He,51 e Arado Ar.65, bombardieri Dornier Do.11 e ricognitori Heinkel He.45. Il potenziamento prosegu\u00ec nel 1938, con l'acquist\u00f2 di 14 caccia PZL P.24B, 12 PZL P.24G e 12 bombardieri leggeri PZL P.43 Karas, tutti di produzione polacca. Contemporaneamente gli allievi pi\u00f9 promettenti della Reale Scuola Militare per Piloti da Caccia furono inviati a perfezionarsi in Germania, Italia e Polonia. Il costo di ogni PZL.43 Karas fu pari a 240.000 zloty.\nIl modello PZL.43 destinato alla Bulgaria differiva dal similare polacco PZL.23 Kara\u015b B per avere un potente propulsore radiale Gn\u00f4me-et-Rh\u00f4ne GR.14Kirs erogante 930 hp (694\u00a0kW), migliore sistemazione per l'equipaggio, ed armamento aumentato installando una seconda mitragliatrice anteriore. In Bulgaria gli aerei furono designati con il nome di Chaika. Le eccellenti prestazioni del PZL.43 Chaika indussero il governo bulgaro ad emettere, nel marzo 1938, un ordine per ulteriori 42 migliorati con l'installazione del propulsore Gn\u00f4me-et-Rh\u00f4ne GR.14N-01 da 980930 hp (731\u00a0kW), designati P.43A Chaika. Di questi ne vennero inviati in Bulgaria, entro l'agosto 1939, 33 esemplari. Dopo l'invasione tedesca della Cecoslovacchia, nel marzo 1939, visto il peggioramento della situazione politica europea, l'aeronautica militare polacca (Si\u0142y Powietrzne) propose di requisire gli aerei del secondo lotto bulgaro. Tale decisione dalle autorit\u00e0 militari polacche risult\u00f2 imprevidente, ed il governo, impaurito dalle sanzioni penali previste dal contratto di vendita (in caso di mancata consegna si doveva risarcire per ogni aerei poco meno del controvalore di due, circa 440,000 zloty), decise di procedere con le consegne. Il primo PZL.43A Chaika arriv\u00f2 in Bulgaria nel giugno 1939, mentre l'ultimo fu consegnato nel mese di agosto, pochi giorni prima dello scoppio della seconda guerra mondiale. Dei rimanenti aerei, allo scoppio della guerra, il 1\u00ba settembre 1939, otto erano pronti per la spedizione ed il nono in fase finale di montaggio. Questi velivoli furono requisiti dall'aeronautica militare polacca, ma solamente cinque sopravvissero all'iniziale bombardamento tedesco contro la fabbrica della Pa\u0144stwowe Zak\u0142ady Lotnicze. Gli aerei superstiti vennero consegnati al 41\u00b0 Squadron polacco.\nNel 1940 il governo tedesco consegn\u00f2 alla Bulgaria un lotto di 12 PZL.23 Karas e i due PZL.43A sopravvissuti che portarono il totale ricevuto a 48 aerei. Inizialmente gli aerei prestarono servizio presso tre Squadron (ognuno di 12 aerei) del 1. Lineen Orliak (1\u00ba Reggimento). Dal 1942 prestarono servizio presso il 1. Razuznawatelen Polk (1\u00ba Reggimento da Ricognizione) ed il 2. Lineen Polk (2\u00ba Reggimento). I PZL.43 Chaika vennero usati soprattutto per l'addestramento, anche se parteciparono ad azioni antipartigiane in Macedonia tra il 1943 ed il 1944. Molti di loro andarono persi in volo, soprattutto a causa della difficolt\u00e0 nell'ottenere le parti di ricambio. Nel 1944 i velivoli furono tolti dal servizio operativo e destinati totalmente all'addestramento, attivit\u00e0 che svolsero fino al 1946.\nGermania.\nDopo la fine della campagna contro la Polonia del settembre 1939, i tedeschi catturarono alcuni tipi di aerei polacchi. La maggior parte di loro risultavano danneggiati o distrutti, ma approssimativamente cento aerei erano ancora adatti all'uso. I tedeschi si impadronirono di alcuni PZL.23 e solamente due cacciabombardieri PZL.43A, matricole 1737 e 1740.\nLa matricola 1737 fu consegnata alla Bulgaria nella prima met\u00e0 del 1940, assieme a 12 esemplari di PZL.23. L'esemplare 1740 fu riparato e collaudato a Mielec, prima di ricevere insegne tedesche. L'aereo venne quindi trasferito al centro sperimentale di Rechlin per essere esaminato in volo. Il pilota incaricato dei collaudi fu Otto Winkler. Al termine dei collaudi, nell'ottobre 1940, il velivolo fu consegnato alla Bulgaria.\nRomania.\nAlmeno 11 PZL.23B e circa 20 PZL.23A ripararono in Romania a seguito dell'ordine impartito dall'Alto Comando polacco, prima della capitolazione. Gli aerei vennero requisiti dal governo rumeno ed entrarono in servizio presso la For\u021bele Aeriene Regale ale Rom\u00e2niei, ed ebbero impiego bellico contro l'URSS nel corso delle prime fasi dell'Operazione Barbarossa, nel giugno 1941.\nEsemplari attualmente esistenti.\nAd oggi non \u00e8 rimasto nessun esemplare del P.23 Kara\u015b"}
{"id": "574894", "revid": "486946", "url": "https://it.wikipedia.org/wiki?curid=574894", "title": "TNA Genesis 2005", "text": ""}
{"id": "574897", "revid": "729019", "url": "https://it.wikipedia.org/wiki?curid=574897", "title": "PZL.37 \u0141o\u015b", "text": "Il PZL.37 \u0141o\u015b (Alce in polacco) era un bombardiere medio bimotore ad ala medio-bassa prodotto dall'azienda polacca Pa\u0144stwowe Zak\u0142ady Lotnicze (PZL) negli anni trenta.\nProgettato adottando tecnologiche avanzate, era nelle intenzioni dell'azienda destinato principalmente ad essere venduto sul mercato internazionale ma gli sviluppi internazionali ne determinarono un altro destino. Venne infatti impiegato principalmente dalle Si\u0142y Powietrzne, l'aeronautica militare polacca, nella difesa durante la campagna di Polonia del 1939 con la quale inizi\u00f2 la seconda guerra mondiale.\nStoria.\nAlla fine degli anni venti, il Dipartimento dell'Aeronautica polacco espresse l'esigenza di adeguare la propria flotta, allora costituita dai Fokker F VIIB/3m, con dei velivoli che rispondessero alle nuove teorie espresse dall'italiano Giulio Douhet sul dominio da parte dell'arma aerea e del quale era estimatore l'allora generale Ludomi\u0142 Rayski. Per cercare di sopperire alla richiesta lo staff di progettisti diretti da Jerzy D\u0105browski aveva gi\u00e0 presentato il PZL.3, uno sviluppo del precedente WZ-IX Pteranodon adattato alle nuove esigenze, ma la PLZ fu costretta ad abbandonare il progetto per i costi eccessivi non sostenibili per le difficolt\u00e0 finanziarie in cui versava in quel periodo.\nSviluppo.\nLe esigenze del governo polacco si fecero pi\u00f9 pressanti ed il Dipartimento dell'Aeronautica emise una specifica che prevedeva la fornitura di un velivolo in grado di superare i 360\u00a0km/h (superiore a quella in grado di raggiungere dai contemporanei caccia PZL P.7), di raggiungere un'autonomia massima di circa 3\u00a0000 km (con un piccolo carico di bombe) ed essere in grado di trasportare un carico massimo di 2\u00a0500 kg di bombe\nLa PLZ propose il PZL.30 \u017bubr, variante di un aereo da trasporto civile, che, dopo non aver ricavato alcun contratto, venne convertita ad uso militare. In seguito il progetto venne ceduto alla Lubelska Wytw\u00f3rnia Samolot\u00f3w (LWS) che ne cur\u00f2 lo sviluppo e che lo commercializz\u00f2 come LWS-6 \u017bubr.\nLo staff di D\u0105browski sfrutt\u00f2 l'esperienza accumulata con il PZL.3 concentrandosi su un nuovo modello PZL.37, introducendo alcune migliorie tecniche all'avanguardia che ne faranno uno dei velivoli pi\u00f9 interessanti del periodo antecedente allo scoppio della seconda guerra mondiale. Il progetto di massima, che prevedeva la costruzione interamente in acciaio inox, venne presentata nel dicembre 1934, riscuotendo un buon interesse. Nel successivo mese di aprile venne approvata dal Dipartimento che emise inizialmente l'ordine per la costruzione del prototipo e, nella seconda met\u00e0 dell'anno, un successivo ordine per la fornitura di 10 esemplari di serie da realizzare presso lo stabilimento PZL WP-1 situato sull'aeroporto di Varsavia-Ok\u0119cie.\nIl prototipo PZL.37/I, dotato di un unico stabilizzatore verticale, fu il primo ad essere portato in volo il 13 dicembre 1936, seguito dal secondo, il PZL.37/II, che era dotato di impennaggio a doppia deriva e che incorporava alcuni aggiornamenti. Quest'ultimo fu poi quello accettato ed avviato alla produzione in serie.\nI primi 10 esemplari di serie vennero prodotti nel 1938, nella variante PZL.37A dotata di un singolo stabilizzatore verticale. Il successivo lotto di 19 aerei, designati PZL.37A bis, vennero realizzati in configurazione a doppia deriva. Erano tutti equipaggiati con una coppia di radiali Bristol Pegasus XII B prodotti in Polonia su licenza.\nLa principale versione di produzione, la PZL.37B (o \u0141o\u015b II), venne realizzata con la definitiva coda a due derive ed equipaggiata con i nuovi e pi\u00f9 potenti Pegasus XX. La produzione dei PZL.37B destinati all'aeronautica militare polacca venne avviata nell'autunno 1938. Durante l'iniziale periodo di servizio operativo vennero persi in incidenti 2 prototipi e 6 esemplari di serie causati da problemi tecnici, occorsi soprattutto ai timoni, che suggerirono l'introduzione di alcuni cambiamenti strutturali e che resero il PZL.37B un aereo completamente affidabile.\nImpiego operativo.\nPolonia.\nI PLZ.37 vennero assegnati dall'estate 1939 alla Brygada Bombowa (brigata bombardieri), pi\u00f9 precisamente alle 211. Eskadra Bombowa e 212. Eskadra Bombowa della X Dywizjon Bombowy e 216. Eskadra Bombowa e 217. Eskadra Bombowa della XV Dywizjon Bombowy.\nDurante l'invasione della Polonia, dal 4 settembre 1939 in poi, i PLZ.37 furono impiegati contro le colonne corazzate tedesche in attacchi diurni, costretti dalla situazione disperata ad un ruolo per il quale non erano stati progettati. Pi\u00f9 in particolare, riuscirono a ostacolare l'avanzata del 16\u00ba corpo corazzato vicino Cz\u0119stochowa e Radomsko subendo per\u00f2 pesanti perdite a causa della mancanza di protezione dai caccia e . L'ultimo impiego bellico ha avuto luogo il 16 settembre e fino a quella data furono impiegati in combattimento circa 46 di questi velivoli. Dieci furono abbattuti dai caccia, cinque dall'artiglieria antiaerea e altri furono persi in altri modi o colpiti a terra.\nRomania.\nAlcuni esemplari condotti da piloti fuggiti dalla Polonia atterrarono in Romania. Gli esemplari vennero requisiti ed assegnati al Grupul 4 Bombardament che li impieg\u00f2 nella Escadrila 76 ed Escadrila 77. Gli esemplari rimasero in servizio operativo fino al 1944 venendo utilizzati sul fronte orientale contro obbiettivi sovietici.\nAltri.\nDurante l'occupazione polacca sia i tedeschi che i sovietici requisirono 2 esemplari ciascuno che impiegarono nelle rispettive aeronautiche per valutazioni comparative con i propri velivoli in dotazione.\nDescrizione tecnica.\nIl 37 \u0141o\u015b era un velivolo di impostazione moderna, per l'epoca, di costruzione interamente metallica e che introduceva una serie di innovazioni tecnologiche tra cui l'ala a flusso laminare e il carrello retrattile, primo modello di produzione polacca ad adottarlo. Di dimensioni inferiori rispetto a quella media dei bombardieri leggeri suoi contemporanei, era dotato di una maggiore velocit\u00e0 e manovrabilit\u00e0 generale.\nLa fusoliera, a sezione fortemente ellittica, era caratterizzata dalla presenza di un grande naso vetrato, dalla cabina di pilotaggio in posizione rialzata ed a scalino e, posteriormente, da un impennaggio bideriva adottato nelle versioni principali.\nL'ala, collocata in posizione medio-bassa, ricorreva alla tecnologia basata sugli studi del regime laminare, che rendeva il P.37 uno dei pi\u00f9 moderni bombardieri della sua epoca. Le due semiali incorporavano le gondole che contenevano i due motori e, durante il volo, i due elementi anteriori del carrello d'atterraggio. Questo, caratterizzato dal classico schema biciclo anteriore, era dotato di due ruote binate a bassa pressione, soluzione che gli permetteva di operare da piste non preparate, ed integrato posteriormente da un semplice pattino d'appoggio.\nLa propulsione era affidata a una coppia di motori radiali raffreddati ad aria ed abbinati ed eliche tripala. I primi 10 esemplari vennero equipaggiati con i Bristol Pegasus XIIB, dei 9 cilindri posti su una singola stella capaci di erogare una potenza pari a 873 CV, 642 kW) assemblati in Polonia.\nIn seguito vennero riequipaggiati con i pi\u00f9 potenti PZL Pegaz XX, i Pegasus XX prodotti su licenza, capaci di 918 CV (675\u00a0kW) ciascuno.\nL'equipaggio era composto di quattro membri: pilota, comandante-osservatore, puntatore-operatore radio e mitragliere posteriore. La posizione dell'osservatore era collocata nel naso vetrato dei velivoli equipaggiati con fotomitragliatrice rivolta in avanti. Il puntatore era seduto all'interno dello scafo, nel vano bombe, ed era incaricato, oltre che di effettuare il puntamento e sganciare il carico di bombe, anche di ricoprire il ruolo di operatore radio e di mitragliere ventrale.\nL'armamento difensivo era costituito da tre mitragliatrici Karabin maszynowy obserwatora wz. 37 calibro 7,92 \u00d7 57 mm Mauser, posizionate anteriormente, al centro del naso vetrato, in una posizione aperta dorsale, rivolta verso la parte posteriore, ed l'ultima in una posizione ventrale azionabile da una posizione sdraiata. L'equipaggiamento si rivel\u00f2 spesso incapace di fronteggiare adeguatamente gli attacchi da parte della caccia nemica.\nEra in grado di trasportare un carico di bombe superiore a quello degli aeromobili analoghi, quali ad esempio il Vickers Wellington, anche se le dimensioni delle bombe erano limitate.\nEsemplari attualmente esistenti.\nIl 29 settembre 2012 \u00e8 stata presentata al pubblico una replica a grandezza naturale del PZL.37 \u0141o\u015b costruita negli stessi stabilimenti da cui uscivano i bombardieri prima della seconda guerra mondiale. L'esemplare \u00e8 stato realizzato in due anni di lavoro dalla PZL-Mielec, sotto la direzione degli ingegneri Kasimierz Nowakowski e Jacub Skrzypek, utilizzando i pochi frammenti di aereo recuperati nel corso degli anni"}
{"id": "574899", "revid": "729019", "url": "https://it.wikipedia.org/wiki?curid=574899", "title": "PZL TS-11 Iskra", "text": "Il PZL TS-11 \"Iskra\" (in polacco \"scintilla\") era un monomotore turbogetto da addestramento ad ala dritta prodotto dall'azienda polacca PZL.\nVenne progettato all'inizio degli anni 1960 come alternativa ai cecoslovacchi Aero L-29 Delfin e Aero L-39 Albatros. Fu per\u00f2 l'L-29 ad essere scelto come velivolo d'addestramento per tutte le aviazioni militari dei paesi del Patto di Varsavia e l'Iskra venne impiegato solo dalla Polonia dove \u00e8 tuttora in servizio. Alcuni esemplari vennero esportati in India."}
{"id": "574902", "revid": "599013", "url": "https://it.wikipedia.org/wiki?curid=574902", "title": "Antonella Ragno-Lonzi", "text": "Figlia d'arte, il padre Saverio Ragno conquist\u00f2 alle Olimpiadi di Berlino la medaglia d'oro nella gara a squadre di Spada.\nCarriera.\nSi avvicina alla Scherma gi\u00e0 adolescente, nel 1955, ma questo non le impedisce di mettere in mostra un grande talento. Nel 1958 vince il campionato italiano di 2\u00aa cat.; lo stesso anno partecipa al suo primo mondiale, categoria \"Giovani\", e nel 1960 coglie la sua prima grande soddisfazione iridata con l'argento ai mondiali \"Giovani\" di Leningrado. Lo stesso anno si schiudono le porte della nazionale maggiore, fatto che le consent\u00ec partecipare alle Olimpiadi di Roma, conquistando il bronzo a squadre nel Fioretto, la sua specialit\u00e0. Lo stesso anno conquist\u00f2 anche il titolo italiano assoluto, il primo di 9 trionfi nazionali, ed il prestigioso \"Trofeo Internazionale Baracchini\" della Spezia. Durante le olimpiadi romane conosce anche il pallanuotista Gianni Lonzi, che diverr\u00e0 suo marito.\nNel 1961 esordisce anche nei campionati del Mondo assoluti, a Torino, giungendo al 4\u00ba posto nella competizione a squadre. Il 1962 \u00e8 l'anno della prima medaglia iridata assoluta, bronzo a squadre ai mondiali di Buenos Aires, nel concorso individuale giunge al 6\u00ba posto. L'anno successivo il mondiale si disput\u00f2 in Polonia, a Danzica, con la squadra fu ancora bronzo, nella gara individuale sfior\u00f2 la medaglia giungendo al 5\u00ba posto. Il 1964 \u00e8 l'anno della seconda partecipazione olimpica. A Tokio conquista un altro bronzo, stavolta individuale, e il 4\u00ba posto nella gara a squadre. Nel 1965, a Parigi, arriva un altro bronzo a squadre. Dopo un opaco mondiale a Mosca, l'anno dopo a Montreal la Ragno conquista l'argento individuale, sconfitta in finale dalla moscovita sovietica Alexandra Zabelina. Alle Olimpiadi di Citt\u00e0 del Messico del 1968, si ferma ai primi turni del fioretto.\nSegue un quadriennio privo di risultati di rilievo. Si ferma per un certo periodo per il matrimonio, con il pallanuotista Gianni Lonzi, della prima maternit\u00e0 e della morte del padre, e nel frattempo arriva anche il trasferimento a Firenze, al \"Circolo Raggetti\" sotto la guida di Ugo Pignotti. In Italia continua a confermarsi, vincendo i campionati italiani nel 1969, 1971 e 1972. In ambito internazionale vincer\u00e0 la classifica di Coppa del Mondo, la prima edizione della storia del Fioretto femminile. A 32 anni partecipa alla sua quarta Olimpiade senza particolari amibizioni, ma proprio a Monaco la Ragno diventa campionessa olimpica di fioretto individuale; finito l'evento, si ritira dall'attivit\u00e0 agonistica. Avr\u00e0 un altro figlio dal marito.\nIl riconoscimento di una carriera.\nNel 2004 viene inserita della \"Hall of Fame\" degli atleti veneziani, riconoscimento prestigioso di una grandissima carriera.\nIl 13 dicembre del 2005 \u00e8 stata anche tedofora olimpica per Torino 2006 in occasione del passaggio della torcia a Firenze, sua citt\u00e0 d'adozione."}
{"id": "574906", "revid": "1573940", "url": "https://it.wikipedia.org/wiki?curid=574906", "title": "Syngnathinae", "text": "Syngnathinae \u00e8 una sottofamiglia della famiglia Syngnathidae che comprende pesci conosciuti come pesci pipa, per la loro forma allungata e sottile. Un piccolo gruppo \u00e8 quello dei draghi di mare, i pi\u00f9 grossi pesci della famiglia.\nTassonomia.\nLa sottofamiglia comprende i seguenti generi:"}
{"id": "574907", "revid": "1404372", "url": "https://it.wikipedia.org/wiki?curid=574907", "title": "Soko G-2 Galeb", "text": "Il Soko G-2 Galeb \u00e8 un monomotore a getto da addestramento basico ad ala dritta prodotto dall'allora azienda iugoslava SOKO dagli anni sessanta agli anni ottanta.\nPrimo velivolo a getto di progettazione nazionale ad entrare in produzione in serie, il Galeb venne utilizzato principalmente nelle scuole di volo della Jugoslovensko ratno vazduhoplovstvo i protivvazdu\u0161na odbrana, l'aeronautica militare della ex Iugoslavia, ma riscosse un interesse internazionale venendo acquistato anche dalla Libia e dallo Zambia. Dopo la dissoluzione della Iugoslavia gli esemplari ancora operativi vennero acquisiti dalle forze aeree delle nuove realt\u00e0 nazionali ed utilizzati in azioni belliche nel corso delle guerre jugoslave.\nStoria.\nSviluppo.\nNel 1957 la SOKO inizi\u00f2 a sviluppare, su propria iniziativa, un progetto per un velivolo biposto da addestramento equipaggiato con un motore a getto, dotato di armamento e con capacit\u00e0 acrobatiche, da proporre alla forza aerea iugoslava per sostituire lo statunitense Lockheed T-33 Shooting Star che fino ad allora era in dotazione alle scuole di volo militari. Il velivolo, equipaggiato con un motore a getto e realizzato interamente in metallo, rispecchiava un'impostazione classica, gi\u00e0 adottata dall'italiano Aermacchi MB-326 e dal cecoslovacco Aero L-29 Delfin, con l'ala montata bassa ed una cabina di pilotaggio a due posti in tandem.\nLa fase di sviluppo si rivel\u00f2 impegnativa, protraendosi per i successivi anni fino alla realizzazione dei primi due prototipi, il primo dei quali venne portato in volo per la prima volta il 3 luglio 1961. Il modello si rivel\u00f2 all'altezza del ruolo al quale era stato destinato e, dopo averlo valutato positivamente, il governo iugoslavo ne ordin\u00f2 la produzione in serie avviata nel 1963 nello stabilimento SOKO di Mostar.\nIl modello venne proposto anche sul mercato internazionale con la versione G-2A-E, ottenendo un discreto successo e venendo ordinato con una commissione di 116 esemplari dalla Libia e dallo Zambia. Successivamente venne fatto oggetto di uno sviluppo monoposto da attacco al suolo leggero, variante che sar\u00e0 immessa sul mercato con la designazione J-1 Jastreb.\nLa produzione continu\u00f2 fino al 1983, anno in cui l'ultimo esemplare di G-2A usc\u00ec dagli stabilimenti SOKO, rimanendo in linea ancora fino all'avvento del nuovo secolo.\nImpiego operativo.\nGli esemplari vennero utilizzati come addestratori basici dall'aeronautica militare iugoslava per la formazione dei propri piloti fino alla dissoluzione della Repubblica socialista, venendo ripartito nelle forze aeree delle nuove realt\u00e0 nazionali. Con l'inizio delle guerre jugoslave venne assegnato a compiti operativi di prima linea scontrandosi anche con le forze della NATO durante l'Operazione Deliberate Force."}
{"id": "574908", "revid": "169529", "url": "https://it.wikipedia.org/wiki?curid=574908", "title": "Sto\u00e0 di Attalo", "text": "Lo Sto\u00e0 di Attalo era un porticato di 116,5 metri situato sul lato orientale dell'agor\u00e0 di Atene, donato dal re di Pergamo Attalo II nel 140 a.C.\nStoria.\nEra dotata di due file di colonne, una esterna pi\u00f9 fitta e una interna, e di due vani scala che si trovavano sui lati corti dell'edificio, grazie ai quali si poteva accedere alle 21 botteghe del piano superiore. \u00c8 infatti una delle poche sto\u00e0 greche a svilupparsi su due piani, insieme a quelle di Pergamo.\nIl fratello di Attalo II, Eumene II, commission\u00f2 probabilmente allo stesso architetto la Sto\u00e0 di Eumene posta sull'Acropoli.\nLa sto\u00e0 \u00e8 stata completamente ricostruita dalla Scuola americana di studi classici di Atene, nel 1951. L'edificio, attualmente, ospita il Museo dell'agor\u00e0."}
{"id": "574909", "revid": "38120", "url": "https://it.wikipedia.org/wiki?curid=574909", "title": "Gymnocalycium mihanovichii", "text": "Gymnocalycium mihanovichii \u00e8 una pianta succulenta facente parte della famiglia delle Cactacee, originaria del Sudamerica.\nDescrizione.\n\u00c8 una piccola pianta globulare appartenente al genere \"Gymnocalycium\" , il colore va dal verdastro al rossiccio. In natura la si trova di colore verde scuro, talvolta quasi bruno intenso. La specie facente parte della cultivar \"Hibotan\", presenta una colorazione diversa da quella naturale poich\u00e9 viene privata di clorofilla e, essendo impossibilitata a vivere su proprie radici \u00e8 necessario che sia innestata su un'altra Cactacea quale, generalmente, \"Hylocereus sp.\"\nDistribuzione e habitat.\n\u00c8 originaria del Paraguay, del Brasile e di altre regioni dell'America meridionale.\nColtivazione.\nNei vivai spesso viene quindi innestata su un'altra pianta succulenta \"Hylocereus\". Difficilmente la si trova su proprie radici.\nAlcuni esemplari possono essere anche di colore rosso brillante. Tale variet\u00e0 proviene dai Giapponesi e comprende diverse cultivar."}
{"id": "574911", "revid": "712828", "url": "https://it.wikipedia.org/wiki?curid=574911", "title": "Utapau", "text": ""}
{"id": "574916", "revid": "901389", "url": "https://it.wikipedia.org/wiki?curid=574916", "title": "Dialisi (fisica)", "text": "La dialisi \u00e8 un procedimento fisico con cui si separano una o pi\u00f9 sostanze disciolte in un liquido, utilizzando una membrana semipermeabile che permette selettivamente il passaggio di alcune molecole.\nIl moto delle sostanze \u00e8 di tipo diffusivo, ovvero \u00e8 dovuto essenzialmente alla differenza di concentrazione dei soluti tra i solventi nei due comparti e cessa una volta giunti all'equilibrio.\nTra solventi e soluti \u00e8 importante il contributo dato dalla \"pressione osmotica\" (vedi osmosi).\nUn altro fattore in grado di influenzare il moto delle sostanze \u00e8 dato dal gradiente di pressione tra i due comparti, a condizione che venga ritenuto accettabile (o addirittura gradito, come nel caso della emodialisi) il transito di una certa quota di solvente dal comparto sottoposto a pressione maggiore rispetto all'altro: in queste condizioni il moto dei soluti avviene anche per convezione.\nApplicazioni.\nIn medicina questi processi vengono utilizzati nella emodialisi, il trattamento sostitutivo della funzionalit\u00e0 renale, che consistono essenzialmente nell'eliminazione dell'urea e di altre scorie metaboliche, nel riequilibrio degli elettroliti e acido/base."}
{"id": "574921", "revid": "72663", "url": "https://it.wikipedia.org/wiki?curid=574921", "title": "Server side", "text": ""}
{"id": "574931", "revid": "6923", "url": "https://it.wikipedia.org/wiki?curid=574931", "title": "East West Records", "text": "La East West Records \u00e8 un'etichetta discografica statunitense, nata come sottoetichetta della Atlantic Records. Oggi \u00e8 una filiale della Warner Music Group, che si dedica principalmente a dischi di genere rock. \u00c8 stata fondata nel 1955.\nStoria.\nDopo la creazione nel 1955 ad opera della Atlantic Records, l'etichetta rimase semisconosciuta fino al 1990, quando fu rinominata EastWest Records America. Nel 1991 la EastWest cre\u00f2 con la Atlantic l'etichetta Atco Records e in Europa fu creata la WEA. Nel 1994 la compagnia ruppe i rapporti con la Atlantic e nel 2004 fu acquisita dalla Warner Bros."}
{"id": "574937", "revid": "768068", "url": "https://it.wikipedia.org/wiki?curid=574937", "title": "Concerto per pianoforte e orchestra n. 9 (Mozart)", "text": "Il Concerto per pianoforte in Mi bemolle maggiore, K 271 fu composto da Wolfgang Amadeus Mozart tra il 1776 e il 1777 a Salisburgo (Austria), ed \u00e8 il nono dei suoi ventisette concerti per pianoforte e orchestra. \u00c8 ancora oggi spesso chiamato Jeunehomme, in riferimento al nome di una pianista francese che si sarebbe recata nella cittadina austriaca per una \"tourn\u00e9e\" e per la quale Mozart lo avrebbe scritto. Di essa non si \u00e8 mai saputo alcun particolare, mentre le recenti ricerche del musicologo austriaco Michael Lorenz hanno chiarito che l'opera fu con ogni probabilit\u00e0 destinata alla figlia maggiore del coreografo Jean-Georges Noverre, Louise Victoire, sposata a Vienna con il mercante Joseph Jenamy, abile pianista probabilmente incontrata dal compositore nella capitale viennese nel 1773 e sicuramente a Parigi nel 1778. I pochi riferimenti epistolari mozartiani non sarebbero quindi la trascrizione sbagliata del nome Jeunehomme, come \u00e8 stato sostenuto per la prima volta dagli storici Wyzewa e Saint Foix nella loro monumentale biografia mozartiana , e poi \u00e8 stato a lungo accettato dalla tradizione musicologica, ma una trascrizione piuttosto fedele del nome da sposata della figlia di Noverre, cio\u00e8 \"mad:me jenom\u00e9\", mentre in un'altra lettera il Concerto K. 271 era stato definito \"il concerto per la jenomy\".\nNon si hanno cronache della prima esecuzione a Salisburgo; si ha invece un preciso resoconto di una sua esecuzione nel 1777 a Monaco, con lo stesso Mozart al fortepiano.\nQuesto concerto \u00e8 considerato una delle pietre miliari nella produzione del compositore salisburghese e presenta numerose innovazioni stilistiche che verranno riprese in seguito, anticipando di molti anni le atmosfere e le poetiche del periodo viennese. Le sue stesse dimensioni indicano subito la distanza col passato: a fronte dei 18-20 minuti della durata dei Concerti precedenti, K. 271 supera la mezz'ora. Il lavoro cade nel mezzo del secondo dei periodi in cui \u00e8 abitualmente suddivisa l'attivit\u00e0 compositiva di Mozart, quello della \"prigionia salisburghese\"; \u00e8 preceduto da pagine come la Sinfonia in sol minore K 183 e i cinque Concerti per violino, nei quali la inedita profondit\u00e0 espressiva e la ricerca stilistica chiudono i conti con la musica precedente e contemporanea e aprono nuove stagioni. Anche questo Concerto guarda al futuro e salta a pi\u00e8 pari i cinque anni che lo seguiranno, per collocarsi a fianco dei grandi capolavori dell'ultimo periodo, composti a Vienna dal 1782 in poi.\nAlfred Einstein, uno dei maggiori storici mozartiani, ha definito il concerto \"Jeunehomme\" come \"l'Eroica mozartiana\"; un parallelo con la terza Sinfonia di Beethoven, tradizionalmente il punto di svolta della produzione del compositore di Bonn, non senza riferimento all'identica tonalit\u00e0 di Mi bemolle maggiore.\nI tre movimenti.\nIl Concerto \u00e8 organizzato nei tre tempi classici: un primo movimento \"Allegro\" in forma di sonata, seguito da un \"Andante\" in forma di romanza e da un \"Allegro\" finale in forma di rond\u00f2.\nI Allegro.\nL'Allegro iniziale dichiara subito gli intenti del compositore. L'attacco \u00e8 quello marziale e solenne caratteristico dei Concerti scritti per le grandi occasioni: un primo tema a frasi brevi, molto marcate e segnate da interventi corali dei fiati. Gi\u00e0 dalle prime battute assistiamo all'inserimento del primo elemento di rottura: il pianoforte interviene subito fin dall'esposizione della seconda parte del primo tema.\nLa forma classica ormai consolidata prevedeva una prima sezione puramente orchestrale dell'\"esposizione\" e l'ingresso dello strumento solista solo nel \"da capo\". Mozart, anticipando le rivoluzioni tardo Beethoveniane e romantiche (o per meglio dire offrendo ad esse un modello), presenta immediatamente il solista per quello che \u00e8: un interlocutore paritetico dell'orchestra. Si parla spesso di concezione \"operistica\" per questo concerto, ed il parallelo teatrale \u00e8 corretto e non stupirebbe se non fosse che dovranno passare altri cinquant'anni perch\u00e9 questa concezione \"teatrale\" della musica strumentale trovi le sue formulazioni teoriche, dopo che ormai vi erano stati Mozart, Beethoven e Franz Schubert.\nIl pianoforte \u00e8 dunque in questo concerto un \"personaggio\"; il protagonista di un dramma (inteso nell'etimo greco di movimento) che si contrappone e dialoga con altri personaggi. Questa concezione teatrale della musica strumentale, non abbandoner\u00e0 pi\u00f9 Mozart in tutta la sua produzione successiva. L'orchestra non interagisce come una voce unica; in essa vanno distinti almeno due gruppi: gli archi e i fiati. Gli archi costituiscono qui, come spesso nei lavori futuri, il personaggio antagonista.\nIl rapporto con i fiati \u00e8 pi\u00f9 complesso. Mozart per primo intuisce le enormi possibilit\u00e0 cromatiche dei fiati ora in relazione dialettica col solista, ora come strumento di collegamento tra l'orchestra e questo. Proprio nel \"Jeunehomme\" Mozart incomincia ad usare i fiati in questo modo, anche se confrontandone l'ascolto con i Concerti pi\u00f9 tardi si pu\u00f2 cogliere come la tecnica sia ancora in evoluzione.\nI caratteri del primo movimento, per quanto innovativi sul piano tecnico e stilistico, per quanto schiudano orizzonti vasti nelle dinamiche e nello sviluppo della forma concertistica, sono ancora abbastanza in linea con l'estetica e i migliori lavori del suo tempo.\nII Andante.\nL'autentica rivoluzione arriva con l'Andante centrale. Un tempo quasi congelato in una lunga sezione orchestrale in do minore ci introduce ad una pagina di incredibile bellezza. Un salto estetico di decenni avvicinabile forse solo all'incipit del primo tempo del Concerto in re minore. Qui archi e fiati si alternano alla conduzione della linea tematica con quella ricerca cromatica che sar\u00e0 tipica dell'ultimo Mozart e porta a tensioni assolutamente inedite sino a questo momento. \nL'uso di note ribattute e tenute ora dei corni, ora degli oboi; quasi dei tenor bachiani, per anticipare e poi rafforzare i momenti di maggior tensione emotiva ed armonica. Il dialogo, qui perfetto, tra le diverse parti orchestrali. Lo sviluppo tematico lunghissimo in un brano che dura pi\u00f9 di dodici minuti (un tempo pari solo a certi corali bachiani di cinquanta anni prima). L'ambiguit\u00e0 tonale: il continuo oscillare tra tonalit\u00e0 minori e maggiori e la ricerca di accordi aperti.\nIII Rond\u00f2.\nIl passaggio senza soluzione di continuit\u00e0 al Rond\u00f2 finale, che afferma la concezione unitaria dell'opera e ancora una volta anticipa concetti romantici. Uno solo di questi elementi nuovi avrebbe consegnato questo brano alla storia della musica: trovarli tutti assieme \u00e8 quasi incredibile: una finestra aperta a ci\u00f2 che di profondo stava maturando nella mente di Mozart ed aprir\u00e0 le porte al \"periodo viennese\". \nFin dal suo attacco il terzo movimento \u00e8 un'esplosione di virtuosismo. Scuote l'ascoltatore dalle atmosfere diradate dell'Andante e allo stesso tempo lo proietta in un mondo di luci vorticanti. Galante, mondano e grandioso allo stesso tempo fa assaporare un pizzico della grande citt\u00e0 alla provinciale nobilt\u00e0 salisburghese. \nAnch'esso nasconde una sorpresa, perch\u00e9 lo stupore del pubblico \u00e8 ci\u00f2 che Mozart persegue in tutta la sua opera, e la sezione centrale \u00e8 occupata da un lungo e lirico tema del pianoforte; per poi chiudere pirotecnicamente tornando al tema iniziale."}
{"id": "574939", "revid": "809415", "url": "https://it.wikipedia.org/wiki?curid=574939", "title": "Geri e Freki", "text": "Geri e Freki (dal norreno \"avaro\" e \"ingordo\", talvolta chiamati anche Gere e Freke) sono una coppia di lupi della mitologia norrena, compagni del dio Odino. La loro esistenza \u00e8 attestata in una raccolta compilata nel XIII secolo in base a fonti precedenti e nella prima parte della Edda in prosa dello scrittore Snorri Sturluson. Il \"Gylfaginning\" 38, racconta di come Odino dia da mangiare ai due lupi la carne quando egli si trova nel Valhalla, perch\u00e9 non se ne ciba lui stesso, giacch\u00e9 la sua alimentazione consiste solo nell'idromele. La coppia di animali \u00e8 stata paragonata a figure simili presenti nella mitologia greca, romana e vedica, e potrebbe anche essere connessa alle credenze inerenti alle \"bande di guerrieri lupo\" germaniche, i cosiddetti \u00dalfh\u00e9\u00f0nar.\nEtimologia.\nL'interpretazione dei nomi \"Geri\" e \"Freki\" vuole che significhino \"l'avaro\" e \"l'ingordo\". Il nome \"\"Geri'\"' pu\u00f2 risalire all'aggettivo proto-germanico \"*geraz,\" attestato come \"girs\" in burgundi, \"gerr\" in norreno e \"ger\" o \"giri\" in lingua alto-tedesca antica, tutti significanti \"avaro\". Il nome \"Freki\" invece pu\u00f2 risalire all'aggettivo proto-germanico \"*frekaz,\" attestato come \"faihu-friks\" (bramoso, avaro) in gotico, \"frekr\" (avaro) in norreno antico, \"frec\"o(desideroso, avaro, ingordo, audace) in inglese antico, e \"freh\" (avaro) in lingua alto-tedesca antica. Il professore John Lindow interpreta i nomi in norreno antico come aggettivi nominalizzati. Il professore Bruce Lincoln invece fa risalire ancora pi\u00f9 indietro nel tempo l'origine della parola \"Geri\", sino al protoindoeuropeo \"*gher-\", una parola con lo stesso significato individuato in \"Garmr\", un nome che si riferisce al segugio strettamente associato con gli eventi del Ragnar\u00f6k.\nAttestazioni.\nNel poema eddico Gr\u00edmnism\u00e1l, il dio Odino (travestito da \"Gr\u00edmnir)\" fornisce al giovane Agnarr informazioni sui compagni di Odino. Al giovane viene detto che il dio d\u00e0 da mangiare a Geri e Freki, mentre lui stesso consuma solo vino.\nLa coppia \u00e8 allusa anche tramite la kenning \"I segugi di Vi\u00f0rir (Odino)\" nel poema norreno \"Helgakvi\u00f0a Hundingsbana I,\" precisamente nel verso 13, dove \u00e8 correlata al fatto che vagano per i campi \"avidi dei cadaveri di coloro che sono caduti in battaglia\".\nNell'Edda in prosa, nel \"Gylfaginning\" 38, la figura di \"H\u00e1r\" intronato spiega come Odino dia da mangiare ai due lupi la carne sul suo tavolo, poich\u00e9 Odino non ha bisogno di cibo, dato che il vino per lui \u00e8 sia cibo che bevanda. \"H\u00e0r\" cita le stanze sopra menzionate in supporto a ci\u00f2 che dice. Nel capitolo 75 dell'Edda, nel \"Sk\u00e1ldskaparm\u00e1l,\" c'\u00e8 una lista di lupi selvatici (warg) e lupi, in cui sono inseriti i nomi di Geri e Freki.\nNella poetica scalda, \"Geri\" e \"Freki\" sono nomi comuni usati per il termine \"Lupo. Nel capitolo 58 del \"Sk\u00e1ldskaparm\u00e1l\" (citato nei lavori sugli scaldi \u00dej\u00f3\u00f0\u00f3lfr a cura di Hvinir and Egill Skallagr\u00edmsson). I nomi \"Geri\" e \"Freki\" sono ancora una volta usati per descrivere il termine \"lupo\", nel capitolo 64 del libro \"H\u00e1ttatal\" dell'Edda in prosa. Si fa riferimento a Geri nei kenning per descrivere il \"sangue\" nel capitolo della \"Sk\u00e1ldskaparm\u00e1l,\" e per \"carogna\" nel capitolo 60. \"Freki\" \u00e8 anche usato per il kenning per la \"carogna\" (Carne di Freki) in un lavoro di \u00de\u00f3r\u00f0r Sj\u00e1reksson nel capitolo 58 del \"Sk\u00e1ldskaparm\u00e1l.\""}
{"id": "574940", "revid": "6340", "url": "https://it.wikipedia.org/wiki?curid=574940", "title": "Geri", "text": ""}
{"id": "574943", "revid": "6340", "url": "https://it.wikipedia.org/wiki?curid=574943", "title": "Freki", "text": ""}
{"id": "574947", "revid": "2130303", "url": "https://it.wikipedia.org/wiki?curid=574947", "title": "Chiesa di Santa Maria Assunta (Lamporecchio)", "text": "La chiesa di Santa Maria Assunta (o del Pruno) \u00e8 un luogo di culto cattolico dedicato alla Santa Vergine Maria. La struttura si trova nel comune di Lamporecchio, in localit\u00e0 Orbignano sul Montalbano ed appartiene alla Diocesi di Pistoia.\nDescrizione.\nAll'interno si trovano varie opere che risalgono al XIII e al XIV secolo.\nL'opera pi\u00f9 conosciuta \u00e8 sicuramente la \"Madonna del Pruno\", una scultura trecentesca in legno che raffigura la Vergine in trono col Bambino.\nDegni di nota anche l'acquasantiera del XV secolo e un raffinato bassorilievo in marmo bianco raffigurante la \"Madonna col Bambino\", di scuola donatelliana. Sono presenti anche numerosi affreschi del XIII secolo.\nDurante lavori di restauro sono riaffiorati resti di un edificio preesistente risalente a prima dell'anno 1000.\nUn aneddoto curioso racconta che nel Quattrocento la pieve faceva parte della comunit\u00e0 di Vinci e ci sono testimonianze scritte di un matrimonio qui celebrato che vedeva come sposo lo zio di un ancora giovane Leonardo da Vinci."}
{"id": "574952", "revid": "599013", "url": "https://it.wikipedia.org/wiki?curid=574952", "title": "Masashi \u014cguro", "text": "Carriera.\nClub.\nCresciuto nelle giovanili del Gamba Osaka, ha esordito nella massima serie Giapponese (la J-League) nel 1999 giocando 11 partite; nel 2000 ha giocato 7 partite segnando una rete; nel 2001 si \u00e8 trasferito al Consadole Sapporo dove ha giocato 4 partite; nel 2002 torna nel Gamba Osaka, dove gioca 6 partite segnando una rete; nel 2003 gioca 26 partite segnando 10 reti. Nella stagione 2004 ha segnato 20 volte in 30 partite giocate; nel 2005 gioca 31 partite segnando 16 reti; nel 2005-2006 viene messo sotto contratto dal Grenoble, squadra francese di Ligue 2, dove in 17 partite mette a segno 5 reti.\nNella stagione 2006-2007 gioca 2 partite nel Grenoble riuscendo a segnare una rete e al termine del calciomercato estivo del 2006 viene acquistato dal Torino, con cui ha esordito in Serie A il 10 settembre 2006 nella gara Torino-ChievoVerona (1-0). Con i granata scende in campo 10 volte in due anni. Al termine della stagione 2007-2008 lascia il Torino per scadenza del contratto. Torna quindi in patria dove firma un contratto per i Tokyo Verdy.\nA gennaio 2010 si trasferisce in prestito al Yokohama F.C. e successivamente al FC Tokyo, sempre in prestito. Nel 2011 fino al 2013 si trasferisce al Yokohama F. Marinos, poi firma in Cina per il Hangzhou Greentown in prestito con diritto di riscatto. Nnel 2014 \u014cguro rinnova per il club cinese. Sempre nel 2014 \u014cguro ritorna in Giappone e va a giocare per il Kyoto Sanga in prestito, in seconda divisione.\nNazionale.\nHa debuttato in Nazionale il 29 gennaio 2005 nell'amichevole vinta per 4-0 contro il , rimpiazzando al 77' Takayuki Suzuki.\nHa segnato 3 volte in 4 partite di qualificazione per la Coppa del Mondo FIFA 2006. Ha segnato anche il gol della vittoria contro la nella FIFA Confederations Cup 2005. Successivamente partecipa al Mondiale 2006.\nSi ritira dalla Nazionale nel 2008, dopo avere collezionato complessivamente in 3 anni 22 presenze (di cui solo 4 da titolare) e 5 reti."}
{"id": "574953", "revid": "439868", "url": "https://it.wikipedia.org/wiki?curid=574953", "title": "Chiesa di Santa Maria del pruno", "text": ""}
{"id": "574954", "revid": "125795242", "url": "https://it.wikipedia.org/wiki?curid=574954", "title": "Nazionale di calcio del Gambia", "text": "La nazionale di calcio del Gambia \u00e8 la rappresentativa calcistica del Gambia ed \u00e8 posta sotto l'egida della \"Gambia Football Federation\". La federazione \u00e8 stata fondata nel 1952, ma si \u00e8 affiliata alla FIFA solamente quattordici anni pi\u00f9 tardi.\nLa nazionale non ha mai preso parte alla fase finale della Coppa del mondo e in una circostanza (2021 ) ha partecipato alla fase finale della Coppa d'Africa, raggiungendo i quarti di finale. Nella sua storia vanta tre finali, tutte perse sempre contro il , nella Coppa Am\u00edlcar Cabral e la partecipazione dell'Under-20 al campionato mondiale di categoria del 2007 in Canada.\nNel ranking FIFA, istituito nell'agosto 1993, il Gambia ha raggiunto quale migliore piazzamento il 65\u00b0 posto nel giugno 2009, mentre il peggiore piazzamento \u00e8 il 179\u00b0 posto del marzo 2017. La nazionale occupa attualmente il 125\u00b0 posto della graduatoria.\nStoria.\nLa nazionale gambiana esord\u00ec il 5 dicembre 1962 con il nome di Gambia Britannica, vincendo contro il per 3-2 in casa in amichevole.\nNell'aprile 1963 la squadra partecip\u00f2 al Torneo dell'amicizia in Senegal. Torn\u00f2 in campo non prima del 16 novembre 1968, quando gioc\u00f2 in casa della un'amichevole persa per 2-1. Il successivo match fu ancora contro la Sierra Leone, il 24 aprile 1971, e si chiuse con un'altra sconfitta in trasferta, per 3-1. Il 2 maggio seguente il Gambia si rec\u00f2 in casa della per un'amichevole persa per 4-2. Il 14 maggio 1972, in una gara di qualificazione ai Giochi panafricani del 1973, il Gambia perse per 8-0, ancora in casa della Guinea.\nIl Gambia partecip\u00f2 poi alle qualificazioni all'Olimpiade del 1976, perdendo per 1-0 in casa contro la Guinea il 27 aprile 1975 e subendo un 6-0 in casa dei guineani il 1\u00ba giugno.\nNell'agosto del 1975 il Gambia partecip\u00f2 per la prima volta alle qualificazioni alla Coppa d'Africa, nelle eliminatorie dell'edizione del 1976. L'eliminazione giunse per mano del , vittorioso per 3-0 in Gambia il 10 agosto e per 3-0 in casa il 24 agosto.\nIl 30 gennaio 1977 la nazionale gambiana affront\u00f2 per la prima volta una nazionale europea, la , perdendo per 4-1 in casa in amichevole.\nIl 12 ottobre 2002 la squadra colse la maggiore vittoria della propria storia, battendo per 6-0 il Lesotho in una partita di qualificazione alla .\nNel maggio 2014 il Gambia fu sospeso dalle competizioni internazionali dalla CAF per due anni per aver falsificato l'et\u00e0 dei propri calciatori.\nTra il 2018 e il 2019 la nazionale gambiana conobbe dei significativi progressi, pareggiando per due volte (entrambe per 1-1) contro l' e chiudendo il girone di qualificazione alla al terzo posto, con un bilancio di una vittoria e 3 pareggi e 2 sconfitte in 6 partite. Il 13 novembre 2019 il Gambia sconfisse l' per 3-1 in trasferta, mettendo a referto la prima vittoria esterna in una gara di qualificazione alla Coppa d'Africa o al campionato del mondo, al quarantesimo tentativo. \nNel marzo 2021 la squadra si qualific\u00f2 alla , accedendo per la prima volta nella storia alla fase finale del torneo. In Camerun la squadra gambiana ottenne 7 punti nel proprio girone, qualificandosi come seconda classificata agli ottavi di finale, dove elimin\u00f2 la ; il percorso dei gambiani si arrest\u00f2 dopo lo storico approdo ai quarti di finale, a causa della sconfitta contro il per 2-0.\nRosa attuale.\nLista dei giocatori convocati per le sfide di qualificazione alla contro e del 25 e 29 marzo 2021.\nPresenze e reti aggiornate al 29 marzo 2021\".\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Dati aggiornati al 29 gennaio 2022\".\nI calciatori in grassetto sono ancora attivi con la nazionale."}
{"id": "574959", "revid": "110157", "url": "https://it.wikipedia.org/wiki?curid=574959", "title": "Museo della lana", "text": "Il Museo della lana si trova nel comune di Scanno (provincia dell'Aquila, Regione Abruzzo, Italia).\nStoria.\nIl museo \u00e8 stato fondato nel 1993 in Via Calata Sant'Antonio in un edificio con 12 finestre inizialmente destinato a mattatoio, edificato con le pietre dell'antica porta del borgo sulla strada verso Roma. Il museo \u00e8 stato progettato ed \u00e8 diretto da Michele Rak dell'Universit\u00e0 di Siena.\nIl Museo della lana raccoglie utensili, arredi e documenti della cultura pastorale dell\u2019Arbuzzo tra Ottocento e Novecento in 3 sezioni.\n1. La Mostra permanente \"La vita quotidiana a Scanno tra il 1845 e il 1950\" riunisce gli attrezzi per la lavorazione della lana, dei formaggi, della cartapecora, i beni che hanno prodotto le comunit\u00e0 della Valle del Sagittario.\n2. La chiesa di San Giovanni (1631) raccoglie in un\u2019installazione le statue della tradizione del Sacro dal Seicento a oggi.\n3. La \"Fototeca d\u2019Abruzzo\" ha realizzato il \"Virtual museum of photography\" (Unione Europea, Cultura 2000\")\" e cataloga fotografie storiche, organizza mostre dell'Auditorium delle Anime Sante.\nIl Museo della lana \u00e8 stato progettato con il modello del museo d\u2019identit\u00e0 che unisce storia sociale e della tecnica. \u00c8 un museo di popolo.\nAccoglie studenti di varie universit\u00e0 per stages sulle culture e le identit\u00e0 locali. \u00c8 uno dei centri di studio della fotografia storica abruzzese, italiana, europea. La sezione delle fotografie \u00e8 connessa alla tradizione dei fotografi europei che hanno frequentato Scanno che continua ad essere un borgo attrattivo per i fotografi.\n\u00c8 gestito e curato dai Volontari dall'Associazione per il Museo della lana e l'immagine dell'Abruzzo. E' diretto da Michele Rak dal 1993.\nI volontari, i viaggiatori, i turisti e la comunit\u00e0 di Scanno e della Valle del Sagittario credono che l\u2019accesso alla storia della loro cultura debba essere consentito gratuitamente a tutti come servizio pubblico, come luogo della memoria e come momento della formazione delle nuove generazioni. Per questo hanno prestato e donato al Museo della lana i loro oggetti di vita quotidiana e le immagini che la documentano.\nIl visitatore che entra nel Museo fa un passo di circa 100-200 anni nelle vecchie stanze della cultura pastorale: nella cucina, nella dispensa, nella camera da letto, tra gli utensili per i campi, per l'allevamento, per la lavorazione del formaggio, della lana, del tombolo, dei gioielli e degli amuleti. Tra i tessuti dell'abito etnico e le prime fotografie.\nStruttura.\nL'esterno.\nL'esterno \u00e8 un ottagono in stile romanico-abruzzese, in pietra locale legata con cemento e/o malta, con tettoia a spiovente di media pendenza con tegole rurali.\nL'interno.\nLa grande sala raccoglie gli oggetti che ricostruiscono la vita di un pastore, la preparazione dei formaggi, gli interni delle case, il lavoro dei campi, la tessitura e la tintura della lana ed l'abito tradizionale locale (il costume). Sono esposti gli utensili usati dai pastori durante la transumanza e nei campi, la dispensa, la cucina, la camera da letto (con il letto fatto di foglie di granoturco, le lenzuola tessute e colorate a Scanno, il contenitore di braci usato per riscaldare il letto - \"il monaco\" -, la testiera con le immagini sacre), i contenitori e strumenti per la lavorazione dei formaggi (i paioli, i canestri (fiscelle), le forme, i mestoli) e della lana. Immagini dei culti locali, La mostra permanente \"La vita quotidiana a Scanno e nella Valle del Sagittario 1845-1950\" viene rinnovata ogni anno.\nLa bottega del calzolaio contiene gli strumenti del ciabattino che ha lavorato per quasi tutto il Novecento.\nNelle vetrine sono esposti gli strumenti per lavare i panni, il sapone realizzato con il grasso degli animali, gli attrezzi da cucina per schiacciare le patate e la lavorazione della pasta, i marchi per etichettare il pane, i libri di preghiera, le forchette e i coltelli in osso e ferro lavorati dai pastori prima dell'arrivo della cultura industrialista, gli amuleti in oro ed argento.\nAltri oggetti conservati nel museo che segnalano la sua specializzazione tecnica sono: una valigia in cartapecora, le forbici per la tosatura delle pecore, le misure per il grano, alcune rare bilance, i morsi per le vacche, alcune selle da asino, mulo e cavallo, i crivelli per il grano, la farina e i legumi, i macinini per il caff\u00e8, la stufa, una rara cassapanca da corredo di nozze con le immagini augurali, le pentole, vasi, mortai, piatti, un banco di legno da scuola.\nAltre esposizioni temporanee di foto storiche, attrezzi, gioielli, costumi tradizionali e vasi da farmacia.\nUn grande orologio da torre a due quadranti \u00e8 stato ricomposto riutilizzando i frammenti rimasti ed \u00e8 in attesa di essere riattivato.\nParticolarit\u00e0.\nIl museo conserva alcuni esemplari impagliati di animali dell'area: il grifone, il cucciolo di cinghiale, il teschio di un muflone. Alcune fotografie e macchine fotografiche di un fotografo locale attivo tra Ottocento e primo Novecento (Pietro Di Rienzo, fotografo). Nel museo gli studiosi, i viaggiatori e i volontari espongono i risultati delle loro ricerche sulla cultura abruzzese moderna e contemporanea. Il museo ogni anno espone ogni anno i risultati dell'attivit\u00e0 del \"Centro studi per l'immagine dell'Abruzzo\", conduce ricerche sulla produzione e colorazione dei tessuti, la storia dell'oreficeria etnica, la storia del costume tradizionale di Scanno, la lavorazione del legno e dei metalli.. Il Museo \u00e8 curato da Volontari che ne spiegano i dettagli ai visitatori (in particolare: Concezio Farina, Enzo Gentile, Michele Rak). Il Museo ha curato una serie di Quaderni con i saggi di M.Rak e altri (tra questi: 1) \"100 anni fa. Scanno a fine Ottocento nelle fotografie di Pietro di Rienzo, 1993 - 2) I gioielli dei pastori. Decorazione, patrimonio, eros e fortuna, 1999 - 3) Immagini e oro, 2003 - 4) Il ginocchio di san Rocco. Sull\u2019instabilit\u00e0 delle statue - 5) Popolo e culti dell'Abruzzo moderno ,1998.\" Ha realizzato il \"Virtual Museum of Photography\" nel quadro del Programma Europeo Cultura 2000, 2003. Il Museo opera in sincronia con il giornale \"La Foce\", con il Comune di Scanno, la Regione Abruzzo e con i produttori di beni e servizi nei tradizionali settori dell'economia della Valle: i formaggi, l'oreficeria, i dolci, i biscotti, le marmellate, la cultura eno-gastronomica, la ristorazione."}
{"id": "574960", "revid": "439868", "url": "https://it.wikipedia.org/wiki?curid=574960", "title": "Orbignano", "text": "Orbignano \u00e8 una frazione del comune di Lamporecchio in provincia di Pistoia. Il paesino \u00e8 situato in collina (sul Montalbano). Degna di nota la Chiesa di Santa Maria Assunta risalente a prima dell'anno 1000."}
{"id": "574967", "revid": "26891", "url": "https://it.wikipedia.org/wiki?curid=574967", "title": "MBDA Exocet", "text": ""}
{"id": "574968", "revid": "767487", "url": "https://it.wikipedia.org/wiki?curid=574968", "title": "Sonetti a Orfeo", "text": "I Sonetti a Orfeo (\"Die Sonette an Orpheus\") sono un ciclo di 55 sonetti scritti da Rainer Maria Rilke a Muzot, in Svizzera, in meno di tre settimane nel febbraio 1922 e pubblicati l'anno successivo. \nIl poeta descrive questo periodo di ispirazione come \"un innominato turbine\". L'opera riprende le tematiche delle \"Elegie duinesi\", concluse insieme ai Sonetti ma iniziate un decennio prima.\nRilke risponde alla caducit\u00e0, alla morte come dato ineluttabile dell'esistenza con un'accettazione totale dell'esistenza che richiama Nietzsche."}
{"id": "574970", "revid": "26891", "url": "https://it.wikipedia.org/wiki?curid=574970", "title": "MBDA Apache", "text": ""}
{"id": "574973", "revid": "223320", "url": "https://it.wikipedia.org/wiki?curid=574973", "title": "Matra R550 Magic", "text": ""}
{"id": "574976", "revid": "14691", "url": "https://it.wikipedia.org/wiki?curid=574976", "title": "Mefuvha", "text": ""}
{"id": "574978", "revid": "14691", "url": "https://it.wikipedia.org/wiki?curid=574978", "title": "Pulci (gioco)", "text": ""}
{"id": "574979", "revid": "76963", "url": "https://it.wikipedia.org/wiki?curid=574979", "title": "Spinefarm Records", "text": "La Spinefarm Records \u00e8 un'etichetta discografica finlandese con sede a Helsinki. Promuove gruppi musicali heavy metal, ed in particolare folk metal. La Spinefarm controlla anche le sotto-etichette Spikefarm (fondata da Sami Tenetz dei Thy Serpent), Ranka Recordings, Odor e Ranch.\nNel 2002 venne firmato un accordo con la Universal Music Group con il quale la major si impegna ad aiutare la promozione dei prodotti della label finlandese senza influire nei suoi affari interni."}
{"id": "574981", "revid": "465169", "url": "https://it.wikipedia.org/wiki?curid=574981", "title": "Borr", "text": "Borr o Burr (talvolta reperibile nella forma anglicizzate di Bor e Bur) \u00e8 un personaggio della mitologia norrena, pi\u00f9 precisamente era il figlio di B\u00fari e padre di Odino, V\u00edli e V\u00e9.\n\u00c8 citato nella prima parte dell'Edda in prosa di Snorri Sturluson: il Gylfaginning, al canto VI:\nDopo questa citazione, non si ritrova pi\u00f9 il nome di Borr nell'Edda in prosa. Nella poesia scaldica e nell'Edda poetica Odino \u00e8 spesso definito col kenning di \"figlio di Borr\" ma non si aggiunge nient'altro sul padre.\nProprio per questa mancanza di informazioni il ruolo di Borr nella mitologia non \u00e8 molto chiaro e non \u00e8 certo che venisse venerato come una divinit\u00e0.\nTeorie ed interpretazioni.\nIl ruolo di Borr nella mitologia norrena non \u00e8 chiaro. Lo studioso del XIX secolo Jacob Grimm propose di identificare Borr con Manno come descritto in \"De origine et situ Germanorum\" di Tacito sulla base delle loro funzioni nella teogonia germanica.\nSempre nel XIX secolo lo studioso ed archeologo Finnur Magn\u00fasson ipotizz\u00f2 che Borr fosse \"inteso a significare [...] la prima montagna o catena montuosa, origine dei padri della nostra razza, che emerse dalle acque nella stessa regione dove la prima terra fece la sua apparizione. Questi monti probabilmente erano il Caucaso, detti in persiano \"Borz\" (il genitivo in norreno antico di \"Borr\"). La moglie di Borr, Bestla, figlia del gigante B\u00f6lthorn (\"spina calamitosa\"), potrebbe essere potenzialmente la massa di ghiaccio che si forma sulle sommit\u00e0 dei monti.\". Nel suo \"Lexicon Mythologicum\", pubblicato quattro anni dopo, modific\u00f2 la sua teoria ipotizzando che Borr simbolizzasse la terra e Bestla l'oceano, i quali generarono Odino quale \"spirito della terra\" o la \"grande anima del suolo\" (\"spiritus mundi nostri; terrae magna anima, a\u00ebris et aurae numen\"), mentre V\u00edli (H\u0153nir), quale la \"luce celeste\" (\"lux, imprimis coelestis\") e V\u00e9 (L\u00f3\u00f0urr) quale \"fuoco\" (\"ignis, vel elementalis vel proprie sic dictus\").\nL'etimologia dei termini Borr e Bestla proposta da Finnur Magn\u00fasson fu ripresa dalle teorie storiciste sulla effettiva provenienza degli \u00c6sir dalle terre caucasiche."}
{"id": "574982", "revid": "767487", "url": "https://it.wikipedia.org/wiki?curid=574982", "title": "Napoli spara!", "text": "Napoli spara! \u00e8 un film poliziottesco del 1977 diretto da Mario Caiano.\nTrama.\nA Napoli il giovane commissario Antonio Belli, nonostante la buona volont\u00e0 e l'appoggio di una squadra speciale non riesce ad arrestare il bandito Salvatore Santoro sicuro della protezione del padrino Don Alfredo Criscuolo, boss della camorra che gestisce tutti i mercati di droga della citt\u00e0. Neppure il tentativo di mettergli contro una banda rivale conduce a migliori risultati, e Santoro ed i suoi continuano a mettere a segno diversi colpi e a spargere il terrore in citt\u00e0. Finalmente catturato e messo in prigione, Santoro ne evade per intervento dell'anziano boss. Il commissario Belli viene sospettato dai suoi superiori di amicizia con il boss. L'unico modo per incastrare Santoro sar\u00e0 tendergli una trappola. Alla fine il camorrista sar\u00e0 ucciso in una sparatoria alla Stazione di Napoli Centrale.\nCritica.\nIl film si pu\u00f2 considerare come una sorta di sequel di \"Napoli violenta\", pellicola di Umberto Lenzi realizzata l'anno prima. Infatti il commissario Belli, interpretato da Leonard Mann \u00e8 il sostituto del commissario Betti, interpretato da Maurizio Merli nel film di Lenzi. Caiano decide pure di reinserire nella vicenda la figura di Gennarino, il bambino interpretato da Massimo Deda, gi\u00e0 presente in \"Napoli violenta\", che in questo film, gi\u00e0 orfano del padre, si guadagna da vivere facendo il ladruncolo, e che finir\u00e0 per essere ucciso involontariamente da Santoro durante un conflitto a fuoco.\nA proposito del film Massimo Pepoli ha scritto su \"Il Messaggero\": \u00abIl filmetto, nonostante la banalit\u00e0 della trama, non mancher\u00e0 per\u00f2 di soddisfare gli appassionati del genere, zeppo com'\u00e8 di azione, di sangue e di sparatorie. Inoltre, qualche sporadica punta patetica e un montaggio velocissimo e ben congegnato, meritevole senz'altro di miglior causa, contribuiscono a distaccarlo un po' dalla squallida produzione corrente\u00bb.\nDistribuzione.\nDistribuito nei cinema italiani il 22 febbraio 1977, \"Napoli spara!\" ha incassato complessivamente 1.049.324.370 lire dell'epoca.\nColonna sonora.\nLa colonna sonora \u00e8 composta da Francesco De Masi e include il tema \"Gangster Story\" di Guido e Maurizio De Angelis, gi\u00e0 presente in \"La polizia incrimina, la legge assolve\" e \"Roma violenta\". I brani della colonna sonora dell'edizione CD della Beat Records del 2007 sono:"}
{"id": "574983", "revid": "37268", "url": "https://it.wikipedia.org/wiki?curid=574983", "title": "Spinefarm", "text": ""}
{"id": "574990", "revid": "834", "url": "https://it.wikipedia.org/wiki?curid=574990", "title": "SS-7", "text": ""}
{"id": "574993", "revid": "834", "url": "https://it.wikipedia.org/wiki?curid=574993", "title": "SS-6", "text": ""}
{"id": "574995", "revid": "339392", "url": "https://it.wikipedia.org/wiki?curid=574995", "title": "SS-20", "text": ""}
{"id": "574998", "revid": "834", "url": "https://it.wikipedia.org/wiki?curid=574998", "title": "SS-4", "text": ""}
{"id": "575001", "revid": "212348", "url": "https://it.wikipedia.org/wiki?curid=575001", "title": "SS-N-4", "text": ""}
{"id": "575002", "revid": "834", "url": "https://it.wikipedia.org/wiki?curid=575002", "title": "SS-8", "text": ""}
{"id": "575003", "revid": "339392", "url": "https://it.wikipedia.org/wiki?curid=575003", "title": "SS-18", "text": ""}
{"id": "575005", "revid": "339392", "url": "https://it.wikipedia.org/wiki?curid=575005", "title": "SS-12", "text": ""}
{"id": "575006", "revid": "339392", "url": "https://it.wikipedia.org/wiki?curid=575006", "title": "SS-22", "text": ""}
{"id": "575007", "revid": "79968", "url": "https://it.wikipedia.org/wiki?curid=575007", "title": "Folgore", "text": ""}
{"id": "575009", "revid": "834", "url": "https://it.wikipedia.org/wiki?curid=575009", "title": "SS-9", "text": ""}
{"id": "575010", "revid": "1543377", "url": "https://it.wikipedia.org/wiki?curid=575010", "title": "Eurocopter Tiger", "text": "LEurocopter Tiger \u00e8 un elicottero d'attacco costruito dal gruppo franco-tedesco Eurocopter. In Francia e Spagna \u00e8 conosciuto col nome di Tigre. La progettazione di questo elicottero che doveva entrare in servizio in Francia e Germania venne affidata all'A\u00e9rospatiale e alla MBB ed inizi\u00f2 nel 1989. Il primo prototipo vol\u00f2 nel 1991. Nel 2002 \u00e8 iniziata la produzione di serie, che ha portato alla fornitura dell'elicottero agli eserciti dei due paesi nel 2003.\nSviluppo.\nLo sviluppo del Eurocopter Tiger risale ancora al 1984 quando su richiesta del governo federale tedesco e del governo francese la ditta A\u00e9rospatiale in cooperazione con la ditta tedesca MBB avvi\u00f2 un primo studio per la realizzazione di un elicottero d'attacco di fabbricazione europea. Fermato per un anno dal 1986 al 1987 a causa dei elevati costi di produzione, nel novembre del 1989 il progetto riprese quota quando i due governi ordinarono la fabbricazione di 5 prototipi per una valutazione.\nL'elicottero che originariamente doveva essere un cacciacarri fu modificato dopo la fine della Guerra fredda in un apparecchio pi\u00f9 idoneo a svolgere un largo numero di missioni. La versione tedesca del velivolo anticarro (PAH 2) fu quindi rielaborata e divenne la versione multiruolo (UHT).\nLa produzione di serie del velivolo inizi\u00f2 nel 2002 e nel 2003 si alz\u00f2 in volo per la prima volta la versione HAP francese; lo stesso anno iniziarono le consegne dei primi 80 apparecchi ordinati dalla Francia. Sempre nel 2003 furono consegnati anche i primi elicotteri per la scuola di volo di Le Luc gestita della Bundeswehr e dall'esercito francese. In Germania il Tiger sostituisce l'ormai obsoleto PAH-1.\nNonostante le aspettative dei produttori, il Tiger non riusc\u00ec ad imporsi contro l'AH-64 Apache, che si aggiudic\u00f2 la fornitura di 67 apparecchi per l'esercito britannico. Ci\u00f2 nonostante l'Eurocopter Tiger si pot\u00e9 riscattare di seguito con la fornitura di 22 apparecchi per l'esercito australiano in versione di ricognizione (ARH).\nNel 2003 anche la Spagna scelse una versione HAD del Tiger come elicottero da combattimento. I 24 velivoli ordinati saranno dotati di motori MTR-390 e verranno armati con missili Mistral per la difesa aerea e con missili Trigat (in seguito sostituiti dagli Spike ER) per attaccare i veicoli corazzati, nonch\u00e9 da razzi da 68/70mm. La prima consegna per la Spagna \u00e8 prevista nel 2010.\nVersioni per l'esportazione.\nNel dicembre 2001 la Eurocopter si \u00e8 aggiudicata il contratto per la fornitura di 22 elicotteri in versione Tiger ARH (Armed Reconnaissance Helicopter) a fronte del requisito \"Air 87 Requirement\" emesso dall'Esercito Australiano, con inizio delle consegne nel 2004. Parte delle attivit\u00e0 di assemblaggio e produzione verranno svolte in Australia.\nAnalogamente a quanto \u00e8 avvenuto per gli elicotteri ordinati anche i 24 elicotteri ordinati dalla Spagna verranno prodotti parzialmente con la cooperazione dell'industria aeronautica locale che fornir\u00e0 alcune delle componenti per questo elicottero. L'inizio dei lavori \u00e8 previsto per la fine del 2007 con la consegna di un primo modello pre-serie nel 2008. La Francia ha deciso di aggiornare la maggior parte dei propri Tiger dalla versione HAP alla HAD e, di conseguenza, la versione HAC non sar\u00e0 costruita.\nNel giugno 2006, l'esercito spagnolo ha scelto di sostituire il sistema missilistico Trigat con il Rafael Spike ER per i propri modelli HAD.\nNel luglio 2006, il governo della Arabia Saudita ha firmato un contratto per l'acquisto di 142 elicotteri, tra cui 12 elicotteri d'attacco Tiger."}
{"id": "575011", "revid": "46291", "url": "https://it.wikipedia.org/wiki?curid=575011", "title": "Pueraria", "text": "Pueraria \u00e8 un genere di piante della famiglia delle Fabacee, originario del sud ovest dell'Asia.\nDescrizione.\nComprende piante rampicanti a foglie di color verde chiaro.\nTende ad arrampicarsi lungo i tronchi di alberi da fusto. Cresce velocemente, avvolgendo i suoi tralci attorno al fusto della pianta ospitante e, contemporaneamente, espandendosi lungo i suoi rami. Nel giro di qualche anno l'ospite \u00e8 completamente coperto da un verde mantello di Pueraria dalla cima al piede e ne pu\u00f2 morire per soffocamento.\nI fusti contorti della Pueraria hanno vicino a terra lo spessore d'un pugno d'uomo, mentre al vertice, a 15-30 metri da terra, appaiono come pampini aerei oscillanti, coperti in estate di pannocchie di fiori rosso-violacei.\nLe radici, le foglie ed i germogli sono commestibili ed usati in erboristeria.\nTassonomia.\nComprende le seguenti 20 specie:"}
{"id": "575012", "revid": "339392", "url": "https://it.wikipedia.org/wiki?curid=575012", "title": "SS-14", "text": ""}
{"id": "575013", "revid": "1606966", "url": "https://it.wikipedia.org/wiki?curid=575013", "title": "Il destino di Kakugo", "text": " \u00e8 un manga scritto e disegnato da Takayuki Yamaguchi. \u00c8 stato serializzato sulla rivista \"Weekly Sh\u014dnen Champion\" della Akita Shoten tra il 1994 e il 1996 e in seguito raccolto in 11 volumi \"tank\u014dbon\". \u00c8 stato pubblicato in italiano da Dynamic Italia, in un'edizione fedele all'originale, ma con senso di lettura invertito.\nNel 1996 ne \u00e8 stata tratta una serie OAV in due parti pubblicata in Italia sempre da Dynamic Italia.\nTrama.\nVerso la fine della seconda guerra mondiale, nel campo di concentramento ad Harbin, in Cina, il corpo speciale \"Sterminio Silente\" dell'esercito giapponese, guidato da Shiro Hagakure, compie orribili esperimenti per creare nuove armi. Viene sviluppata la nuova arte marziale \"Biozero\", i \"demoni da combattimento\", esseri umani resi mostruosi e dalla forza inaudita, ed infine gli \"esoscheletri di potenziamento\", armature viventi in grado di rendere un essere umano una vera e propria fortezza ambulante. Tutto ci\u00f2 coster\u00e0 la vita a migliaia di prigionieri.\nNel presente, Oboro Hagakure, discendente di Shiro, decide di rinnegare il sangue maledetto del suo avo e di utilizzare l'arte marziale Biozero e gli esoscheletri di potenziamento per difendere la razza umana dalle ingiustizie. A questo scopo addestra i suoi due figli, Kakugo ed Harara, che infine ereditano gli Esoscheletri pi\u00f9 potenti, Zero e Kasumi. In qualche modo Kasumi altera la mente di Harara, che si ribella al padre uccidendolo.\nNel futuro, assestamenti della crosta terrestre hanno fatto milioni di vittime e quasi rigettato il pianeta nella barbarie. Un piccolo insediamento di giovani giapponesi viene attaccato da orribili creature che si riveleranno poi demoni da combattimento creati con il procedimento inventato da Shiro Hagakure. A difesa dei ragazzi vi \u00e8 Kakugo con il suo esoscheletro di potenziamento Zero. Dal passato riemerge tuttavia Harara, suo fratello, ora a capo dei Demoni da Combattimento.\nAnime.\nLa serie animata de \"Il destino di Kakugo\" copre solo i primi due volumi del fumetto. "}
{"id": "575020", "revid": "339392", "url": "https://it.wikipedia.org/wiki?curid=575020", "title": "SS-14 Scamp", "text": ""}
{"id": "575021", "revid": "110157", "url": "https://it.wikipedia.org/wiki?curid=575021", "title": "Societ\u00e0 Editrice Internazionale", "text": "La Societ\u00e0 Editrice Internazionale (normalmente abbreviata in SEI) \u00e8 una casa editrice ufficialmente costituita nel 1908 a Torino dopo essere stata attiva fin dal 1859, anno in cui venne fondata da Don Bosco accanto al Santuario di Maria Ausiliatrice.\nStoria.\nLa SEI nacque a Torino nel 1908 con la denominazione di \"Societ\u00e0 Anonima Internazionale per la Diffusione della Buona Stampa\" (abbreviato in SAID Buona Stampa). Negli anni che precedettero la Prima guerra mondiale rilev\u00f2 la \"Libreria Salesiana Editrice \" e si specializz\u00f2 nell'editoria scolastica rivolta alle scuole di orientamento cattolico. Durante il conflitto gli edifici di propriet\u00e0 dei salesiani vennero temporaneamente impiegati come spedale. A partire dal 1932, con la riforma Gentile, la produzione libraria ebbe una notevole accelerazione e ampli\u00f2 la propria gamma di titoli includendo tematiche tecnico-scientifiche. Dopo un nuovo periodo di difficolt\u00e0 coinciso con la Seconda Guerra mondiale, che obblig\u00f2 l'editore a trasferirsi a Chieri, nel secondo dopoguerra la sua produzione libraria raggiunse il proprio massimo, e per alcuni decenni la SEI fu la principale casa editrice italiana in vari campi della manualistica scolastica. A partire dagli Anni Ottanta del Novecento la crisi dell'editoria costrinse l'azienda a ridurre la propria attivit\u00e0 ed a cedere una parte della storica sede di Corso Regina Margherita alla Regione Piemonte, che vi trasfer\u00ec alcuni dei suoi uffici.\nLa casa editrice, fino a met\u00e0 del 2018 di propriet\u00e0 della Congregazione Salesiana, \u00e8 attiva nell'ambito della produzione di libri a tema religioso e non, conserva un catalogo di migliaia di titoli, ha una rete distributiva capillare in Italia ed \u00e8 anche una delle principali case editrici scolastiche italiane. Nel maggio 2018 l'intero capitale della societ\u00e0 \u00e8 stato acquisito dall'Editrice La Scuola di Brescia, specializzata nell'editoria scolastica."}
{"id": "575023", "revid": "767487", "url": "https://it.wikipedia.org/wiki?curid=575023", "title": "Tom Keifer", "text": "Biografia.\nCompositore di grande talento e musicista poliedrico, inizia a studiare musica fin dall'et\u00e0 di 8 anni, quando i suoi genitori gli regalano la sua prima Gibson Les Paul per la promozione scolastica. Di l\u00ec a poco former\u00e0 la sua prima band.\nLa prima esibizione dal vivo fu alla Scenic Hills Elementary School, scuola nella quale insegnava sua madre. Proviene da una famiglia di insegnanti, ma preferir\u00e0 prendere una strada diversa e ben presto abbandoner\u00e0 gli studi per dedicarsi completamente alla musica. Passer\u00e0 la giovent\u00f9 suonando ed ascoltando Led Zeppelin, Rolling Stones ed Aerosmith, ma anche vecchi dischi di Johnny Winter, Muddy Waters e B.B. King, facendo nascere in lui un forte amore per il blues rock.\nNel 1979 incomincia a suonare nei locali e dopo aver militato in numerose band tra cui Fascination, Shove, Telepath, Diamond e Saint in Hell, fonda nel 1983 i Cinderella, destinati a diventare una delle pi\u00f9 grandi band hair metal degli anni ottanta. Il gruppo viene notato durante un concerto all\"'Empire Club\" di Philadelphia da Jon Bon Jovi, rimasto particolarmente impressionato proprio dal talento di Keifer.\nI Cinderella arriveranno rapidamente al successo con oltre 15 milioni di dischi venduti in tutto il mondo durante la loro carriera.\nDopo aver guadagnato fama e successo, Keifer si trover\u00e0 a dover affrontare anche momenti difficili. Nel 1991 perde la voce e dovr\u00e0 sottoporsi a numerosi interventi alle corde vocali. Questo in parte causer\u00e0 lo scioglimento momentaneo dei Cinderella, in seguito riformati nel 1997.\nIl 29 aprile 2013 ha pubblicato il suo primo album da solista \"The Way Life Goes\".\nIl 20 ottobre 2017 ha pubblicato \"The Way Life Goes (edizione Deluxe)\", che comprende un CD e un DVD.\nIl 13 settembre 2019 ha pubblicato il suo secondo album da solista \"Rise\", che ha avuto un ottimo debutto nelle varie classifiche di Billboard.\nVita privata.\nTom Keifer si \u00e8 sposato una prima volta nel 1987 con la sua fidanzata storica Emily Pember, la stessa che ha disegnato il famoso logo dei Cinderella.\nSi \u00e8 sposato una seconda volta con la cantante e compositrice Savannah Snow. Nel febbraio 2004 \u00e8 nato il loro primo figlio, Jaidan.\nKeifer \u00e8 apparso in una puntata del reality show \"Extreme Makeover - Belli per sempre\" dove ha aiutato un fan a scrivere una canzone."}
{"id": "575026", "revid": "26891", "url": "https://it.wikipedia.org/wiki?curid=575026", "title": "Poseidon SSM", "text": ""}
{"id": "575031", "revid": "1543377", "url": "https://it.wikipedia.org/wiki?curid=575031", "title": "Garda S\u00edoch\u00e1na", "text": "Garda S\u00edoch\u00e1na na h\u00c9ireann (irlandese: \"Guardia della Pace dell'Irlanda\"), comunemente chiamata An Garda S\u00edoch\u00e1na (pronuncia o ) o pi\u00f9 semplicemente Garda, \u00e8 il corpo di polizia della Repubblica d'Irlanda.\nIl corpo \u00e8 stato creato nel 1922, a poche settimane dall'indipendenza del Paese, e inizialmente assunse il nome di \"Civic Guard\" (guardia civica).\nI suoi membri sono genericamente chiamati Garda\u00ed ( o ), e il loro quartier generale si trova a Dublino, nel Phoenix Park.\nOrganizzazione.\nAl comando della Garda c'\u00e8 un \"Commissioner\" (commissario) di nomina governativa, i cui immediati sottoposti sono due \"Deputy Commissioners\" (Vicecommissari), uno per la Gestione Strategica e delle Risorse, l'altro per le Operazioni. Il primo Vicecommissario, dunque, si occupa dell'organizzazione del corpo a livello nazionale per quanto concerne le risorse economiche, la logistica e i rifornimenti, mentre il secondo lavora alle indagini criminali e si occupa del reclutamento. Ai loro ordini rispondono dieci \"Assistant Commissioners\" (Assistenti Commissari), di cui sei distribuiti per prefettura (Dublino, Est, Nord, Sud, Sud-Est e Ovest) e quattro in ruoli di supporto a livello nazionale. A essi si affianca un Amministratore civile, dello stesso livello di paga degli Assistenti Commissari.\nA questi rispondono circa 25 \"Superintendents\" (Sovrintendenti), che si occupano delle Divisioni; ogni Divisione contiene un certo numero di Distretti, ognuno dei quali \u00e8 gestito da un certo numero di \"Inspectors\" (Ispettori). Ogni distretto \u00e8 suddiviso in Sottodistretti, al comando dei \"Sergeants\" (Sergenti).\nGeneralmente per ogni Sottodistretto \u00e8 presente una Stazione della Garda, a cui fa capo una quantit\u00e0 di Garda\u00ed a seconda dell'importanza della Stazione e del bacino d'utenza. La gran parte di questi mantiene il rango di \"Garda\" (Guardia, per l'appunto), l'equivalente del \"Constable\" nelle forze di polizia britanniche. Il rango pi\u00f9 basso \u00e8 quello degli \"Students\" (Studenti), i cui compiti variano sulla base dell'addestramento e dell'esperienza.\nEsiste anche uno staff di supporto, circa 1000 civili di che si occupano di amministrazione, logistica, controllo, emergenze mediche (esiste anche un Ufficiale Medico Capo), information technology e ricerca scientifica, oltre a un certo numero di autisti, fotografi e insegnanti.\nL'attuale Commissioner della An Garda S\u00edoch\u00e1na \u00e8 Jeremy Andrew Harris (Drew Harris).\nUna polizia senz'armi.\nLe pattuglie della Garda S\u00edoch\u00e0na non portano con s\u00e9 armi da fuoco. Secondo un'antica tradizione locale, infatti, il normale servizio di polizia deve essere effettuato, in citt\u00e0 come nelle campagne, da agenti in uniforme equipaggiati soltanto con un manganello di legno.\nAl momento della creazione, nel 1922, gli agenti della Garda portavano pistole d'ordinanza, ma ben presto il Governo Provvisorio decise di rimuovere le armi dalla dotazione della polizia. La svolta era epocale: gli agenti del Royal Ulster Constabulary, la controversa polizia dell'Irlanda del Nord, infatti, non poteva fare a meno di portare con s\u00e9 le armi per mantenere l'ordine pubblico.\nNelle parole del primo Commissario della Garda, Michael Staines, TD, \u00abla Garda S\u00edoch\u00e0na non prevarr\u00e0 con la forza delle armi o del numero, ma con l'autorit\u00e0 morale che viene loro conferita dal servizio alla popolazione\u00bb. Secondo lo storico irlandese Tom Garvin, una decisione del genere diede alla nuova polizia un vantaggio agli occhi di tutti: \u00abil tab\u00f9 di uccidere uomini e donne che potessero in qualche modo essere visti come spie o informatori\u00bb.\nSecondo un dossier governativo, oggi 3.000 agenti su 12.000 sono armati, e generalmente si tratta di agenti in borghese, o di pattuglie appositamente segnalate - il che include il corpo della Emergency Response Unit (gli SWAT irlandesi) e lo Special Branch, che si occupa di sicurezza nazionale. Nei circa 3.000 agenti armati, si annoverano anche la gran parte dei detective della polizia.\nLe particolarit\u00e0 di una polizia che non si avvale di armi da fuoco si estendono anche ai veicoli: le automobili della Garda, infatti, sono ampiamente riconoscibili da lontano nella loro colorazione verde e blu, e non vengono in alcun modo modificate rispetto ai modelli di serie, se non per una leggera blindatura. Per ottenere dei vantaggi in termini di performance, le vetture vengono acquistate direttamente con motorizzazioni di alta gamma (come la Ford Mondeo 2.5 V6).\nStoria.\nLa Civic Guard fu formata dal Governo Provvisorio nel febbraio 1922 per assumere l'incarico di controllo del neonato Stato Libero d'Irlanda. Di fatto, la Garda avrebbe sostituito il Royal Irish Constabulary e la Irish Republican Police. Nell'agosto 1922 la forza scort\u00f2 Michael Collins al suo incontro con il Lord Luogotenente d'Irlanda al Castello di Dublino.\nIl \"Garda S\u00edoch\u00e1na Act\" (noto anche come il Temporary Provisions Act) sanc\u00ec la creazione dello Stato Libero d'Irlanda l'8 agosto 1923, provvisto di \"una forza di polizia da chiamare e conosciuta come \"An Garda S\u00edoch\u00e1na\"\", La Civic Guard rientrava all'interno del provvedimento, che di fatto ribattezzava il corpo di polizia.\nA Dublino rimase in servizio un corpo indipendente e distaccato, la Dublin Metropolitan Police (DMP), fino al 1925. In quell'anno il DMP si fuse con la Garda S\u00edoch\u00e1na, e da allora essa \u00e8 l'unica polizia in forza a quella che oggi \u00e8 conosciuta come Repubblica d'Irlanda.\nPolemiche e scandali negli anni.\nTradizionalmente la percezione che gli irlandesi hanno della Garda \u00e8 decorosa, soprattutto se comparata a quella del Royal Ulster Constabulary; eppure, diversi scandali hanno danneggiato l'immagine positiva che il corpo ha saputo costruirsi negli anni.\nCome molte polizie, la Garda \u00e8 stata accusata di intimidazione, confisca di beni privati per farne uso improprio, tecniche d'interrogatorio irregolari, spergiuro, e altro.\nSe da un lato molte segnalazioni non sono state provate, molte di esse sono state raccolte in diverse testimonianze poi portate in tribunale. Un totale di 1.173 lamentele ufficiali sono state avanzate dai cittadini contro i Garda\u00ed nel 2005."}
{"id": "575033", "revid": "26891", "url": "https://it.wikipedia.org/wiki?curid=575033", "title": "MX Peacekeeper", "text": ""}
{"id": "575034", "revid": "237256", "url": "https://it.wikipedia.org/wiki?curid=575034", "title": "Prokudin-Gorskii", "text": ""}
{"id": "575036", "revid": "26891", "url": "https://it.wikipedia.org/wiki?curid=575036", "title": "Nike Zeus", "text": ""}
{"id": "575038", "revid": "26891", "url": "https://it.wikipedia.org/wiki?curid=575038", "title": "Nike Ajax", "text": ""}
{"id": "575039", "revid": "77358", "url": "https://it.wikipedia.org/wiki?curid=575039", "title": "Nike Hercules", "text": ""}
{"id": "575041", "revid": "26891", "url": "https://it.wikipedia.org/wiki?curid=575041", "title": "Midgetman", "text": ""}
{"id": "575043", "revid": "729019", "url": "https://it.wikipedia.org/wiki?curid=575043", "title": "Raytheon MIM-23 Hawk", "text": "Il Raytheon MIM-23 HAWK \u00e8 un missile terra-aria (\"SAM - Surface-to-Air Missile\") di fabbricazione statunitense. Il termine \"HAWK\", \u00e8 traducibile dall'inglese in \"Falco\", ed \u00e8 l'acronimo di \"Homing All the Way Killer\"..\nSi tratta di un missile SAM a medio raggio con guida radar semiattiva, entrato in servizio nel 1960 e da allora numerose volte aggiornato. \u00c8 un'arma simile al sovietico SA-3 Goa ma con un apparato di guida pi\u00f9 simile all'SA-6 Gainful. In servizio ha avuto molto successo, tanto che a met\u00e0 anni ottanta ne erano stati costruiti circa 40.000 e la produzione avrebbe avuto luogo ancora per qualche anno almeno. Nonostante sia stato radiato dagli Stati Uniti nel 1997, \u00e8 ancora in uso in diverse parti del mondo.\nPaesi utilizzatori.\nI seguenti Paesi si sono dotati nel corso degli anni di missili Hawk. \nIl sistema HAWK in Italia.\nL'Esercito italiano lo ha utilizzato nei propri reparti di Artiglieria contraerei, dal 1964 fino al 2011.\nNel 1973 vi era un Comando artiglieria contraerei dell'Esercito con il Quartier generale a Padova dal quale dipendevano il 4\u00ba Reggimento artiglieria missili contraerei con il Reparto comando di Mantova composto dal I Gruppo missili Hawk (Ravenna, Rimini), dal II Gruppo missili Hawk (Mantova, Cremona) e la 24\u00aa Compagnia trasmissioni (Mantova) ed il 5\u00ba Reggimento artiglieria missili contraerei con il Reparto comando di Mestre composta dal I Gruppo missili Hawk (San Don\u00e0 di Piave, Basiliano, Fontanafredda, Codroipo, Aquileia), dal II Gruppo missili Hawk (Rovigo, Ferrara, Mestre, Vicenza) e la 25\u00aa Compagnia trasmissioni (Mestre).\nLe unit\u00e0 hanno preso parte anche all'Operazione Deny Flight, all'operazione DINAK (7 marzo 1999/21 giugno 1999) di supporto all'Operazione Allied Force, dove vi era uno schieramento antiaereo basato 4 batterie Hawk dell'Esercito Italiano (Punta Contessa di Brindisi, Torre Veneri di Lecce, Torre Cintola di Monopoli (Italia) ed Aeroporto di Bari-Palese) che hanno contribuito ad assicurare la protezione degli aeroporti della Puglia. \nAncora hanno partecipato, nel 2002, alla protezione del \"Vertice NATO-Russia\", alle operazione della firma della Costituzione europea di Roma nel 2004, nel funerali di Papa Giovanni Paolo II e del successivo insediamento di Papa Benedetto XVI nella Citt\u00e0 del Vaticano, nel 2005. Nel febbraio 2006, alla protezione dei XX Giochi olimpici invernali di Torino."}
{"id": "575045", "revid": "26891", "url": "https://it.wikipedia.org/wiki?curid=575045", "title": "Mauler", "text": ""}
{"id": "575051", "revid": "26891", "url": "https://it.wikipedia.org/wiki?curid=575051", "title": "MIM-48 Chaparral", "text": ""}
{"id": "575052", "revid": "599013", "url": "https://it.wikipedia.org/wiki?curid=575052", "title": "Gore-Tex", "text": "Il Gore-Tex \u00e8 un tessuto sintetico dalle alte capacit\u00e0 impermeabili e traspiranti, costituito da teflon microporoso. \nIl nome deriva proprio dal cognome dell'imprenditore W. Gore e letteralmente significa appunto \"tessuto di Gore\".\nStoria.\nIl Gore-Tex \u00e8 stato inventato dagli imprenditori tessili statunitensi Wilbert L. Gore e da suo figlio Robert W. e brevettato il 27 aprile 1976.\nPer questa loro invenzione nel 2006 Wilbert e Robert Gore sono stati inseriti nel National Inventors Hall of Fame.\nComposizione e struttura.\nIl Gore-Tex \u00e8 composto da politetrafluoroetilene (PTFE) espanso termomeccanicamente. Il tessuto vero e proprio \u00e8 poi costituito da dieci membrane di Gore-Tex ciascuna delle quali presenta circa 9 miliardi di microscopici fori per pollice quadrato. Proprio questi fori permettono la traspirazione mantenendo l'impermeabilit\u00e0 del materiale.\nApplicazioni.\nIl Gore-Tex, come gli altri materiali composti da politetrafluoroetilene (Teflon), viene usato per una grande variet\u00e0 di applicazioni: tessuti tecnici e ad alte prestazioni, ma anche guarnizioni e isolanti. In particolare ha presentato una grossa evoluzione per alcuni settori quali l'alpinismo e gli sport estremi in generale, in quanto ha permesso la produzione di abbigliamento tecnico (giacche a vento) resistente all'acqua, al vento, traspirante e assai leggero. Viene utilizzato anche in campo chirurgico per la produzione di vasi sanguigni artificiali e per la ricostruzione di strutture come il diaframma, il pericardio, ecc."}
{"id": "575053", "revid": "78273", "url": "https://it.wikipedia.org/wiki?curid=575053", "title": "Hiraoka Kimitake", "text": ""}
{"id": "575054", "revid": "1318658", "url": "https://it.wikipedia.org/wiki?curid=575054", "title": "Mistral", "text": ""}
{"id": "575056", "revid": "125623836", "url": "https://it.wikipedia.org/wiki?curid=575056", "title": "Pinhead (personaggio)", "text": "Pinhead, il cui vero nome \u00e8 Elliot Spencer, \u00e8 uno dei Cenobiti protagonisti della serie cinematografica di \"Hellraiser\" ed \u00e8 interpretato principalmente da Doug Bradley, ad eccezione di ', dove \u00e8 interpretato da Stephan Smith Collins, e di ', dove \u00e8 interpretato da Paul T. Taylor.\nPersonaggio.\nPinhead \u00e8 il leader dei Cenobiti, nonch\u00e9 l'unico ad apparire in tutte le pellicole della saga cinematografica. Nel racconto di Clive Barker, questo personaggio ha il ruolo di essere onnipotente e sovrano dei cenobiti, ma \u00e8 un personaggio non di spicco rispetto agli altri cenobiti, limitandosi esclusivamente a comandarli; a partire dal primo adattamento cinematografico, la sua figura \u00e8 diventata quella di leader dei Supplizianti (come si evince quando ferma gli altri nella scena all'ospedale, accettando il patto con Kirsty). Come gli altri Cenobiti, non ha un vero nome: l'appellativo Pinhead (in italiano Puntaspilli) viene adoperato formalmente solo dal terzo film, su suggerimento degli spettatori e fan della saga.\nNel secondo episodio della saga veniamo a sapere che in passato era un veterano della prima guerra mondiale, il capitano Elliot Spencer, che a causa dell'esperienza bellica inizi\u00f2 a cercare nuove vie di piacere e dolore, trovandole nella misteriosa scatola reperita durante il suo servizio in India all'inizio degli anni venti, da cui fu inghiottito. Una volta entrato nella dimensione parallela, Spencer fu trasformato in cenobita dall'Entit\u00e0 che governa la dimensione, a cui non viene fatto alcun riferimento specifico nelle pellicole, mentre qualcosa di pi\u00f9 al riguardo viene detto nel racconto di Barker, ove viene indicato come Leviathan e corrisponde al grande cubo al centro del labirinto, e che presumibilmente cre\u00f2 i primi compagni (Butterball, Chatterer e Cenobita Donna). Dopo gli eventi del secondo film, Pinhead sar\u00e0 il cenobita di maggior rilievo, accompagnato spesso da nuovi compagni creati di volta in volta.\nPinhead ha rappresentato un distacco dagli altri cattivi dei film horror. A differenza di Leatherface, Jason Voorhees e Michael Myers, pu\u00f2 parlare e lo fa. Nonostante ci\u00f2, parla raramente e quasi mai in modo ironico, come nei casi di Freddy Krueger, Chucky, Candyman, Djin o Leprechaun. Solo nel terzo film appare insolitamente spigliato e ironico, probabilmente a causa della perdita del suo residuo lato umano (avvenuta temporaneamente dopo gli eventi del ).\nUn'altra cosa che lo differenzia da altri mostri \u00e8 che talvolta \u00e8 disposto a trattare e dare quindi una possibilit\u00e0 di grazia alla vittima, il che lo avvicina molto a Jigsaw. Sia in \"Hellraiser\" che in ', Kirsty tratta con lui offrendogli pi\u00f9 anime in cambio della sua, mentre in ' non sembra disposto ad accettare altri accordi con la protagonista.\nNon uccide rapidamente, poich\u00e9 come gli altri Cenobiti \u00e8 particolarmente portato per la tortura. Neanche la morte far\u00e0 finire la sofferenza delle sue vittime, dato che verranno portate nella dimensione parallela del Labirinto, dove Pinhead avr\u00e0 \"tutta l'eternit\u00e0 per conoscere la tua carne\".\nViene definitivamente distrutto nel quarto film della saga \"Hellraiser - La stirpe maledetta\", dalla stazione spaziale-trappola a forma di cubo progettata dall'ingegnere Paul Merchant nel 2127.\nProduzione.\nClive Barker ha dichiarato di voler far scomparire Pinhead, ma di volerlo fare con stile. In ciascun film, in Italia, ha avuto un doppiatore diverso (Michele Kalamera, Sandro Sardone, Romano Malaspina, Andrea Lala, Francesco Pannofino e Alessandro Rossi, tenuto conto che gli ultimi due film della serie sono inediti in Italia).\nNel 2011 \u00e8 stato edito in DVD \",\" dove per la prima volta il personaggio non \u00e8 interpretato da Doug Bradley ma dal pi\u00f9 giovane Stephan Smith Collins. Il film \u00e8 stato aspramente criticato da Clive Barker e gli stessi fan sono rimasti scontenti del cambio di attore.\nPoteri e abilit\u00e0.\nPinhead \u00e8 un essere potente, in grado di fare quasi ogni cosa. Possiede la capacit\u00e0 di teletrasportarsi e una potente telecinesi: generalmente usa questa abilit\u00e0 per controllare delle catene uncinate, con cui intrappola le vittime per farne a pezzi il corpo (come succede a Frank nel primo capitolo della saga) dopo averle torturate.\nNel mostra anche la capacit\u00e0 di leggere nel pensiero degli uomini e di poterne controllare la mente, oltre che avere una forza sovrumana, mentre nel quarto capitolo ha dimostrato anche di saper controllare i sogni. Nei film ha poi dimostrato di essere anche in grado di creare altri cenobiti e di donargli poteri di vario tipo.\nNei fumetti si evince che ha il potere di trasmigrare da un corpo all'altro, di dominare il fuoco infernale e di poter aumentare le sue dimensioni a dismisura.\nLa saga.\nLa serie \u00e8 divisa in dieci film:\nLibri e fumetti.\nLa prima apparizione di Pinhead avviene nel romanzo di Clive Barker \"Schiavi dell'Inferno\". In questa iniziale versione si presenta piuttosto diverso da come apparve poi nei film, venendo descritto come un essere onnipotente dall'aspetto sessualmente ambiguo (con una voce sottile e dal suono femmineo), per via delle mutilazioni subite ai genitali, e l'abbigliamento e il cranio ornato di chiodi che lo ha sempre contraddistinto nelle opere successive (ma con l'aggiunta di un chiodo che gli trafigge la lingua). \u00c8 confermato essere al servizio, come i compagni, dell'entit\u00e0 nota come \"Ingegnere\". Nella sceneggiatura originale del film - raccolta poi in volume, nel 1996, col titolo \"\" e venduta in omaggio con il laserdisc del primo film - il suo ruolo e il suo aspetto diverranno poi gli stessi del film.\nIl personaggio appare poi in varie serie a fumetti. Nella miniserie intitolata \"Pinhead\" (pubblicato dalla Epic Comics, divisione della Marvel) questo essere \u00e8 raffigurato come l'ultima incarnazione dello spirito cenobita Xipe Totec, un'entit\u00e0 basata sull'omonima divinit\u00e0 della mitologia azteca. In un'altra storia dal titolo \"Harrowing,\" Pinhead si rivela di essere stato coinvolto in una relazione sentimentale con un cenobita di nome Merkova, che \u00e8 stato poi ucciso dai discepoli di Morte Mamme, la sorella e rivale del dio infernale Leviathan. Alla fine della saga Pinhead giunge all'inferno, spodesta Satana e diventa il nuovo sovrano degli inferi. Nel crossover con Marshal Law viene rivelato che l'incarnazione umana di Pinhead, il capitano Elliot Spencer, prese parte alla battaglia della Somme.\nCapitano Spencer ha un cameo nel romanzo \"Il barone sanguinario\" - secondo capitolo della saga di \"Anno Dracula\" di Kim Newman, in cui lavora come agente del Club Diogene. Traumatizzato dalla guerra, Spencer cerca di ottenere l'invalidit\u00e0 per non tornare nell'esercito infilandosi dei chiodi nel cranio (nella sua introduzione alla raccolta di Newman \"The Original Doctor Shade and Other Stories\" Neil Gaiman afferma che \"Kim Newman \u00e8 stato l'ispirazione principale per Pinhead\").\nNel 2011, Barker ha iniziato a scrivere una serie a fumetti di Hellraiser per la casa editrice \"BOOM!\", ambientata qualche tempo dopo gli eventi del terzo film della saga. In questa storia Pinhead si ricongiunge all'inferno con i suoi compagni Cenobiti dei primi due film (tra cui Chatterer, Female Cenobite, e Butterball), dove, convinto di vivere un'esistenza inutile, entra in crisi depressiva. Decidendo quindi di voler tornare definitivamente alla sua forma umana e cercare la salvezza spirituale, inizia a inviare messaggi in forma anonima a Kirsty Cotton per quanto riguarda le posizioni dei manufatti che evocano cenobiti, per darle cos\u00ec modo di distruggerli. Quando la ragazza individua e apre la Configurazione dei Lamenti, Pinhead e i suoi compagni cenobiti sembrano volerla uccidere ma all'ultimo minuto Pinhead tradisce i suoi compagni Cenobiti e, coadiuvato da Kirsty, li uccide tutti. A partire dal numero del settembre 2011, non \u00e8 chiaro se Pinhead sta cercando di costringere Kirsty a prendere il suo posto come il capo dei cenobiti, o se i suoi piani per tornare a una forma umana comprendono un qualche interesse romantico verso di lei.\nPinhead appare come antagonista principale di \"The Scarlet Gospels\", uno degli ultimi romanzi di Barker (pubblicato nel 2015), seguito diretto di \"Schiavi dell'Inferno\", e nel quale si scontra con Harry D'Amour - investigatore dell'occulto comparso in passato in altre opere di Barker. Nel 1998, Clive Barker ha dichiarato che tale romanzo - all'epoca ancora in fase embrionale - avrebbe segnato la morte di Pinhead, sperando fosse una definitiva dipartita del personaggio. Non avendo mai apprezzato il nome di \"Pinhead\" (coniato dai fan della saga) Barker decide di rinominare il personaggio con il pi\u00f9 formale titolo di \"Prete dell'Inferno\", che \u00e8 il secondo nome con il quale il personaggio \u00e8 conosciuto (un riferimento a questa antipatia \u00e8 descritto in un passaggio del libro con una piccola gag in cui Pinhead si infuria dopo essere stato chiamato con questo nome).\nLa trama nel romanzo imposta l'ambientazione dell'Inferno come una miscela tra Europa e l'antica Grecia, e Pinhead riveste un ruolo di grande autorit\u00e0 ed importanza nella comunit\u00e0 infernale, governando sull'Inferno in assenza di Lucifero, che ha abbandonato l'Inferno poco dopo la sua caduta dal Paradiso. Dopo aver ottenuto tutte le fonti conosciute della magia sulla Terra nel corso di un lungo periodo di tempo, Pinhead rivela a Harry D'Amour che egli ha segretamente eliminato i suoi rivali all'Inferno, assumendo cos\u00ec il controllo completo del regno. Egli rapisce anche Norma, amica di Harry, usandola come ostaggio per visitare una sezione vietata dell'Inferno dove Lucifero sembrerebbe risiedere. L'obbiettivo di Pinhead \u00e8 quello di incontrare Satana, nella speranza di ottenere l'illuminazione dal suo incontro. Tuttavia, egli trova solo Lucifero, morto in una cripta con la sua armatura. Pinhead quindi rimuove e indossa l'armatura di Lucifero, commettendo involontariamente l'errore di risuscitarlo. I due demoni ingaggiano quindi uno scontro in cui Lucifero ha la meglio e Pinhead, prima di morire riesce a uccidere Norma e ad accecare Harry. I suoi resti sono infine distrutti quando una forza invisibile annichilisce l'Inferno, mentre Satana lascia il regno per giungere sulla Terra dopo la battaglia.\nVa inoltre segnalato un altro importante riferimento a Pinhead in \"Sherlock Holmes and the Servants of Hell\", romanzo crossover (scritto da Paul Kane) tra le storie di Sherlock Holmes e l'universo cinematografico di Hellraiser. Mentre indaga sulla natura della Configurazione dei Lamenti, Holmes apprende che \u00e8 stata responsabile della scomparsa di un tenente di nome Spencer, che ha un figlio chiamato Ellie che vorrebbe unirsi all'esercito, con il dottor Watson che ipotizza che \"Ellie\" si vorr\u00e0 unire all'esercito per le ragioni sbagliate, in assenza di una figura paterna. Pi\u00f9 avanti nella trama, Watson incontra un Cenobita con schegge di vetro conficcate nella testa in un modo simile a Pinhead, e successivamente ha dei flashback / flashforward in cui vede altri Cenobiti, tra cui una figura che li sovrasta tutti che \u00e8 fortemente implicito possa essere Pinhead.\nNel 2018 Pinhead appare in un'ulteriore romanzo: \"\", scritto da Mark Alan Miller con la supervisione di Clive Barker e che colma il divario tra \"Schiavi dell'Inferno\" e \"The Scarlet Gospels\". In questo romanzo, Pinhead (identificato come \"l'Uomo Freddo\") ha un nuovo confronto con Kirsty Cotton, alla quale rivela i propri piani di conquista dell'Inferno e della cattura di un mortale che faccia da testimone alla sua ascesa al potere (che si riveler\u00e0 essere appunto Harry D'Amour). \nSebbene siano definiti sequel di \"Schiavi dell'Inferno\", \"The Scarlet Gospels\" e \"Hellraiser: Il Tributo\" in realt\u00e0 sono reboot che si svolgono in una nuova continuity, che fa riferimento al primo film (o alla sua sceneggiatura), piuttosto che al romanzo. Ad esempio, Larry Cotton e Kirsty Cotton sono padre e figlia, mentre nel libro Larry (che in \"Schiavi dell'Inferno\" era chiamato Rory) e Kirsty erano amici e Kirsty era innamorata di lui, e la Configurazione del Lamento \u00e8 descritta come simile al film (con decorazioni dorate), mentre nel libro aveva un aspetto e dei colori diversi (era nera e senza decorazioni). L'aspetto di Pinhead, nei due romanzi viene quindi descritto come pi\u00f9 simile al Pinhead dei film, perdendo cos\u00ec le connotazioni femminili con le quali era stato descritto in \"Schiavi Dell'Inferno\" e ripristinando il suo ruolo di leader dei Cenobiti (nel primo libro, bench\u00e9 non ci fosse una sostanziale differenza di rango tra i quattro Cenobiti, un ruolo di leader era vagamente attribuito ad un Cenobita con il corpo dilaniato da catene, che patteggiava con Kirsty e pronunciava le iconiche frasi di Pinhead). Altro particolare molto importante \u00e8 che, a differenza dei film e dei fumetti ad essi collegati, nei romanzi Pinhead non \u00e8 l'incarnazione demoniaca del capitano Elliot Spencer. \u00c8 confermato essere stato un tempo un umano, ma la sua reale identit\u00e0 \u00e8 ignota. In \"Scarlet Gospels\" si lascia intendere che sia divenuto un demone in un'epoca molto antica (tant'\u00e8 vero che la sua fama gli ha permesso di essere citato in antichi manoscritti o ritratto in quadri e disegni)."}
{"id": "575057", "revid": "78273", "url": "https://it.wikipedia.org/wiki?curid=575057", "title": "Kimitake Hiraoka", "text": ""}
{"id": "575060", "revid": "6066", "url": "https://it.wikipedia.org/wiki?curid=575060", "title": "Lega Delio-Attica", "text": ""}
{"id": "575063", "revid": "26891", "url": "https://it.wikipedia.org/wiki?curid=575063", "title": "Thunderbird SAM", "text": ""}
{"id": "575066", "revid": "1573940", "url": "https://it.wikipedia.org/wiki?curid=575066", "title": "Kunihiko Kodaira", "text": "Biografia.\nI suoi primi lavori riguardarono l'analisi funzionale. Durante la Seconda guerra mondiale lavor\u00f2 in isolamento a Tokyo, preparando una tesi di dottorato sulla teoria di Hodge, presentata nel 1949. Studi\u00f2 anche un po' di crittografia dal 1944.\nNel 1949 si spost\u00f2 all'Institute for Advanced Study di Princeton, invitato da Hermann Weyl. Qui arricch\u00ec la teoria di Hodge con nuovi strumenti introdotti contemporaneamente da altri matematici nella teoria degli operatori e in geometria algebrica, come ad esempio i fasci.\nKodaira scrisse successivamente una lunga serie di articoli in collaborazione con D. C. Spencer, che misero le fondamenta alla \"teoria delle deformazioni\" delle variet\u00e0 complesse, e quindi agli spazi di moduli. Questa teoria influenz\u00f2 successivamente la teoria degli schemi di Grothendieck.\nNel 1960 Kodaira lavor\u00f2 sulla superfici algebriche, sulle curve ellittiche, sulle superfici K3.\nKodaira lasci\u00f2 Princeton nel 1961 e lavor\u00f2 in altre due universit\u00e0 statunitensi fino al suo ritorno in Giappone, nel 1967. Fu quindi professore all'Universit\u00e0 di Tokyo.\nLe sue ricerche gli valsero la Medaglia Fields nel 1954 e il Premio Wolf nel 1984/85."}
{"id": "575067", "revid": "767487", "url": "https://it.wikipedia.org/wiki?curid=575067", "title": "Dracopelta zbyszewskii", "text": "Il dracopelta (\"Dracopelta zbyszewskii\") era un dinosauro erbivoro vissuto nel Giurassico superiore (Kimmeridgiano - Titoniano, circa 155 milioni di anni fa) in Portogallo. \nUn piccolo anchilosauro.\nQuesto animale \u00e8 uno dei primi esemplari di anchilosauri, i dinosauri corazzati che ebbero una grande diffusione nel Cretaceo. L'aspetto doveva essere piuttosto robusto, con un cranio largo e un corpo coperto da piccole placche. Forse, lateralmente, erano presenti degli spuntoni. Il dracopelta era molto piccolo per essere un anchilosauro, e raggiungeva a malapena i due metri di lunghezza. \nNonostante sia noto solo attraverso fossili frammentari, che includono una serie articolata di vertebre dorsali in associazione con costole e osteodermi, questo dinosauro fino a pochi anni fa rappresentava il pi\u00f9 completo esemplare di anchilosauro giurassico, prima della scoperta di \"Gargoyleosaurus\" e di \"Mymoorapelta\". \"Dracopelta\" \u00e8 stato descritto nel 1980 da Peter Galton, che lo classific\u00f2 tra i nodosauridi. Nel 2004, per\u00f2, alcuni paleontologi ristudiarono l'esemplare e conclusero che \"Dracopelta\" era troppo primitivo e poco conosciuto per attribuire i suoi resti a una famiglia precisa di anchilosauri, e lo considerarono un anchilosauro \"incertae sedis\". "}
{"id": "575068", "revid": "108797674", "url": "https://it.wikipedia.org/wiki?curid=575068", "title": "Marco polacco", "text": "Il marka (\"marka polska\", abbreviato \"mp\", plurale \"marek\") fu la valuta del Regno di Polonia e della Seconda Repubblica di Polonia tra il 1917 e il 1924. Era suddiviso in 100 \"fenigow\" (singolare \"fenig\"); la valuta era molto simile all'originale tedesca, sulla quale fu modellata.\nStoria.\nDurante la I guerra mondiale, nel 1915, dopo aver sconfitto i russi, gli Imperi Centrali occuparono l'intero territorio dell'ex-Regno del Congresso e nominarono due Governatori Generali: un tedesco (Hans Hartwig von Beseler) a Varsavia e un austro-ungarico (Karl Kuk) a Lublino. L'amministrazione civile del Paese fu lasciata nelle mani di ufficiali tedeschi (specialmente prussiani) e austriaci (perlopi\u00f9 polacchi). Circolavano quattro valute: il rublo russo, il marco tedesco, il marco dell'Occupazione Tedesca e la corona austro-ungarica. Il 9 dicembre dell'anno seguente, il capo dell'Amministrazione Tedesca, Wolfgang von Kries, proclam\u00f2 la fondazione di una nuova banca, chiamata la \"Banca di Cambio Polacca\" (\"Polska Krajowa Kasa Po\u017cyczkowa\") e la creazione di una nuova caluta, il marka, equivalente al marco tedesco. La stabilit\u00e0 della nuova moneta fu garantita dalla Banca Nazionale tedesca fino alla cifra di 1 miliardo di marchi.\nNel 1917 furono introdotte nuove monete (1, 5, 10 e 20 fenigow) e banconote (\u00bd, 1, 2, 5, 10, 20, 50, 100, 500 e 1000 marek) e iniziarono a sostituire le precedenti valute. Tutte le banconote erano bianche con l'Aquila Bianca della Polonia su campo rosso. All'epoca dell'Armistizio dell'11 novembre 1918 c'erano gi\u00e0 880 milioni di marchi in circolazione. Il nuovo governo polacco decise di mantenere il \"marka\" come valuta e di permettere alla Banca di Cambio di continuare a esistere. L'anno seguente, le banconote fatte in Germania furono rimpiazzate con nuove banconote, recanti motivi storici polacchi. Le banconote da 10, 20 e 500 marchi mostravano un ritratto della Regina Jadwiga di Polonia, mentre le banconote da 5, 10, 100 e 1000 marchi mostravano Tadeusz Ko\u015bciuszko. Fu studiata una moneta d'argento da 50 marchi, ma non fu mai emessa, a causa dell'inflazione galoppante.\nIl Paese, gi\u00e0 devastato da 123 anni di Spartizione della Polonia e da 5 anni di guerra, affront\u00f2 una serie di scontri armati, che parallizzarono ancora di pi\u00f9 l'economia. Nel 1920, durante la guerra polacco-bolscevica, vennero introdotte nuove banconote da 0,50 marchi con Ko\u015bciuszko e da 5000 marchi con sia la Regina sia Ko\u015bciuszko. C'erano all'epoca 5 miliardi di marchi in circolazione. Divenne necessario stampare banconote da 10.000 e da 50.000 marchi; all'inizio dell'anno l'inflazione crebbe con maggiore velocit\u00e0 e furono pertanto introdotte banconote sempre pi\u00f9 grandi: 100.000, 250.000, 500.000 e 1 milione di marchi, fino a tagli da 5 e 10 milioni verso la fine dell'anno. Inizi\u00f2 in quel momento la riforma finanziaria di W\u0142adys\u0142aw Grabski. Il 14 aprile 1924, il Narodowy Bank Polski fu proclamato nuova banca centrale della Polonia. Il marka fu scambiato con una nuova valuta, basata sull'oro, detta Z\u0142oty polacco, al cambio di 1.800.000 marchi per 1 Z\u0142oty polacco. Un dollaro statunitense valeva allora 5,18 Z\u0142oty polacchi, o 9.324.000 marchi polacchi.\nTassi di cambio.\nTasso di cambio di 1 dollaro statunitense in marchi polacchi:"}
{"id": "575072", "revid": "1793900", "url": "https://it.wikipedia.org/wiki?curid=575072", "title": "Kunsthaus Graz", "text": "La Kunsthaus Graz (in lingua italiana \"casa dell'arte\") \u00e8 un museo d'arte a Graz, in Austria.\nStoria.\nProgettata dagli architetti inglesi Peter Cook e Colin Fournier ed inaugurata nel 2003, nell'anno in cui Graz era la capitale europea della cultura.Oggi \u00e8 considerata il simbolo della Graz moderna.\nViene classificato un esempio di Architettura blob, una corrente di progettazione del primo decennio del XXI secolo caratterizzata da geometrie organiche morbide.\nStruttura.\nL'edificio, a forma di bolla, \u00e8 coperto da una pelle di 1.066 elementi di plexiglas ed \u00e8 denominato anche \"friendly alien\" per la sua forma bizzarra; di sera, la sua facciata si illumina e trasmette dei segnali luminosi, mentre di giorno la luce \u00e8 risucchiata da alcune finestre rivolte al nord, tranne una diretta verso est, in direzione del simbolo storico di Graz, la Torre dell'Orologio (\"Uhrturm\").\nLa struttura, nella sua forma e nei materiali utilizzati, mostra la volont\u00e0 di distaccarsi coscientemente dalle case antiche dell'area circostante, con le loro tipiche tegole di cotto rosso, ma, tuttavia, si inserisce con molto rispetto verso l'antico. L'edificio ospita continuamente mostre d'arte moderna, anche grazie alla sua superficie gestita in maniera ottimale, che consente di dedicare due piani alle sole opere degli ultimo cinquantennio; al suo interno si trovano anche un negozio, un ristorante, la medialounge e la Camera Austria, un'istituzione che organizza mostre e gestisce l'omonima rivista di fotografia."}
{"id": "575076", "revid": "212348", "url": "https://it.wikipedia.org/wiki?curid=575076", "title": "Prudhoe Bay", "text": "Prudhoe Bay \u00e8 un census-designated place (CDP) situato nella provincia del Borough di North Slope nello stato federale del Alaska ed \u00e8 situato lungo la costa settentrionale del Alaska (punto GPS: 70\u00b019'32\" N, 148\u00b042'41\" W), al di sopra del circolo polare artico. Secondo il censimento condotto nel 2010 gli abitanti di Prudhoe Bay erano 2.174.\nDescrizione.\nPrudhoe Bay \u00e8 famosa per il suo enorme giacimento di petrolio, il Prudhoe Bay Oil Field. Scoperto nel 1968 cominci\u00f2 ad essere sfruttato nel 1977. Le sue riserve iniziali di 13 miliardi di barili ne fanno il pi\u00f9 grosso giacimento degli Stati Uniti d'America ed il secondo in America del Nord dopo Cantarell (trascurando i giacimenti di sabbie bituminose). Il petrolio estratto \u00e8 inoltre reputato essere di buona qualit\u00e0 (29\u00b0API, 1% di zolfo).\nL'oleodotto (\"Trans-Alaska Pipeline\"), che attraversava l'Alaska del nord da Prudhoe Bay fino al lato sud a Valdez, fu inaugurato nel 1977 e permette il trasporto del petrolio del giacimento. La produzione fu sviluppata rapidamente, raggiungendo una media di 1.6 Mbbls/g nel 1980. La produzione di Prudhoe Bay comprende oltre 80% del petrolio che transita attraverso l'oleodotto.\nQuesto livello di produzione fu mantenuto come previsto fino al 1988, data in cui inizi\u00f2 un declino progressivo. Il giacimento produceva nel 2006 400 kbbls/g comprendendo anche i cinque giacimenti di piccole dimensioni scoperti nei dintorni di Prudhoe Bay, mentre si stima che restino circa 2 Mbbls di riserve. Gli altri giacimenti del \"North Slope\" totalizzano 450 kbbls/g.\nAnche se il giacimento petrolifero si esaurir\u00e0 presto, Prudhoe Bay potr\u00e0 fornire molto gas negli anni a venire non appena il gasdotto verr\u00e0 completato. Come tutti i giacimenti petroliferi, i giacimenti di Prudhoe Bay contengono anche del gas naturale che si trova negli strati al di sopra del petrolio. Questo gas, che fino ad oggi \u00e8 stato reiniettato nel giacimento per mantenere la pressione costante e favorire l'estrazione del greggio, forma una grande cupola sulla sommit\u00e0 del giacimento.\nNel 2006, la zona di Prudhoe Bay produceva la met\u00e0 del greggio estratto in Alaska con 400 kbbls/g e assicurava oltre l'80% della produzione totale americana.\nNel marzo 2006, la compagnia britannica BP ha scoperto una fuga in un oleodotto di transito di Prudhoe Bay che ha lasciato uscire tra i 700000 e 1000000 di litri di petrolio. In agosto 2006, a seguito di una minuscola fuga da un oleodotto a causa della corrosione, BP annunci\u00f2 la chiusura temporanea di Prudhoe Bay, cosa che fece sensibilmente aumentare il prezzo della benzina. \nLa strada che congiunge Prudhoe Bay con Fairbanks, la quale dista a circa due giorni di viaggio da Prudhoe Bay, \u00e8 la Dalton Highway."}
{"id": "575078", "revid": "767487", "url": "https://it.wikipedia.org/wiki?curid=575078", "title": "Circo delle pulci", "text": "Il circo delle pulci \u00e8 un tipo di spettacolo itinerante che ebbe la sua massima diffusione fra la met\u00e0 dell'Ottocento e del Novecento, in genere come intrattenimento secondario nei circhi.\nConcettualmente, si trattava di una teca in cui erano contenute un certo numero di pulci, che, asseritamente \"ammaestrate\", partecipavano a una serie di numeri, ad esempio:\nDate le loro minuscole dimensioni, sulle pareti della teca erano solitamente montate anche lenti di ingrandimento, in modo da rendere pi\u00f9 facile la fruizione dello spettacolo.\nStoria e tecniche.\nI primi circhi delle pulci fecero la loro comparsa negli anni 1830 in Inghilterra. Questo genere di spettacolo rimase molto frequente nei circhi per circa un secolo, iniziando poi a sparire gradualmente.\nTrattandosi di un'arte circense quasi scomparsa, non stupisce che gran parte delle informazioni oggi disponibili sulle tecniche usate siano aneddotiche. \u00c8 certo che moltissimi strumenti elettrici, magnetici e meccanici venivano usati per \"aiutare\" i movimenti delle pulci e che talvolta l'intero spettacolo era una finzione, senza alcuna pulce. Questo genere di circo delle pulci pu\u00f2 essere considerato una forma di illusionismo o, nel caso l'intento fosse apertamente burlesco, di rappresentazione clownesca. L'idea del circo delle pulci come finzione \u00e8 probabilmente quella predominante nella cultura popolare.\nTuttavia, esiste una tradizione di circhi delle pulci che impiegavano realmente pulci vive. I mezzi utilizzati per \"costringere\" o \"abituare\" le pulci a determinati comportamenti variavano a seconda dei numeri proposti; come in altre discipline circensi, il valore di un \"ammaestratore\" stava in gran parte nella capacit\u00e0 di inventare numeri (e quindi tecniche) originali. In genere, per condizionare le pulci a non saltare, le si tenevano per lunghi periodi in contenitori con coperchi molto bassi. Le pulci venivano poi imbrigliate ai carretti con sottili filamenti d'oro. In alcuni casi, sostanze repellenti per le pulci (per esempio la canfora) venivano usate per \"guidare\" le pulci lungo un determinato percorso.\nCirchi famosi.\nIl circo delle pulci del \"Professor Heckler\" si esib\u00ec allo Hubert's Dime Museum di Times Square, a New York, fino al 1957; lo si intravede in una scena del film \"Easy Rider\".\nI circhi delle pulci oggi.\nL'arte del circo delle pulci \u00e8 in gran parte una tradizione dimenticata; tuttavia, qualche esibizione di questo genere continua a essere proposta ancora oggi. All'Oktoberfest, per esempio, si \u00e8 esibito molte volte il \"Floh Zirkus\", in cui le pulci, tra l'altro, giocano a calcio.\nNella cultura di massa.\nNel linguaggio comune, l'espressione \"circo delle pulci\" viene talvolta usata per far riferimento a un sistema di finzioni sociali, specialmente se volte a compiacere un \"padrone\"; per esempio, potrebbe essere chiamato \"circo delle pulci\" il servile \"entourage\" di una persona potente.\nNel film d'animazione \"A Bug's Life\" prodotto dalla Pixar, il direttore del \"circo degli insetti\" \u00e8 una pulce."}
{"id": "575079", "revid": "1305772", "url": "https://it.wikipedia.org/wiki?curid=575079", "title": "Javelin", "text": ""}
{"id": "575080", "revid": "339392", "url": "https://it.wikipedia.org/wiki?curid=575080", "title": "Javelin SAM", "text": ""}
{"id": "575082", "revid": "57342", "url": "https://it.wikipedia.org/wiki?curid=575082", "title": "Umberto Cardia", "text": "Biografia.\nEsponente del Partito Comunista Italiano e gi\u00e0 parlamentare europeo, fu protagonista della politica dell'autonomia sarda di sinistra.\nOriginario di Arbatax, giornalista, aveva lavorato nella sede regionale sarda della RAI ed era un promotore del periodico \"Rinascita Sarda\". Consigliere comunale di Cagliari, fu consigliere regionale per quattro legislature (dal 1953 al 1967), eletto poi deputato fu riconfermato fino al 1976.\nIn seguito venne eletto alle elezioni europee del 1979, divenendo membro della commissione per i trasporti e della delegazione per le relazioni con il Giappone.\nNel 1991 venne colpito da un'ischemia. Mor\u00ec nella sua residenza cagliaritana il 25 giugno 2003."}
{"id": "575085", "revid": "767487", "url": "https://it.wikipedia.org/wiki?curid=575085", "title": "Cristiano Bertocchi", "text": "Biografia.\nComincia a suonare il basso all'et\u00e0 di vent'anni, mentre le prime esperienze in un gruppo musicale risalgono all'attivit\u00e0 in una band di death metal chiamata Suffer Age. A questo segue un periodo di perfezionamento presso la scuola musicale Koala a Massa dal 1993 al 1995 e soprattutto l'ingresso nei Labyrinth, ove militer\u00e0 per circa dieci anni. Dal 2006 al 2012 ha suonato nei Vision Divine per sostituire Andrea Torricini: quest'ultimo, poi, \u00e8 rientrato in formazione, in quanto Cristiano ha deciso di dedicarsi in modo intensivo all'attivit\u00e0 didattica, ai suoi progetti solisti e alla produzione di band del panorama metal italiano. Dal 2014 diventa ufficialmente il bassista degli Wind Rose, band di cui aveva curato il debutto discografico \"Shadows over Lothadruin\"."}
{"id": "575092", "revid": "712828", "url": "https://it.wikipedia.org/wiki?curid=575092", "title": "Varl", "text": ""}
{"id": "575095", "revid": "767487", "url": "https://it.wikipedia.org/wiki?curid=575095", "title": "Dirty Dancing - Balli proibiti", "text": "Dirty Dancing - Balli proibiti (\"Dirty Dancing\") \u00e8 un film del 1987 diretto da Emile Ardolino e interpretato da Patrick Swayze e Jennifer Grey.\nIl brano portante della colonna sonora, \"(I've Had) The Time of My Life\", vinse l'Oscar ed il Golden Globe, ed i due interpreti, Bill Medley e Jennifer Warnes, si aggiudicarono un Grammy Award come miglior duetto.\nTrama.\nNell'estate del 1963, la famiglia Houseman (composta da padre, madre e le due figlie) si reca in vacanza nelle Catskill Mountains, presso un villaggio turistico di propriet\u00e0 dell'anziano Max Kellerman. La figlia minore e prediletta Frances, detta \"Baby\", di diciassette anni, aspira ad entrare al Mount Holyoke College per studiare economia con l'obiettivo di accedere ai Peace Corps. Nel corso della sua vacanza Frances conosce Johnny Castle, il quale, insieme a Penny Johnson, lavora come maestro di ballo per gli ospiti dell'Hotel. Baby rimane affascinata e travolta dai ritmi del ballo e comincia a frequentare Johnny.\nNel frattempo Penny scopre di essere rimasta incinta da Robbie (il cameriere degli Houseman) e decide di abortire. Penny non pu\u00f2 quindi esibirsi con Johnny in un numero di ballo e questo farebbe loro perdere il compenso economico per la stagione. Baby si offre allora di sostituirla, Johnny diventa il suo insegnante e presto tra loro scoppia la passione. I due riescono anche a esibirsi in un numero speciale, con grande successo. Baby chiede poi in prestito dei soldi a suo padre per pagare l\u2019aborto di Penny. Afferma di non potergli dire a cosa le serva il denaro e il padre, che si fida molto di lei, acconsente. L\u2019intervento viene eseguito clandestinamente e Penny rischia la vita. Viene poi salvata dal padre di Baby, medico, che rimane molto deluso dalla figlia e le proibisce di frequentare Johnny, credendo che sia il responsabile di tutto. Successivamente Johnny viene accusato dai gestori dell'albergo del furto del portafoglio di un cliente. Baby, per scagionarlo, confessa che Johnny non avrebbe potuto compiere il furto poich\u00e9 in quel momento era in camera con lei. A rubare il portafoglio si rivela infatti essere stata una coppia di vecchietti, ma Johnny viene ugualmente licenziato, poich\u00e9 gli era severamente vietato avere relazioni con gli ospiti.\nL'ultimo giorno di vacanza della famiglia Houseman per\u00f2, Johnny, ormai sinceramente innamorato di Baby, ritorna nel villaggio turistico per rivederla, esibendosi con lei in un ultimo scatenato mambo collettivo. Baby e Johnny riescono quindi a riscattarsi agli occhi di tutti.\nProduzione e distribuzione.\nOriginariamente partito con un budget ridotto e senza attori famosissimi (ad eccezione di Jerry Orbach in un ruolo di supporto), \"Dirty Dancing\" \u00e8 diventato un enorme successo. Le riprese del film si sono svolte dal 5 settembre al 27 ottobre 1986. Il film ha guadagnato oltre 214 milioni di dollari in tutto il mondo, diventando il primo film a vendere pi\u00f9 di un milione di copie in home video.\nAlcune celebri scene del film sono state girate al Mountain Lake, in Virginia.\nData di uscita.\nIl film \u00e8 uscito nelle sale statunitensi il 21 agosto 1987, mentre in Italia il 14 gennaio 1988.\nRemake.\nIl film ha avuto una \"rivisitazione\" nel 2004, \"Dirty Dancing 2\" e un remake televisivo nel 2017.\nColonna sonora.\nLa colonna sonora del film ha avuto in origine due pubblicazioni:\nEdizioni home video.\nSia il film che la colonna sonora di \"Dirty Dancing\" sono stati ripubblicati nel 2001 come \"Collector's Edition\".\nIl film \u00e8 stato distribuito dalla Live/Artisan e pubblicato in DVD, mentre la colonna sonora, \u00e8 stata pubblicata dalla BMG in due CD, riproponendo le stesse canzoni di \"Dirty Dancing\", pubblicate nel 1987, presenti questa volta nel primo disco, e di \"More Dirty Dancing\", pubblicate nel 1988, presenti invece, in questa edizione, nel secondo disco.\nNel 2003 sia il film che la colonna sonora di \"Dirty Dancing\" sono stati ripubblicati come \"Ultimate Edition\", un'edizione che anticipa di qualche mese l'uscita nelle sale cinematografiche di \"Dirty Dancing 2: \"Havana Nights\"\" (2004).\nIl film edito nel 1987 dalla Vestron Video \u00e8 stato ripubblicato come \"Dirty Dancing - Ultimate Edition\" dalla Artisan Home Entertainment in una nuova edizione, \"ultimate\" (\u00abdefinitiva\u00bb), rimasterizzata e in doppio DVD in cui viene aggiornata con del materiale extra (interviste e commento audio sul film).\nLa colonna sonora che venne pubblicata dalla RCA nel 1987 con \"Dirty Dancing\" e ampliata poi nel 1988 con \"More Dirty Dancing\", \u00e8 stata pubblicata dalla BMG il 9 dicembre 2003 come \"Ultimate Dirty Dancing\", dove le canzoni, seguendo la storia del film, questa volta sono in ordine cronologico. Nel 2004 viene pubblicata una \"Special Edition\" della colonna sonora.\nNella colonna sonora \"Ultimate Dirty Dancing\" che propone ben 26 brani, manca \"The Time Of My Life (Instrumental Version #2)\", ripresa del brano \"The Time Of My Life\", arrangiato dalla John Morris Orchestra. Il brano in questione \u00e8 presente, al momento, in \"More Dirty Dancing\" (1988), e coincide in una scena del film, in cui i due personaggi principali sono immersi in acqua, per le prove del ballo.\nSia il film che la colonna sonora di \"Dirty Dancing\" sono stati ripubblicati nel 2007 in un'edizione celebrativa. Il film \u00e8 stato distribuito dalla Lions Gate in due DVD-Video e Blu-ray disc. La colonna sonora \u00e8 stata riedita dalla BMG in CD+DVD. La copertina in nero, in cui si cela il numero \"20\", dietro il titolo in rosa del film, mostra i due protagonisti, Patrick Swayze e Jennifer Grey, immortalati in una scena del film, durante le prove di ballo.\nIn Italia le edizioni in VHS e DVD del film sono state distribuite nel 2003 dalla Eagle Pictures.\nAltri media.\n\u00c8 stato registrato uno spettacolo, tributo al film \"Dirty Dancing\", al Greek Theatre di Los Angeles, il 15, 16 e 17 agosto 1988. Questo concerto \u00e8 stato pubblicato dalla Vestron Pictures, in un video-VHS ed un album disponibile in Long Playing e CD.\nMusical.\nIl film \u00e8 stato adattato per il palcoscenico come musical nel 2004 col titolo \"Dirty Dancing: The Classic Story on Stage\". Prodotto da Jacobsen Entertainment in Australia con un costo di 6,5 milioni di dollari, \u00e8 stato scritto dalla stessa autrice del film Eleanor Bergstein e presenta le stesse canzoni del film, con l'aggiunta di alcune scene inedite.\nCitazioni e riferimenti.\nPer la sua grande popolarit\u00e0, il film \u00e8 stato citato in modo pi\u00f9 o meno parodistico in numerose occasioni, tra cui nell'episodio \"Prima volta a New York\" della sitcom \"How I Met Your Mother\", in cui i protagonisti si raccontano reciprocamente le loro prime esperienze sessuali; Barney \u00e8 riluttante a parlarne, ma messo sotto pressione decide di mentire, ispirandosi proprio alla relazione tra Johnny e Baby, iniziando a raccontarla come propria ma venendo immediatamente smascherato. In un sapiente montaggio, si vede un parziale remake della scena in questione, in cui i protagonisti danzano e flirtano sulle note di \"Love Is Strange\", ma con Neil Patrick Harris al posto di Patrick Swayze.\nPost-\"Dirty Dancing\".\nLo studio di produzione di \"Dirty Dancing\", la Vestron Video, nonostante gli enormi incassi del film produsse una serie di flop che lo portarono alla bancarotta nel 1990. Lo studio venne rilevato dalla Live Entertainment, mentre i diritti di \"Dirty Dancing\" furono acquistati prima dalla Artisan Entertainment ed in seguito dalla \"Lions Gate Entertainment\".\nL'incredibile successo del film ebbe il paradossale effetto di bloccare la carriera, e anche la vita, di molti di coloro che vi lavorarono. I due protagonisti Patrick Swayze e Jennifer Grey subirono negli anni diverse parodie, e finirono per non riuscire ad avere ruoli in film importanti per molti anni. Per Swayze la situazione si sblocc\u00f2 nel 1990 grazie al film \"Ghost - Fantasma\". La Grey, invece, non riusc\u00ec mai pi\u00f9 a far decollare la propria carriera.\nL'attore Max Cantor abbandon\u00f2 la carriera cinematografica per diventare scrittore, ma poi mor\u00ec per overdose di eroina nel 1991, all'et\u00e0 di 32 anni. Il regista Emile Ardolino mor\u00ec di AIDS nel 1993. Una delle ballerine professioniste del film, Jennifer Stahl, venne uccisa nel 2001. Jerry Orbach, che nel film interpretava il padre di Baby, \u00e8 morto il 28 dicembre 2004 per un tumore alla prostata a 69 anni. Il protagonista Patrick Swayze \u00e8 morto, cinquantasettenne, a Los Angeles il 14 settembre 2009, dopo aver lottato per un anno contro un cancro al pancreas."}
{"id": "575098", "revid": "123352501", "url": "https://it.wikipedia.org/wiki?curid=575098", "title": "Tullia Carettoni Romagnoli", "text": "Biografia.\nTullia Romagnoli Carettoni \u00e8 nata a Verona il 30 dicembre 1918, figlia di Ettore Romagnoli, uno dei pi\u00f9 illustri grecisti italiani, compie gli studi superiori a Milano, per poi trasferirsi con la famiglia a Roma dove si iscrive alla facolt\u00e0 di Lettere. Pur cresciuta in un ambiente famigliare borghese conformista, cui tuttavia deve la sua raffinata educazione e una formazione intellettuale e culturale d\u2019eccellenza, dimostra fin da giovinetta di avere carattere forte e indipendente e le idee chiare. Si laurea giovanissima in archeologia e nel 1940 sposa Gianfilippo Carettoni, ricercatore e archeologo, che negli anni \u201960 e \u201970 \u00e8 stato Sovrintendente alle Antichit\u00e0 di Roma. Nel 1941 mette al mondo il suo unico figlio al quale, in memoria del padre, mette il nome di Ettore. \nDocente della scuola italiana\nLo scoppio della Seconda guerra Mondiale sorprende Tullia Carettoni all\u2019inizio del suo percorso di insegnante di lettere, dapprima nelle scuole private poi, cessata la guerra, partecipa con successo ai concorsi pubblici e nel 1947 le viene assegnata Latina come prima sede d\u2019insegnamento. Tornata a Roma le viene assegnata la cattedra di lettere all\u2019Istituto Tecnico Leonardo da Vinci e poi nel 1956 quella di Storia dell\u2019Arte al Liceo-ginnasio Torquato Tasso,dal 1956 al 1960. Nel 1959, a seguito della sua elezione a membro della Direzione Nazionale del Partito Socialista Italiano, lascia l\u2019insegnamento per dedicarsi interamente all\u2019attivit\u00e0 politica.\nL\u2019impegno politico\nL\u2019interesse per la politica di Tullia Romagnoli Carettoni, inizia a Roma negli anni dell\u2019universit\u00e0 per poi maturare come opposizione al regime fascista e diventare partecipazione attiva nella Resistenza romana con le formazioni liberali. Nell\u2019immediato dopo guerra confluisce con queste nel Partito d\u2019Azione. Nel 1947 i forti contrasti interni al partito, sulle alleanze e le prospettive politiche, determinano lo scioglimento del Partito d\u2019Azione e la diaspora dei suoi maggiori esponenti; la Carettoni, insieme al troncone principale guidato da Riccardo Lombardi, confluisce nel Partito Socialista, che proprio all\u2019inizio di quello stesso anno aveva subito la \u201cscissione di Palazzo Barberini\u201d. Si candida senza successo, nelle elezioni del 1948, con il Fronte popolare, in un collegio piemontese.\nL\u2019essere a quel tempo una delle pochissime donne impegnate nella politica e, soprattutto, il suo carattere deciso, la sua preparazione culturale, la vivace intelligenza e le particolari doti organizzative, la impongono come uno dei quadri di maggiore interesse del partito socialista. Pu\u00f2 finalmente far valere, nel partito e non solo, le sue idee sullo stato dell\u2019insegnamento nelle scuole di ogni ordine e grado e battersi con passione a sostegno della parit\u00e0 e della condizione femminile in una societ\u00e0 moderna. Le vengono assegnati incarichi di prestigio e responsabilit\u00e0 nel settore della scuola ed in quello femminile e di rappresentanza del partito nelle organizzazioni di massa. In tale veste opera nel Sindacato Nazionale Scuola Media, allora ancora unitario, e nell\u2019Unione Donne Italiane. Impegno massacrante, ma non impossibile. Riesce per qualche anno e con abilit\u00e0 a conciliare casa, scuola e partito.\nL\u2019adesione ad un partito di massa (il PSI), con le sue regole interne, allora ancora fossilizzate sul culto del centralismo democratico e fortemente condizionate dal patto di unit\u00e0 d\u2019azione con i comunisti, \u00e8 stata per Tullia Carettoni una salutare scuola per capire l\u2019utilit\u00e0 ed i limiti della disciplina di partito. Per contro la partecipazione attiva alle scelte politiche fondamentali del Paese in un momento storico di grandi mutamenti interni e internazionali ha contribuito ad arricchire, a dare spessore, alla sua formazione politica.\nInfatti gli anni \u201950 segnano eventi importanti sia sul piano istituzionale che politico ed il Partito Socialista, seppure all\u2019opposizione, li vive da protagonista. Sono gli anni della ricostruzione materiale e morale del Paese nei quali le scelte politiche interne sono fortemente condizionate da quelle internazionali che risentono a loro volta della radicalizzazione della divisione in blocchi. I timidi approcci di distensione seguiranno un andamento altalenante e si consolideranno a livello di rapporti diplomatici. Le questioni internazionali alimenteranno nel nostro Paese il dibattito tra le forze politiche e nei partiti avviando un ampio processo di revisione culturale e ideologico. La rivelazione dei crimini staliniani e alcuni tragici eventi accelereranno il processo di autonomia socialista dal PCI e l\u2019avvio di quel percorso politico che approder\u00e0 alla fine di quegli anni, non senza contrasti interni e l\u2019ufficializzazione di correnti di pensiero diversificate, all\u2019apertura al dialogo con i Cattolici.\nEletta nel Comitato Centrale del Partito Socialista, Tullia Carettoni condivide la linea autonomista di allontanamento dal Partito Comunista e sposa l\u2019idea del dialogo con i cattolici che ritiene un passaggio necessario per interrompere anni di governi conservatori dominati dalla Democrazia Cristiana, necessario per rinnovare il paese attraverso la costruzione di un nuovo quadro politico-parlamentare e per avviare un positivo confronto sulle principali riforme da avviare. Tesi non condivisa dalla sinistra del PSI che teme l\u2019involuzione socialdemocratica del partito.\nA sostegno della linea politica ufficiale del partito Tullia Carettoni partecipa a dibattiti, tavole rotonde, conferenze e gira l\u2019Italia in lungo e in largo affrontando, preparatissima, problematiche politiche interne o internazionali, a volte scottanti, con la serena forza della ragione.\nAl 33\u00ba Congresso socialista, svoltosi a Napoli nel febbraio 1959, viene eletta membro della Direzione Nazionale e, come detto, lascia l\u2019insegnamento ormai diventato inconciliabile con il nuovo e maggiore carico di responsabilit\u00e0 politiche.\nIn un paio di anni prende corpo quella politica di centro-sinistra che segner\u00e0 la storia politica italiana degli anni a venire e che prende avvio nel 1962 con l'appoggio esterno dei socialisti ad un governo presieduto dal democristiano Amintore Fanfani. La riforma della scuola media unica e obbligatoria e, soprattutto, la nazionalizzazione dell\u2019energia elettrica, una delle riforme fortemente voluta dai socialisti, ed in particolare da Riccardo Lombardi, uno dei suoi dirigenti di maggiore rilievo, sembrano confermare la tesi che la trasformazione della societ\u00e0 italiana possa realizzarsi solo con l\u2019alleanza tra PSI e DC. Tuttavia nel giro di pochi mesi questa tesi subisce un duro ridimensionamento, confermato negli anni successivi dall\u2019abbandono delle cosiddette \"riforme di struttura\" e la sostanziale rinuncia a una compiuta programmazione economica.\nAlle elezioni politiche dell\u2019aprile 1963 Tullia Romagnoli Carettoni, candidata per il Senato nel collegio di Mantova, viene eletta con un\u2019ottima percentuale di voti e fa il suo ingresso in Parlamento dove viene assegnata alla Commissione Istruzione Pubblica e Belle Arti.\nNel contempo iniziano i dissensi all'interno della corrente autonomista del PSI guidata da Nenni. Al momento di varare il nuovo governo di centro-sinistra organico, ossia con la partecipazione diretta del PSI, Riccardo Lombardi e altri esponenti autonomisti vicini alle sue posizioni, tra cui Tullia Romagnoli Carettoni, rifiutano (16-17 giugno 1963, \"notte di S. Gregorio\u201d) di approvare il programma negoziato da Nenni con Aldo Moro e provocano il rinvio della nascita del governo; la discriminante non \u00e8 la partecipazione al governo, ma il mantenimento di una prospettiva di cambiamento radicale della struttura socio-economica del Paese.\nLa partecipazione al governo \u00e8 invece la principale motivazione della scissione della sinistra socialista guidata da Tullio Vecchietti e Dario Valori che, insieme a Lelio Basso, danno vita nel gennaio 1964 al PSIUP. Questa scelta viene giudicata da Tullia Romagnoli Carettoni come una sorta di scorciatoia. Fare un altro partito non serve e non risolve il problema di fondo, vale a dire che, una volta fatta la scelta di andare al governo, per preservarne l\u2019autonomia sarebbe stato pi\u00f9 efficace restare nel partito e contribuire alla promozione di una sua linea politica autonoma, ben distinta dalle linee programmatiche del governo, frutto di mediazione tra partiti di diverso orientamento politico. Questo modo di interpretare il ruolo del PSI e la sua politica come funzione distinta dalla sua partecipazione al governo non sono condivise da coloro, e sono la maggioranza del partito, che, al contrario, considerano preminente l\u2019ingresso del partito nella \u201cstanza dei bottoni\u201d e sposano la tesi del pieno sostegno al programma di governo concordato. Ci\u00f2 determina la definitiva frattura della corrente autonomista e la formale nascita della corrente lombardiana.\nLe stretta creditizia e i \u201cfatti del luglio 1964\u201d (durante i quali Nenni denuncia il \u00abrumore di sciabole\u00bb che giungeva da settori delle Forze Armate) con le dimissioni del Presidente della Repubblica Antonio Segni, frenano la spinta riformatrice del centrosinistra, costringendo il PSI sulla difensiva.\nMentre l\u2019attenzione del mondo \u00e8 rivolta con apprensione alla guerra del Vietnam, dove i bombardamenti americani sul Nord fanno temere una estensione del conflitto, in Italia il PSI, per aumentare la propria forza contrattuale nel governo, decide di avviare il processo di unificazione col PSDI.\nLa tutela e la valorizzazione dei beni culturali italiani\nSempre nel 1964 Tullia Carettoni viene nominata Vice Presidente della Commissione parlamentare d\u2019indagine per la tutela e la valorizzazione del patrimonio storico, archeologico, artistico e del paesaggio, meglio nota come \u201cCommissione Franceschini\u201d che, grazie al prezioso apporto della sua vasta competenza nella materia, dopo un lavoro d\u2019indagine scrupoloso, emana ben 84 Dichiarazioni, la prima delle quali contiene per la prima volta la nozione di \u201cbene culturale\u201d, espressione che da quel momento entra ufficialmente nel linguaggio giuridico italiano.\nIl distacco dal PSI\nL\u2019unificazione socialista non piace alla Carettoni che tenta in tutti i modi quanto inutilmente di opporvisi. Al Congresso del PSI, convocato per benedire quell\u2019operazione politica, un piccolo gruppo di lombardiani, tra cui la stessa Carettoni, rompe con la corrente e decide di non aderire al nuovo partito che nasce comunque il 30 ottobre 1966. Il nuovo partito \u00e8 fragile e fin dai primi mesi di vita mostra i propri limiti. Poi i poco consolanti risultati elettorali conseguiti alle amministrative e i forti contrasti politici e personali interni ne determineranno il declino.\nPur determinato da profonde convinzioni politiche per Tullia Romagnoli Carettoni il distacco dal PSI \u00e8 stato un evento sofferto. Venti anni di militanza in un partito lasciano il segno e non basta a sanare la ferita la costituzione del Movimento dei Socialisti Autonomi, pensato pi\u00f9 per dare un punto di riferimento a tutti coloro che non avevano aderito al Partito Socialista Unificato (PSU), che come una possibile alternativa a quella scelta. Pi\u00f9 suggestiva politicamente \u00e8 l\u2019iniziativa a cui sta pensando Ferruccio Parri, il vecchio capo della Resistenza, che ritrova al Senato iscrivendosi al Gruppo parlamentare Misto.\nParri riteneva maturo lo scongelamento dei milioni di voti comunisti ed il superamento della cosiddetta \u201cdelimitazione della maggioranza\u201d, che di fatto veniva invocata dai partiti al governo per escludere il PCI da ogni decisione politica. L\u2019iniziativa doveva anche servire per riavvicinare alla politica tutti coloro che per un motivo o per un altro se ne erano allontanati nel corso degli anni.\nGli incontri della Carettoni con Parri, a cui partecipano anche il Sen. Simone Gatto e l\u2019On. Luigi Anderlini, e una fitta rete di colloqui con i maggiori esponenti dei partiti da coinvolgere (il PCI e il PSIUP), servirono per mettere a punto l\u2019iniziativa che avrebbe trovato espressione nel documento, pubblicato il 17 dicembre 1967, conosciuto come \u201c\"Appello Parri per l\u2019unit\u00e0 delle sinistre\"\u201d, appello rivolto \u201c\"a quanti avvertono l\u2019esigenza di un\u2019azione unitaria per un sostanziale progresso del paese\u201d.\"\nNascita della \u201cSinistra Indipendente\u201d\nQuesto \u201cAppello\u201d non ottiene del tutto l\u2019effetto sperato, ma ha il merito, complice la legge elettorale, di aprire la strada alla presentazione di liste elettorali unitarie PCI-PSIUP per il Senato alle elezioni politiche del 1968. Liste aperte anche alla candidatura di un consistente numero di personalit\u00e0 indipendenti proposte dallo stesso Parri, che una volta elette si ritrovano e formano il Gruppo parlamentare che assume la denominazione di Sinistra Indipendente. Tra le personalit\u00e0 elette ci sono ex magistrati, scrittori, un medico e un sindacalista e c\u2019\u00e8 anche Tullia Romagnoli Carettoni, che per l\u2019esperienza parlamentare maturata \u00e8 nominata Segretario del Gruppo, carica che conserva per l\u2019intera legislatura. Questo Gruppo parlamentare si riformer\u00e0 nelle successive cinque legislature, ma i suoi componenti saranno candidati come indipendenti ed eletti nelle liste dal Partito Comunista Italiano (PCI).\nVerso il compromesso storico\nGli anni \u201970 segnano la fine di una classe politica, quella degli idealisti interessati a formare una societ\u00e0 con criteri di imparzialit\u00e0 e di moralit\u00e0, nasce quella dei faccendieri che stipulano patti clientelari con i soldi pubblici e privati, si consolida il rapporto politica-affari. Sono gli anni di piombo e degli opposti estremismi che pi\u00f9 o meno consapevolmente fanno da velo al malaffare diffuso. Ma sono anche gli anni in cui si avvia quel processo politico, auspicato dalla Sinistra Indipendente, di apertura politica alla sinistra comunista che approder\u00e0 al cosiddetto \u201ccompromesso storico\u201d di Berlinguer.\nQuando il PCI, seguendo un processo di revisione politica e ideologica, si trasforma e assume la denominazione di Partito Democratico della Sinistra (PDS), i parlamentari della Sinistra Indipendente, alla fine della X legislatura,nel 1992,ritenendo assorbite in questo nuovo partito le ragioni che ne avevano determinato la nascita, decidono lo scioglimento del Gruppo parlamentare.\nL\u2019impegno per i diritti civili \nTullia Romagnoli Carettoni siede in Parlamento al Senato della Repubblica per tre legislature, fino all\u2019aprile 1979. Sono legislature brevi a causa delle turbolenze politiche e sociali che in quegli anni sconvolgono partiti e Paese. Dal maggio 1972 ad aprile 1979 \u00e8 eletta Vice Presidente del Senato e come parlamentare il suo sar\u00e0 un impegno che abbraccer\u00e0 varie discipline, dalla riforma scolastica e universitaria alla migliore valorizzazione dei beni culturali e artistici, che approder\u00e0 alla istituzione del Ministero dell\u2019Ambiente, dalla battaglia per l'Europa unita alla difesa dei diritti umani sul piano internazionale, in particolare nei casi di Vietnam, Grecia, Spagna e Cile, dalla lotta contro la strategia della tensione e il neofascismo alla tutela dell'ordine pubblico e della lotta al terrorismo. Ma soprattutto svolger\u00e0 un ruolo notevole in quanto a risultati politici concreti nelle battaglie per i diritti civili sostenendo per esempio la costituzione della Commissione pari opportunit\u00e0, la riforma del diritto di famiglia, l\u2019introduzione del divorzio e la legge di regolamentazione dell'aborto. Sono temi sui quali si \u00e8 scritto molto, ma pochi sanno che se oggi anche l\u2019Italia ha una legge che regola lo scioglimento del matrimonio lo si deve al paziente e faticoso lavoro di mediazione svolto da Tullia Romagnoli Carettoni. \nA seguito del colpo di stato militare in Grecia del 1967, a sostegno della Resistenza e delle famiglie dei politici deportati o incarcerati, la Carettoni fonda il Comitato per la libert\u00e0 della Grecia e il Comitato per gli aiuti umanitari al popolo greco, entrambi presieduti da Ferruccio Parri, ai quali riesce a dare un\u2019impronta unitaria con la partecipazione dei rappresentanti di tutti i partiti democratici italiani.\nL\u2019elezione al Parlamento europeo\nDal gennaio 1971 all\u2019ottobre 1976 la Carettoni \u00e8 membro della Rappresentanza italiana al Parlamento Europeo dove ritorna dal 1979 al 1984, eletta nelle prime elezioni dirette a suffragio universale. Qui si occupa di Affari sociali e di occupazione, delle relazioni economiche esterne, dello sviluppo e cooperazione, dell\u2019associazione della Grecia e di quella della Turchia alla CEE.\nNel 1978 la Carettoni, a conferma del suo impegno per le conquiste legislative a favore delle donne, \u00e8 chiamata a presiedere il Consiglio nazionale dell\u2019Unione Italiana Centri Educazione Matrimoniali e Prematrimoniali, un'organizzazione laica, senza scopo di lucro che si occupa di pianificazione familiare.\nLe relazioni internazionali\nL\u2019attivit\u00e0 parlamentare in Italia e in Europa favoriscono la passione della Carettoni per i viaggi. Con la valigia sempre pronta, nella sua lunga vita ha girato tutto il mondo in forma privata o al seguito di delegazioni politiche o diplomatiche ufficiali. Ci\u00f2 le ha permesso di soddisfare il suo interesse per la cultura, l\u2019arte, i costumi, le usanze, i sistemi di governo di popoli anche profondamente diversi da quelli europei e occidentali in genere e di mettere in evidenza le sue qualit\u00e0 relazionali, frutto di un comportamento aperto e intelligente, rispettoso del diverso.\nSono queste sue qualit\u00e0 che spiegano in parte come, una volta cessata l\u2019attivit\u00e0 parlamentare, siano stati affidati alla Carettoni incarichi istituzionali di prestigio internazionale come la Presidenza dell\u2019Istituto Italo Africano negli anni \u201980 fino alla sua fusione con l\u2019Istituto italiano per il medio ed estremo Oriente, decisa dal Ministero degli Affari Esteri, avvenuta nel 1995, fusione che ha dato vita all\u2019Istituto Italiano per l\u2019Africa e l\u2019Oriente (IsIAO) nel quale \u00e8 confermata come Presidente onorario.\nLa Commissione italiana per l\u2019UNESCO\nA dicembre 1985 viene nominata presidente della Commissione italiana per l\u2019UNESCO, incarico che mantiene fino al 2004. Nessun incarico come questo esalta e soddisfa il suo interesse e la sua sensibilit\u00e0 per la cultura e il dialogo culturale. Sono anni di frenetica attivit\u00e0 tra convegni, tavole rotonde e l\u2019avvio di numerose iniziative e naturalmente viaggi, non si risparmia. Dedica la massima attenzione al tema delle diversit\u00e0 culturali che per lei e per l\u2019Unesco costituiscono un patrimonio comune dell\u2019umanit\u00e0, tanto da considerarle necessarie per il genere umano quanto la biodiversit\u00e0 per ogni forma di vita sul pianeta. Il pericolo, secondo la Carettoni, \u00e8 quello di voler imporre un modello culturale all\u2019occidentale dove il fattore economico sovrasta l\u2019importanza dei fattori culturali, di fatto escludendo buona parte dei Paesi meno fortunati. \u00c8 questo tipo di pretesa, secondo la Carettoni, che provoca reazioni nazionalistiche, tribalistiche, fondamentalistiche, quando invece lo sviluppo dovrebbe essere un processo di partecipazione creativa nel quale tutti hanno un ruolo da svolgere.\nNel 1992 \u00e8 nominata presidente del Forum Internazionale delle Donne del Mediterraneo, una organizzazione non governativa dell\u2019ONU e dell\u2019UNESCO, che si pone come obiettivo lo scambio di notizie e la collaborazione tra le donne dei Paesi del Mediterraneo a favore della pace e della promozione dei diritti civili.\nDama di Gran Croce dell\u2019Ordine al Merito della Repubblica\nNel marzo 2005, viene nominata dal Presidente della Repubblica Carlo Azeglio Ciampi \u201c Dama di Gran Croce dell\u2019Ordine al Merito della Repubblica Italiana. Istituito nel 1951, \u00e8 il primo fra gli Ordini nazionali ed \u00e8 destinato a \"\"ricompensare benemerenze acquisite verso la Nazione nel campo delle lettere, delle arti, della economia e nel disimpegno di pubbliche cariche e di attivit\u00e0 svolte a fini sociali, filantropici ed umanitari\"\u201d.\nUn riconoscimento dovuto ad una donna la cui vita \u00e8 stata passione creativa e lavoro politico, in cui il fattore culturale ed educativo \u00e8 stato elemento centrale ed essenziale di sviluppo democratico, garanzia di progresso, di comprensione, di quella politica che oggi viene definita la \u201cbella politica\u201d e che per Tullia Romagnoli Carettoni \u00e8 stata innanzitutto il rispetto delle idee altrui, il rispetto per tutte le diversit\u00e0 a cominciare da quelle culturali, religiose ed etniche. Attraverso le varie organizzazioni di cui si \u00e8 occupata \u00e8 stata \"testimonial\" inconsapevole della cultura italiana \nL\u2019impegno in Herity\nUno degli ultimi impegni della Carettoni, gi\u00e0 avanti con l\u2019et\u00e0, \u00e8 la presidenza del Comitato Internazionale di HERITY, organismo non governativo e non profit per la Gestione di Qualit\u00e0 del Patrimonio Culturale, che ha voluto ricordarla cos\u00ec: come una di quelle \u201c\"persone rette, oneste, indipendenti\"\u201d che \u201c\"hanno la capacit\u00e0 di lasciare radici profonde non solo nella famiglia ma anche in tutte le persone con le quali hanno creato una sintonia forte di obiettivi e di anima\"\u201d.\nTullia Romagnoli Carettoni \u00e8 morta il 24 novembre 2015, all'et\u00e0 di 96 anni, molti la ricordano e la ricorderanno come una delle poche donne che hanno segnato con le loro lotte personali e politiche la storia della nostra democrazia. \nArchivio personale.\nLe sue carte personali sono depositate a Milano presso l'Archivio dell'Unione Femminile Nazionale."}
{"id": "575105", "revid": "15732", "url": "https://it.wikipedia.org/wiki?curid=575105", "title": "Tullia Carettoni", "text": ""}
{"id": "575111", "revid": "15732", "url": "https://it.wikipedia.org/wiki?curid=575111", "title": "Tullia Romagnoli", "text": ""}
{"id": "575117", "revid": "72265", "url": "https://it.wikipedia.org/wiki?curid=575117", "title": "Vettore colonna", "text": ""}
{"id": "575121", "revid": "26891", "url": "https://it.wikipedia.org/wiki?curid=575121", "title": "Bomarc", "text": ""}
{"id": "575124", "revid": "72265", "url": "https://it.wikipedia.org/wiki?curid=575124", "title": "Vettore riga", "text": ""}
{"id": "575125", "revid": "599013", "url": "https://it.wikipedia.org/wiki?curid=575125", "title": "Stadio Enzo Blasone", "text": "Lo stadio comunale \"Enzo Blasone\" \u00e8 il principale impianto sportivo di Foligno. Comunemente noto come \"Santo Pietro\" dal nome del quartiere in cui sorge, \u00e8 adibito a uso polivalente. Dal 1983, anno della sua inaugurazione, \u00e8 sede degli incontri del Foligno Calcio.\nStoria.\n\u00c8, per grandezza, il terzo stadio umbro. La costruzione fu avviata conseguentemente alla promozione della squadra calcistica cittadina in Serie C2 nella stagione 1981-1982, data la sopraggiunta insufficienza del vecchio \"Comunale\" sito nella zona di Porta Romana (ora ridenominato Campo de li Giochi Marcello Formica e Paolo Giusti, utilizzato per disputare la giostra della Quintana).\nIl nuovo impianto fu inaugurato ufficialmente l'8 giugno 1983 con l'amichevole Foligno- (0-6), e fu pronto per l'inizio del campionato di Serie C1 1983-1984 in cui, nel frattempo, era stata promossa la formazione biancazzurra.\nLo stadio ospita tuttora le partite casalinghe del Foligno. Anche noto con il nome del quartiere in cui si trova (Santo Pietro), \u00e8 stato di recente intitolato a Enzo Blasone, storico calciatore e allenatore dei \"falchetti\", tra i primi calciatori italiani morti di sclerosi laterale amiotrofica. Tra le altre intitolazioni recenti che hanno riguardato i suoi settori, ci sono state la tribuna \"Angelo Giacinti\", la gradinata \"Adelmo Pizzoni\" e la curva \"Marco Bucciarelli\".\nAll'interno dello stadio vi sono inoltre gli impianti di atletica leggera \"Cesare Bini\", gestiti e utilizzati dalle societ\u00e0 di atletica locali."}
{"id": "575128", "revid": "767487", "url": "https://it.wikipedia.org/wiki?curid=575128", "title": "Tendaguria tanzaniensis", "text": "La tendaguria (\"Tendaguria tanzaniensis\") era un dinosauro erbivoro vissuto nel Giurassico superiore in Tanzania, nell'Africa orientale.\nFauna africana.\nQuesto animale era un grande sauropode, dotato di un collo lungo e probabilmente di una testa arrotondata. Le zampe erano robuste e di forma massiccia, mentre il corpo era voluminoso e l'animale intero poteva raggiungere i venti metri di lunghezza. Questo dinosauro viveva accanto a dinosauri molto conosciuti come \"Brachiosaurus\" (ora \"Giraffatitan\") brancai, lo stegosauride \"Kentrosaurus\" e l'ornitopode \"Dryosaurus\". I suoi probabili predatori comprendevano forme vicine ad \"Allosaurus\".\nUn sauropode molto particolare.\nI resti di questo sauropode sono stati rinvenuti nei pressi della famosa localit\u00e0 di Tendaguru (da cui prende il nome); l'olotipo, descritto da Bonaparte, Heinrich e Wild nel 2000, consta di due vertebre dorsali anteriori rinvenute a Nambango, a 15 chilometri da Tendaguru, in strati del Kimmeridgiano (circa 150 milioni di anni fa). Le vertebre di questo animale erano opistocele (ovvero cave posteriormente) e differiscono da quelle di altri sauropodi per il fatto che sono molto basse, con spine neurali quasi assenti. Queste spine non sono distinte dal corpo vertebrale e non si originano dall'area che circonda l'arco neurale.\nPer queste ragioni \"Tendaguria\" \u00e8 ritenuto essere un sauropode altamente specializzato, con una muscolatura di tipo molto particolare: i muscoli probabilmente si ancoravano alla superficie dorsale dei processi trasversali delle vertebre; le sue relazioni con gli altri sauropodi non sono affatto chiare: una vertebra cervicale attribuita a \"Tendaguria\" mostra alcune somiglianze con \"Camarasaurus\", ma ugualmente questo strano dinosauro \u00e8 stato posto in una famiglia a s\u00e9 stante, quella dei tendaguriidi (Tendaguriidae). Una vertebra dorsale proveniente dal Cretacico inferiore della Croazia sembra essere molto simile alle vertebre di \"Tendaguria\"."}
{"id": "575131", "revid": "916580", "url": "https://it.wikipedia.org/wiki?curid=575131", "title": "Arrow", "text": ""}
{"id": "575133", "revid": "767487", "url": "https://it.wikipedia.org/wiki?curid=575133", "title": "Leftfield", "text": "I Leftfield sono un duo di musicisti elettronici e produttori discografici, composto da Paul Daley e Neil Barnes e formato nel 1990 a Londra, Regno Unito.\nStoria.\nPionieri nei campi della musica dance intelligente (IDM) e house progressiva, uniscono sonorit\u00e0 house con influenze dub e reggae (Release the pressure, 1995).\nInoltre furono tra i primi insieme a The Chemical Brothers e Underworld, nel campo della musica elettronica, a collaborare con cantanti per includere parti vocali nei loro pezzi.\nLa loro influenza si \u00e8 fatta sentire nel genere elettronico fino ad essere definiti da Scott Kirkland dei Crystal Method come \"La migliore band elettronica, punto\".\nIl loro stile downtempo ha ispirato un filone musicale che \u00e8 stato identificato come \"leftfield\", con diverse classifiche ad esso dedicate in varie riviste inglesi come \"DJ Magazine\" e \"Mixmag\"; genere che pu\u00f2 essere accostato anche al pi\u00f9 conosciuto chillout.\nNel 2010, Barnes discute con Daley della possibilit\u00e0 di riesumare la band senza riuscire a convincere il compagno. Continuer\u00e0 in solo a portare avanti la sigla Leftfield sia come dj sia discograficamente. Sempre nel 2010 esce l'album dal vivo \"Tourism\".\nA giugno 2015 la formazione capitanata dal solo Barnes d\u00e0 alle stampe \"Alternative Light Source\", album pubblicato sull'etichetta Infectious. All'album partecipano vari ospiti al canto come Channy Leaneagh (Poli\u00e7a), Ofei, Tunde Adebimpe (TV On The Radio) e gli Sleaford Mods."}
{"id": "575134", "revid": "712828", "url": "https://it.wikipedia.org/wiki?curid=575134", "title": "Vjun", "text": ""}
{"id": "575140", "revid": "466539", "url": "https://it.wikipedia.org/wiki?curid=575140", "title": "Gianfranco de Bosio", "text": "Biografia.\nDurante la Resistenza, a Verona, fu un esponente di spicco della lotta contro il nazifascismo e fu uno dei componenti del CLN provinciale al comando di Renato, ossia Otello Pighin. Ha iniziato la sua attivit\u00e0 da studente, presso il teatro dell'Universit\u00e0 degli Studi di Padova, da lui fondato, legando il proprio nome alla riscoperta del Ruzante e alla presentazione delle sue opere in edizioni filologicamente attendibili. Si laurea nel 1946 in Letteratura francese con una tesi su Moli\u00e8re, con il professor Diego Valeri. Tra gli anni '50 e gli anni' 60 si dedica alla riscoperta del Ruzzante e della sua drammaturgia in termini scenotecnici insieme allo studioso veneziano Ludovico Zorzi.\nHa diretto il Teatro Stabile di Torino dal 1957 al 1968. \u00c8 stato Sovrintendente dell'Ente Lirico Arena di Verona dal 1968 al 1970 e dal 1992 al 1998. Tra le sue regie teatrali spiccano accanto a quelle dei testi ruzantiani, \"La resistibile ascesa di Arturo Ui\" (1961), di Brecht, \"Il bugiardo\" (1963), \"Le donne de casa soa\" (1986) e altre commedie di Goldoni, \"Le mani sporche\" (1964), di Sartre. Al Teatro Verdi (Trieste) nel 1964 cura la regia di \"La P\u00e9richole\", con Ugo Savarese, e nel 1969 di \"Der Freisch\u00fctz\", con Virginia Zeani e Nicola Rossi-Lemeni.\nAll'Arena di Verona debutta con la regia di \"Romeo e Giulietta\" (Gounod) nel 1977. Nel 1979 \u00e8 la volta di \"Mefistofele\" di Arrigo Boito e nel 1982, \"Otello\" e la rievocazione dell\"Aida\" del 1913 (diciassette edizioni), portata anche in trasferta in Svizzera, in Germania, a Vienna, Tokyo ed Israele. Nel 1987 cura \"La traviata\" e nel 1991 \"Nabucco\", riproposto per cinque stagioni. Nel 2011, 2012 e 2013 riprende le due regie di \"Aida\" e \"Nabucco\". Al Teatro La Fenice di Venezia nel 1980 cura la regia di \"Maria de Rudenz\", con Katia Ricciarelli, nel 1986 \"Attila\", con Samuel Ramey e nel 1988 \"I quatro rusteghi\", con Ivo Vinco ed Ugo Benelli. Ha anche diretto tre film: \"Il terrorista\" (1963), \"La Bet\u00eca ovvero in amore, per ogni gaudenza, ci vuole sofferenza\" (1971) e \"Mos\u00e8\" (1974). Dal 1998 \u00e8 docente presso la Scuola del Piccolo Teatro di Milano."}
{"id": "575141", "revid": "599013", "url": "https://it.wikipedia.org/wiki?curid=575141", "title": "Rodrigo Taddei", "text": "Caratteristiche tecniche.\nGiocatore ordinato tatticamente ed abile nel dribbling.\nImpiegato soprattutto da esterno destro alto, ha giocato in tutte le posizioni dell'attacco, in alcune circostanze anche da prima punta. Dotato di grande resistenza fisica e di grande generosit\u00e0 unita ad una discreta tecnica \u00e8 stato un giocatore essenziale nel 4-2-3-1 di Spalletti alla Roma. Negli ultimi anni di carriera, specialmente al Perugia, \u00e8 stato impiegato principalmente come mezzala di centrocampo o regista.\nCarriera.\nPalmeiras e Siena.\nCominci\u00f2 la carriera professionistica con il Palmeiras, nelle cui file disput\u00f2 la stagione 2001-2002, giocando 25 partite e mettendo a segno un gol. Nel settembre del 2002 fu ingaggiato in Italia dal , con cui gioc\u00f2 per tre stagioni.\nL'8 giugno 2003, dopo il pareggio per 1-1 che consent\u00ec al di ottenere la prima storica promozione in Serie A dopo 99 anni di storia, Taddei fu vittima di un grave incidente automobilistico nel quale perse la vita il fratello minore, Leonardo. Con loro sulla macchina, sbalzata fuori dalla strada a causa di una gomma scoppiata, c'erano l'ex calciatore del Siena Pinga e due amici dei giocatori.\nRipresosi dall'incidente, Taddei aiut\u00f2 la squadra a guadagnare la salvezza nel campionato di Serie A 2003-2004. Nell'annata seguente, avendo rifiutato di firmare il rinnovo del contratto, fu messo fuori rosa dall'inizio di agosto e salt\u00f2 buona parte della stagione. Il giocatore intraprese un'azione legale accusando la societ\u00e0 di mobbing, accusa lasciata cadere per\u00f2 a dicembre in quanto fu reintegrato in rosa in seguito all'accordo della societ\u00e0 toscana con la Roma.\nRoma.\nAlla scadenza del suo contratto con il club senese, nell'estate del 2005 fu ingaggiato dalla Roma. Con i giallorossi ha collezionato presenze in campionato, Coppa Italia, Coppa UEFA e Champions League. Proprio con la casacca giallorossa ha segnato il suo primo gol nelle competizioni europee, quando nell'edizione 2005-06 della Coppa UEFA segn\u00f2 al Basilea uno dei tre gol con cui la Roma vinse la partita (con risultato di 3-1) e ottenne il pass per i sedicesimi di finale.\nIl 18 ottobre 2006, durante l'incontro Olympiakos-Roma valido per il primo turno di UEFA Champions League, sorprese pubblico e critica con un gesto tecnico particolare: ripreso e trasmesso da molte televisioni, tale gesto fu battezzato dal giocatore \"Aurelio\", in onore di uno dei vice di Spalletti, Aurelio Andreazzoli, che aveva spesso incoraggiato il giocatore a provarlo in partite ufficiali. L\"'Aurelio\" era gi\u00e0 stato messo in pratica ai tempi in cui Taddei giocava nel Siena, senza tuttavia salire agli onori della cronaca. Fu utilizzato anche durante gli ottavi di finale di UEFA Champions League 2006-2007 nel match Lione - Roma ai danni di \u00c9ric Abidal e pi\u00f9 recentemente nell'incontro d'andata del 3\u00ba turno preliminare di UEFA Europa League tra Roma e Gent.\nCon la Roma \u00e8 stato in grado di esprimere al meglio le sue qualit\u00e0 tecnico-tattiche, diventando titolare nella formazione di Luciano Spalletti e risultando tra i giocatori impiegati con maggiore assiduit\u00e0 dall'allenatore, a testimonianza di una notevole integrit\u00e0 fisica. La sua capacit\u00e0 di eseguire sia la fase offensiva che la fase difensiva, oltre che ad un costante contributo di quantit\u00e0 e qualit\u00e0 a centrocampo, lo rendono un giocatore fondamentale per gli schemi e le tattiche del tecnico Spalletti. \u00c8 divenuto ben presto un idolo dei tifosi e il 25 giugno 2007 rilasci\u00f2 un'intervista al canale tematico Roma Channel in cui dichiar\u00f2:\nIl 5 dicembre 2007 realizz\u00f2 la sua seconda doppietta in maglia giallorossa, contro il Cagliari (dopo quella dell'anno precedente nella partita contro la Fiorentina, terminata col punteggio di 3-1 per i giallorossi), fissando il risultato sul 2-0. Il primo gol in UEFA Champions League 2007-2008 lo ha realizzato il 5 marzo 2008, in occasione della partita di ritorno degli ottavi di finale contro il allo Stadio Santiago Bernab\u00e9u.\nLa rete di Taddei, che ha aperto le marcature della vittoria per 2-1 della Roma (stesso risultato dell'andata) con un preciso colpo di testa ad incrociare su cross di Max Tonetto, \u00e8 risultata decisiva ai fini della qualificazione della Roma ai quarti di finale. Il 25 novembre 2010 il giocatore subisce nuovamente un infortunio, che lo terr\u00e0 fuori per un mese circa. Il 27 gennaio 2011 torna al gol realizzando lo 0-2 contro la nei quarti di finale di Coppa Italia, grazie ad una semi-rovesciata che ha trafitto Marco Storari. Il 21 dicembre 2011 segna il suo primo gol nella stagione 2011-2012 con un tiro al volo dal limite dell'area nella partita Bologna-Roma finita 0-2.\nNel biennio successivo, sotto la guida di Luis Enrique e di Zden\u011bk Zeman poi, Taddei vede nuovamente cambiare la sua posizione in campo da esterno offensivo di centrocampo a terzino. La dubbia efficacia nel ruolo non gli consente per\u00f2 di trovare spazio regolarmente, ma resta comunque utile la naturalezza con cui viene spostato all'occorrenza da destra a sinistra. Non risalta mai, complice anche la duplice stagione non felice della nuova Roma americana (specialmente la seconda con Zeman e conclusa con Aurelio Andreazzoli in panchina).\nNell'annata 2013-2014, sotto la guida di Rudi Garcia, Taddei \u00e8 molto indietro nelle gerarchie teoriche della rosa; il tecnico francese lo schiera in una posizione per lui nuova, da intermedio di centrocampo del 4-3-3, e talvolta addirittura come mediano davanti alla difesa nel 4-2-3-1. Nel mese di marzo, complice l'infortunio di Strootman e la concomitante squalifica di 3 giornate di De Rossi, Taddei ritrova la sua naturale dimensione in questo nuovo ruolo, posizione che gli richiede meno rapidit\u00e0 di passo (andata un po' persa negli anni), ma che ne esalta il senso della posizione e il piede brasiliano. Il 2 aprile 2014 torna al gol contro il , gara terminata 4-2 per i capitolini. Arrivato al termine della stagione, non rinnova il suo contratto con la Roma, svestendo la maglia giallorossa dopo nove anni, 296 presenze e 31 reti.\nSi reca comunque all'Olimpico per assistere alla prima partita stagionale della Roma nell'annata successiva.\nPerugia.\nNell'estate del 2014, rimasto svincolato, Taddei si accasa al Perugia, neopromosso in Serie B. All'esordio ufficiale in maglia biancorossa, il 17 agosto, nel secondo turno di Coppa Italia contro la FeralpiSal\u00f2, realizza il rigore che apre le marcature nel 2-0 finale dei grifoni. Il 29 dello stesso mese gioca da titolare la prima di campionato contro il Bologna, incontro che termina con la vittoria casalinga 2-1 dei perugini. Gioca 25 partite e segna 3 gol piazzandosi dodicesimo nella \"top 15\" dei centrocampisti di Serie B secondo una classifica stilata dalla Lega Serie B.\nIl 26 luglio 2016 risolve consensualmente con un anno di anticipo il contratto che lo legava al club perugino e di fatto si ritira dal calcio giocato.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "575146", "revid": "287204", "url": "https://it.wikipedia.org/wiki?curid=575146", "title": "Murinsel", "text": "La Murinsel (in italiano \"isola sulla Mura\"), chiamata anche \"Acconci-Insel\", \u00e8 una piattaforma artificiale a forma di conchiglia costruita nel fiume Mura a Graz, in Austria.\nL'isola fu creata in occasione dell'anno di Graz capitale europea della cultura, nel 2003, secondo il progetto dell'architetto newyorkese di origini italiane Vito Acconci.\nLa costruzione, che ospita una terrazza e un bar (una caf\u00e9 lounge) alla moda, ha una lunghezza di 50 metri ed \u00e8 larga 20 metri, con la possibilit\u00e0 di ospitare fino a 350 visitatori."}
{"id": "575148", "revid": "292162", "url": "https://it.wikipedia.org/wiki?curid=575148", "title": "Coppa UEFA 2001-2002", "text": "La Coppa UEFA 2001-2002 \u00e8 stata la 31\u00aa edizione dell'omonima competizione. \u00c8 stata vinta dal Feyenoord nella finale contro il , giocata dal club olandese in casa allo Stadion Feijenoord di Rotterdam.\nPrimo turno.\nAl primo turno a settembre accedevano le perdenti del preliminare di Champions League.\nSedicesimi di finale.\nAl terzo turno a novembre accedevano le terze classificate dei gironi di Champions League.\nFinale.\nFormazioni.\nUomo partita:\nGuardalinee:\nQuarto uomo:"}
{"id": "575150", "revid": "339392", "url": "https://it.wikipedia.org/wiki?curid=575150", "title": "BARAK", "text": ""}
{"id": "575151", "revid": "212348", "url": "https://it.wikipedia.org/wiki?curid=575151", "title": "Elemento invertibile", "text": ""}
{"id": "575152", "revid": "1305772", "url": "https://it.wikipedia.org/wiki?curid=575152", "title": "Wayland", "text": ""}
{"id": "575154", "revid": "339392", "url": "https://it.wikipedia.org/wiki?curid=575154", "title": "BAMSE", "text": ""}
{"id": "575156", "revid": "712828", "url": "https://it.wikipedia.org/wiki?curid=575156", "title": "Xagobah", "text": ""}
{"id": "575157", "revid": "544909", "url": "https://it.wikipedia.org/wiki?curid=575157", "title": "Xo", "text": ""}
{"id": "575158", "revid": "339392", "url": "https://it.wikipedia.org/wiki?curid=575158", "title": "Blowpipe", "text": ""}
{"id": "575159", "revid": "103064263", "url": "https://it.wikipedia.org/wiki?curid=575159", "title": "Altrove assoluto", "text": "Nell'ambito della relativit\u00e0 ristretta, con l'espressione desueta altrove assoluto di un punto-evento, si indica l'insieme dei punti dello spaziotempo collegati al punto dato da quadrivettori di genere spazio, ossia al di fuori del cono di luce del punto. Pertanto \u00e8 l'insieme dei punti dello spazio tempo che non sono collegati al punto considerato tramite segnali meno veloci della luce o alla velocit\u00e0 della luce. A volte si utilizza anche l'espressione presente relativo, poich\u00e9 esiste sempre un osservatore che vede due punti separati da un segmento di genere spazio (e quindi uno nell'altrove assoluto dell'altro) come simultanei (vedi oltre).\nDescrizione.\nUn evento \u00e8 un punto dello spazio-tempo, individuato da un quadrivettore le cui componenti in un certo sistema di riferimento ne individuano la posizione spaziale e temporale secondo l'osservatore che si trova nell'origine di quel sistema di riferimento. Se la norma quadra di un quadrivettore formula_1 \u00e8 definita come:\nallora gli eventi appartenenti all'altrove assoluto di un evento situato nell'origine sono tutti i quadrivettori con norma positiva.\nGeneralizzando, un evento A appartiene all'altrove assoluto di B solo se:\nDati due eventi identificati dai quadrivettori A e B in un certo sistema di riferimento (inerziale) \"S\", tali che la norma quadra del quadrivettore A-B sia positiva, \u00e8 sempre possibile trovare un sistema di riferimento \"S\"' tale che un osservatore veda i due eventi come contemporanei, sfruttando le trasformazioni di Lorentz.\nEsempio monodimensionale.\nSupponiamo che nel sistema di riferimento \"S\" i due eventi siano identificati da:\nLa norma quadra del quadrivettore differenza formula_6 \u00e8 pari a\nDefiniamo un sistema di riferimento inerziale \"S\"' con gli assi paralleli ad \"S\" e la cui velocit\u00e0 relativa sia diretta lungo l'asse x. Abbiamo, per la linearit\u00e0 delle trasformazioni di Lorentz:\nImponiamo che \u0394(ct)' sia uguale a zero: abbiamo immediatamente dalla seconda equazione il valore di v:\nNotiamo che \"v\" \u00e8 minore della velocit\u00e0 della luce proprio perch\u00e9 formula_11. Se il vettore differenza fosse stato all'interno del cono di luce la velocit\u00e0 trovata sarebbe maggiore della velocit\u00e0 della luce. Procediamo al calcolo dei quadrivettori nel nuovo sistema di coordinate.\nQuindi la coordinata temporale degli eventi vale:\nDall'altra equazione possiamo ora ricavarci le posizioni dei due eventi:\nLe trasformazioni sugli altri assi sono banali. Le coordinate degli eventi nel nuovo sistema di riferimento \"S\"' sono quindi:\nQuesto era un esempio in una dimensione; notiamo per\u00f2 il metodo usato non \u00e8 restrittivo, in quanto con una opportuna rotazione degli assi coordinati \u00e8 sempre possibile esprimere il quadrivettore C = A-B attraverso la coordinata temporale e una sola coordinata spaziale, allineando il vettore C con uno dei versori degli assi (per esempio l'asse \"x\")."}
{"id": "575160", "revid": "712828", "url": "https://it.wikipedia.org/wiki?curid=575160", "title": "Yag'Dhul", "text": ""}
{"id": "575161", "revid": "26891", "url": "https://it.wikipedia.org/wiki?curid=575161", "title": "BAe Rapier", "text": ""}
{"id": "575164", "revid": "712828", "url": "https://it.wikipedia.org/wiki?curid=575164", "title": "Yavin", "text": ""}
{"id": "575167", "revid": "35707", "url": "https://it.wikipedia.org/wiki?curid=575167", "title": "Blue steel", "text": ""}
{"id": "575168", "revid": "339392", "url": "https://it.wikipedia.org/wiki?curid=575168", "title": "Blue streak", "text": ""}
{"id": "575169", "revid": "16073", "url": "https://it.wikipedia.org/wiki?curid=575169", "title": "Gibran Kahlil Gibran", "text": ""}
{"id": "575170", "revid": "26891", "url": "https://it.wikipedia.org/wiki?curid=575170", "title": "Regulus ASM", "text": ""}
{"id": "575173", "revid": "712828", "url": "https://it.wikipedia.org/wiki?curid=575173", "title": "Unit\u00e0 militare terrestre", "text": "Le unit\u00e0 militari terrestri sono le unit\u00e0 operative o amministrative in cui viene strutturata una forza armata. La branca dell'arte militare che studia l'organizzazione delle unit\u00e0 militari \u00e8 l'organica. Qualsiasi forza armata deve operare in modo tale che non venga perso il controllo sulle azioni dei componenti, quindi, considerando che spesso deve intervenire su aree pi\u00f9 vaste di quelle raggiungibili in tempi utili per modificare il corso di un'azione, la forza armata viene suddivisa in un certo numero di unit\u00e0 che possono agire sotto un controllo pi\u00f9 diretto di quello che sarebbe possibile ottenere con un unico controllo centrale.\nLe unit\u00e0 militari, indipendentemente dalla forza armata, hanno una \"propria\" struttura gerarchica, che funge pure da raccordo tra le unit\u00e0 maggiori e le unit\u00e0 minori. Naturalmente le capacit\u00e0 operative delle unit\u00e0 militari diminuiscono man mano che viene ridotta la loro dimensione.\nOrigine delle unit\u00e0 militari.\nLe origini delle unit\u00e0 militari si perdono agli inizi della storia, tanto che, nel mondo occidentale, gi\u00e0 nell\"Iliade\" i guerrieri sono raggruppati per nazione di provenienza. Le unit\u00e0 militari in questo senso sono pi\u00f9 gruppi di soldati che combattono insieme che unit\u00e0 organiche che si differenziano per il relativo impiego. Si pu\u00f2 concludere che, anche se le unit\u00e0 militari non esistevano al tempo della spedizione contro Troia, certamente esistevano all'epoca di Omero.\nIn Egitto certamente l'esercito era organizzato in grandi unit\u00e0 complesse gi\u00e0 nel XIII secolo a.C., all'epoca della battaglia di Kadesh: l'armata del faraone Ramses II era organizzata in quattro \"divisioni\" di 5.000 uomini ciascuna, ognuna con una forza di fanteria e carri da battaglia organicamente assegnata, ed ognuna reclutata in una zona diversa del paese; i 4.000 fanti, in maggioranza arcieri, erano divisi in 20 compagnie (\"sa\") di 200 - 250 uomini, ciascuna dotata di un proprio stendardo, mentre i restanti 1.000 uomini fungevano da equipaggio per i 500 carri (ognuno con un auriga ed un arciere), assegnati 25 per ogni \"sa\". Le divisioni marciavano separatamente, ma ad una distanza tale da permettere un rapido ricongiungimento; di fatto potevano operare in maniera indipendente, ognuna con un proprio obbiettivo specifico assegnatole.\nNelle strutture militari orientali la divisione degli eserciti in unit\u00e0 minori \u00e8 gi\u00e0 riportata da Sun Zi (VI secolo a.C.), quindi pu\u00f2 essere ritenuta una pratica gi\u00e0 in uso negli stati cinesi dell'epoca. Mentre con Sun Pin, vissuto nel secolo successivo, vengono riportate differenziazioni delle unit\u00e0 per quanto riguarda il loro impiego.\nUnit\u00e0 militari in epoca classica.\nIl mondo greco.\nLa prima unit\u00e0 organizzata di cui si ha notizia in occidente in epoca classica \u00e8 la falange oplitica delle citt\u00e0-stato della Grecia, comparsa attorno all'VIII secolo a.C. Questa unit\u00e0, occupata da persone abbienti che potevano permettersi armi e armature, era ulteriormente divisa in unit\u00e0 minori, a Sparta in \"enomot\u00eda\" (23 opliti) con quattro \"enomot\u00edae\" che formavano un \"l\u00f3chos\" (disposto su 8 linee). Successivamente, ai tempi di Senofonte, i \"l\u00f3choi\" furono portati a 144 uomini, con quattro \"l\u00f3choi\" che formavano una \"mora\", con 6 \"morae\" che costituivano tutto l'esercito spartano (quindi di circa 3600 opliti). \u00c8 proprio con la nascita della falange oplitica che nasce il concetto di unit\u00e0 militare (\"t\u00e1xis\") in cui ogni componente ha una funzione collegata a quella del soldato che ha accanto (\"eutax\u00eda\"). A fianco della falange oplitica compaiono unit\u00e0 di cavalleria e di fanteria leggera (\"peltastai\") solo successivamente alla guerra del Peloponneso.\nA parte alcune eccezioni (battaglia di Leuttra), lo scontro tra falangi era una semplice spinta fra le prime linee (che potevano arrivare fino a 40 per tenere alto il morale e impressionare il nemico, anche se spesso non se ne utilizzavano pi\u00f9 di 8), in cui le linee posteriori non avevano un'arma offensiva in grado di nuocere al nemico (la lancia dell'oplita era lunga circa 2,45 m). La falange macedone dot\u00f2 i componenti di una lancia molto pi\u00f9 lunga, in modo che anche le linee dopo le prime due o tre fossero in grado di impegnare il nemico. La nuova lancia (\"sarissa\"), ora lunga circa 6\u00a0m, non poteva essere tenuta con una mano sola, quindi fu necessario ridurre il peso sia dello scudo sia della protezione generale del soldato, e la falange oplitica divenne il \"syntagma\" della falange macedone. La \"t\u00e1xis\", unit\u00e0 base di fanteria, su dodici linee di guerrieri, era una perfetta macchina in difensiva, capace di rompere ogni attacco frontale, ma, in offensiva, era lenta ed estremamente vulnerabile sui fianchi, quindi, a fianco delle \"t\u00e1xis\", dovevano essere schierate unit\u00e0 di fanteria leggera (\"hypaspist\u00e0i\") o di cavalleria (\"het\u00e0iroi\") per aggirare il fianco del nemico e spingerlo contro le lance della fanteria pesante. La \"t\u00e1xis\" a sua volta era divisa in unit\u00e0 minori, con valore \"amministrativo\" pi\u00f9 che tattico: (\"decarchia\", \"l\u00f3chos\", \"pentacosiarchia\"). In questo modo la falange diventava la prima unit\u00e0 pluriarma a comparire negli eserciti occidentali, con un rapporto fra fanteria e cavalleria di circa 2:1 all'epoca di Alessandro Magno. Queste caratteristiche resero la falange macedone l'unit\u00e0 militare pi\u00f9 avanzata dell'epoca, praticamente invincibile nella pianure dell'Asia Minore. Nei regni dei diadochi la falange organicamente ebbe un'ulteriore evoluzione, con l'inserimento di unit\u00e0 di cavalleria leggera ed anche di elefanti, tuttavia l'impiego tattico non fu pi\u00f9 cos\u00ec brillante come alle origini, riducendosi progressivamente ad uno scontro frontale fra \"taxis\", con un aumento continuo del rapporto fra fanteria e cavalleria.\nRoma.\nLa falange oplitica venne adottata anche da Roma che probabilmente la mutu\u00f2 dai coloni greci residenti in Italia. La data di questo fatto non \u00e8 certa ma sembra che questo si debba collocare negli scontri, vittoriosi, che Roma ebbe con gli etruschi (circa VIII secolo a.C.). Servio Tullio, sesto re di Roma secondo la tradizione, riform\u00f2 l'esercito censendo tutti i cittadini e le rispettive propriet\u00e0 terriere, quindi li divise in classi (ognuna con l'obbligo di equipaggiarsi secondo le proprie possibilit\u00e0 economiche) per poi inquadrarli in centurie.\nL'esercito rimase inizialmente una milizia temporanea. Il senato infatti decideva ogni anno quanti cittadini reclutare e dove inviarli e, almeno fino a quando Roma rimase una piccola comunit\u00e0, questo signific\u00f2 inviarli tutti nelle stesse battaglie (da qui il termine \"legione\", da \"legio\", che in origine significava \"leva\" e racchiudeva tutta la popolazione in armi). La civilt\u00e0 romana, che nelle guerre sannitiche aveva apprezzato la facilit\u00e0 con cui i Sanniti riuscivano ad organizzarsi in terreno impervio, grazie alla loro capacit\u00e0 di far operare indipendentemente unit\u00e0 di dimensioni ridotte (famoso \u00e8 l'episodio delle Forche Caudine, in cui i romani furono pesantemente sconfitti dai Sanniti, proprio grazie alla maggiore flessibilit\u00e0 delle unit\u00e0 di questi ultimi), sent\u00ec la necessit\u00e0 di operare con formazioni meno serrate di quelle con cui operava la falange e questo costrinse i romani anche a modificare l'organizzazione dell'esercito, quindi una legione (circa 4200 fanti e 300 cavalieri all'epoca delle guerre puniche) era divisa su tre linee, di cui le prime due armate con due giavellotti (\"pila\") da utilizzare nella prima fase del combattimento, per poi continuare la mischia con la spada (\"gladium\"), solo la terza linea (i \"triarii\", circa 600 uomini tra i pi\u00f9 anziani e quindi con pi\u00f9 esperienza) restava armata di picca, con un utilizzo tattico come riserva d'urto (per rompere definitivamente il fronte del nemico) o come copertura in caso di ritirata della legione. In prima linea stavano gli \"hastati\", gli uomini pi\u00f9 giovani, seguiti dai \"principes\", di circa trent'anni e con esperienza di combattimento sulle spalle, e infine, come gi\u00e0 detto, dai \"triarii\". Il fatto rivoluzionario in tutto questo era che ogni linea della fanteria era a sua volta divisa in dieci manipoli (120 uomini ripartiti in due centurie di ugual dimensione), che, disponendosi a quinconce, permettevano il sostegno reciproco, facendo avanzare e retrocedere \"hastati\" e \"principes\" a seconda della necessit\u00e0. La legione, in quanto grande unit\u00e0 pluriarma, aveva anche contingenti di cavalleria (\"alae\") e contingenti specializzati di alleati (\"socii\").\nIn realt\u00e0 la legione ebbe un'evoluzione continua, passando dallo schema descritto sopra (usato dalle guerre sannitiche fino alla battaglia di Canne) ad uno schema concepito da Scipione Africano in cui, pur essendo conservato lo stesso organico, le tre linee (\"hastati\", \"principes\", \"triarii\") operavano come \"brigate indipendenti\", permettendo azioni sul fianco nemico da parte di \"principes\" e \"triarii\", mentre il fronte era bloccato dagli \"hastati\". Furono queste innovazioni tattiche che permisero alla legione di risalire la china della seconda guerra punica ed arrivare alla vittoria finale contro Cartagine. Sul piano dell'armamento queste modifiche tattico-organiche portarono all'abbandono della picca anche da parte dei \"triarii\", che ora non avevano pi\u00f9 funzioni per il combattimento in ordine chiuso. Nello stesso periodo fu introdotta un'ulteriore modifica organica nella legione, cio\u00e8 un'unit\u00e0 intermedia fra manipolo e legione, che raggruppava tre manipoli dei tre diversi ordini (\"hastati\", \"principes\" e \"triari\"), detta \"coorte\". Inizialmente la coorte utilizz\u00f2 i \"triarii\" (ancora armati di picca) in prima linea, in modo da opporre uno schieramento compatto e fornito di armi lunghe alle spade ed all'impeto dei guerrieri Celtiberi e Lusitani in Iberia, guerrieri che avevano messo pi\u00f9 volte in difficolt\u00e0 le forze regolari romane. La \"coorte\" offriva diversi vantaggi al comandante di una legione: semplificava l'assegnazione degli ordini, che ora dovevano essere impartiti a 10 coorti anzich\u00e9 a 30 manipoli; costituiva un distaccamento efficace nel caso fosse stato richiesto il suo intervento in un'operazione che non giustificasse l'uso dell'intera legione; rendeva pi\u00f9 flessibile l'esercito.\nL'esercito \"temporaneo\" (non erano di professione neanche i sei tribuni militari che, a coppie, guidavano la legione) venne abbandonato verso la met\u00e0 del II secolo a.C. perch\u00e9 l'espansione militare richiese uomini sempre pi\u00f9 validi e pronti a trascorrere anni lontano da casa. Lasciando la propria terra infatti, un soldato, se tornava, andava spesso incontro a gravi problemi di natura economica. Questo mutamento, da esercito temporaneo a esercito di professione, \u00e8 associato a Gaio Mario, ma probabilmente avvenne gradualmente. Il servizio militare occup\u00f2 cos\u00ec gran parte della vita adulta del cittadino e cre\u00f2 distinzione tra soldato e civile. Le guerre civili del I secolo a.C. segnarono la fine della Repubblica in favore del Principato, durante il quale si concluse il processo di cambiamento che port\u00f2 alla nascita di vere e proprie unit\u00e0 permanenti attive, in alcuni casi, anche per secoli, formate da uomini (spesso poveri) che decidevano di sottostare a una ferma di 25 anni. Nella prima et\u00e0 imperiale la legione si arricch\u00ec di armi neurobalistiche (il genio militare era invece attivo da pi\u00f9 tempo), mentre tese ad aumentare la componente di cavalleria (sempre abbastanza ridotta in epoca repubblicana), diventando cos\u00ec una vera e propria unit\u00e0 indipendente, in grado di condurre anche assedi senza la necessit\u00e0 di supporti esterni.\nCon il tardo impero (III e IV secolo) la legione (scesa ora a circa 1.000 uomini che facevano sempre pi\u00f9 affidamento sulla cavalleria) in occidente venne suddivisa in \"vexillationes\" (equivalenti pi\u00f9 o meno a dei distaccamenti), destinate a coprire solo postazioni locali, ed alla fine dell'impero praticamente era equiparabile alle unit\u00e0 barbariche con cui doveva combattere. Per far fronte alle crescenti minacce si privilegi\u00f2 la difesa delle postazioni fortificate e le battaglie campali si ridussero lasciando il posto a rapidi attacchi a sorpresa. In oriente l'evoluzione della legione port\u00f2 ad aumentare continuamente le componenti di cavalleria, pi\u00f9 in termini di peso nell'impiego tattico che in termini di peso numerico. A partire dagli imperatori Diocleziano e Costantino I, anche se non \u00e8 possibile avanzare una data certa, l'esercito imperiale cominci\u00f2 a dividersi fra le \"vexillationes\" di fanteria che difendevano il \"limes\" e le sue fortificazioni ed una forza di cavalleria, il \"comitatus\", che operava come corpo scelto con l'imperatore per intervenire dove fosse sorta la necessit\u00e0 di bloccare le forze che avevano superato il \"limes \". Inizialmente il \"comitatus\" era un corpo limitato come numero di componenti, ma di elevata qualit\u00e0 come addestramento e morale. Successivamente il numero di componenti del \"comitatus\" aument\u00f2, con una necessaria riduzione della qualit\u00e0 media dei componenti stessi.\nUnit\u00e0 militari in epoca medioevale.\nAlto medioevo e Sacro romano impero.\nNel corso degli ultimi secoli dell'Impero romano in occidente la legione lentamente si dissolse, per essere sostituita dalle istituzioni militari dei barbari. Questa evoluzione fu dovuta al progressivo inserimento di personale barbarico (particolarmente Vandali, Goti e Franchi) nei ranghi della legione. Questo inserimento di personale non omogeneo entro una struttura che era centrata sulla fanteria pesante ebbe l'effetto di trasformarla in base all'armamento e all'addestramento delle nuove reclute.\nMentre l'armamento base del legionario romano era il \"gladium\" (lungo circa 50\u00a0cm) e lo \"scutum\" (che copriva praticamente tutto il corpo) l'armamento dei barbari appiedati era su spada lunga (100\u00a0cm) e scudo rotondo, dato che lo scudo romano sarebbe stato di ingombro eccessivo se si doveva maneggiare un'arma delle dimensioni della spada. Questo comportava uno schieramento diverso della fanteria, che doveva avere i ranghi pi\u00f9 larghi per poter usare l'arma, ma per questo motivo era maggiormente soggetta agli attacchi della cavalleria pesante, armata di lancia. A questo punto, avendo la fanteria pesante perso il suo ruolo centrale nella battaglia, il ruolo di \"arma decisiva\" venne progressivamente assunto da parte della cavalleria, che era principalmente cavalleria pesante, armata di lancia. Con lo sviluppo della cavalleria e la perdita di importanza della fanteria pesante assunse maggiore rilevanza la fanteria leggera, meno protetta della fanteria pesante, ma fornita di armi da getto (archi e giavellotti). Sulle istituzioni militari barbariche mancano fonti scritte, quindi non \u00e8 facile capire quanto delle modifiche nella legione furono evoluzioni di tendenze gi\u00e0 presenti e quanto fu invece importato dalle istituzioni presenti nelle forze armate dei barbari.\nCon Carlo Magno, che complet\u00f2 l'opera di suo nonno Carlo Martello, i gradi militari e nobiliari furono equiparati, in quanto i nobili dovevano fornire all'esercito imperiale un numero di uomini dipendente dall'estensione dei loro possedimenti (feudi), uomini di cui restavano formalmente capi, creando quindi un sistema di unit\u00e0 militari strettamente legato alla figura del capo ed alla contiguit\u00e0 geografica fra gli appartenenti all'unit\u00e0 stessa. A fianco dei comandi militari veri e propri (inizialmente appannaggio dei nobili) si crearono incarichi militari particolari, da cui spesso derivano i nomi dei gradi militari usati ancora oggi. In un'epoca in cui la forza militare risiedeva essenzialmente nella cavalleria, in Francia il \"comes stabuli\" (conn\u00e9table) (conestabile) o conte destinato alla gestione delle scuderie aveva un incarico di responsabilit\u00e0 elevatissima per tutto l'esercito, sotto al conestabile stava il \"marskalk\" (mar\u00e9chal) (maresciallo), cio\u00e8 il maniscalco. L'evoluzione del feudalesimo, che, ancor prima della fine del IX secolo, rese ereditario (e quindi non pi\u00f9 soggetto a revoca) il titolo nobiliare, permise ai nobili di avere eserciti propri, non pi\u00f9 soggetti al controllo dell'imperatore. Attorno alla fine del millennio comparve il nemico che avrebbe cancellato la cavalleria dal campo di battaglia: l'arma da getto. La reazione dei cavalieri fu la creazione di una nuova unit\u00e0 tattica, la \"lancia\", basata sul cavaliere e sullo scudiero supportati da tre arcieri e un \"coustilier\" (valletto armato di pugnale). Ad ogni lancia corrispondevano poi quattro cavalli: due per il cavaliere, uno per lo scudiero e uno per il trasporto. Gli eserciti dei re francesi erano dunque composti da \"batailles\" (\"battaglie\", l'equivalente di grandi unit\u00e0 miste da cui deriva, per errore di traduzione, l'italiano \"battaglione\" che si ispira al \"bataillon\", formato da poche lance di 6-14 uomini) costituiti dalle lance e dai \"satelliti\", i fanti regolari che venivano impiegati alla stregua dei \"velites\" romani per scompaginare le formazioni nemiche dando via libera alla carica della cavalleria. Con il tempo le lance furono organizzate in \"compagnie\", che, al tempo di Carlo VII di Francia (1453) contavano ognuna 100 lance.\nLo strapotere che man mano i vassalli andavano guadagnando spinse Luigi VI di Francia a chiedere consiglio all'abate Sugerio di Saint-Denis per riformare l'esercito in modo da avere un vero e proprio esercito nazionale da contrapporre alle milizie locali. Venne dunque delineandosi un sistema di reclutamento di massa, utilizzato per\u00f2 solo in gravi occasioni, che, nonostante il suo carattere \"nazionale\", affid\u00f2 ad ogni recluta il compito di armarsi da sola, sicch\u00e9 vi erano nobili con armature pesanti e cavalli, \"borghesi\" con archi e balestre e povera gente armata con gli strumenti del proprio mestiere (falci, forconi, mannaie ecc.). Questa novit\u00e0 spinse anche a formare milizie comunali per difendersi dalle scorrerie dei briganti. I capitani di queste giovani unit\u00e0 avevano armatura e cavallo ma non potevano, per distinguersi dai cavalieri nobili, armarsi di lancia o spada bens\u00ec di spiedo, scheltro (una sorta di giavellotto) o mazza; i soldati semplici erano chiamati \"sergenti\", termine derivato da \"servientes\", servitori.\nImpero romano d'Oriente.\nDiversamente si evolsero i costumi militari nell'Impero orientale, dove le unit\u00e0 militari ebbero un'evoluzione\nprogressiva dalla legione, che, tuttavia, perse completamente le sue caratteristiche tattiche, diventando molto pi\u00f9 simile alla falange macedone. Infatti l'arma pi\u00f9 rilevante dal punto di vista tattico era la cavalleria pesante (\"cataphracti\"), mentre la fanteria forniva (quando ci riusciva) il perno di manovra per le azioni della cavalleria, supportata anche da cavalleria leggera di arcieri. L'unit\u00e0 base era la \"banda\" o il \"numerus\", formata da circa 350 uomini, cinque \"bandae\" formavano una \"turma\" (di solito comandata da un duca), infine due \"turmae\" formavano un \"thema\", comandato dal generale e ritenuto capace di operare senza bisogno di appoggio. Ogni \"thema\" si basava sul proprio distretto militare (\"thema\"), mentre le zone critiche, in cui sorgevano le fortezze pi\u00f9 importanti, erano indicate come \"clissurae\" e poste sotto il comando di un \"clissurarca\".\nPer tutto il periodo dell'impero Bizantino fu estremamente curato l'addestramento delle truppe, che dovevano operare con armamenti non sempre maneggevoli (per esempio l'arco composito richiedeva un addestramento continuo delle truppe che lo utilizzavano). L'addestramento dei soldati, che quindi dovevano essere dei professionisti e non dei coscritti, richiedeva lunghi periodi, tanto che nel VI secolo d.C., i soldati restavano nei battaglioni di addestramento per un anno (a differenza delle sei settimane per gli eserciti NATO della seconda met\u00e0 del XX secolo) e, quando venivano trasferiti alle unit\u00e0 combattenti, erano comunque considerati ancora inaffidabili per il combattimento.\nArabi.\nUn cenno a parte meritano le unit\u00e0 militari arabe, che, nel VII secolo, dilagarono in tutto il Mediterraneo partendo da quello che oggi \u00e8 il Vicino Oriente. Le unit\u00e0 arabe in Siria (che, all'epoca, comprendeva l'attuale Siria, il Libano, la Giordania e Israele/Palestina) si organizzarono, a somiglianza delle unit\u00e0 bizantine, su 4 iniziali distretti militari (\"jund\"): Homs, Damasco, Giordano e Palestina), a cui poi si aggiunse quello di Qinnasrin. Diverso fu lo sviluppo nella Penisola Iberica, dove i musulmani, per pi\u00f9 di 500 anni, si scontrarono con i cristiani in quella che in spagnolo fu indicata come la \"Reconquista\". Uno scontro di quella durata, naturalmente, ebbe un notevole influsso sulle istituzioni militari di entrambi i partecipanti: le unit\u00e0 arabe, sotto il califfato omayyade, erano organizzate in tre e successivamente due \"k\u00f9war\" (simili ai \"jund\"), protetti da una linea di fortificazioni (\"thug\u00f9r\"), con capoluogo a Saragozza e a Medinaceli. I reparti combattenti erano composti sia da truppe mercenarie (\"haslam\"), sia regolari, che potevano essere volontari pagati (\"muttawi'a\") o combattenti per il \"jih\u0101d\" (\"mugahid\u00ecn\" o \"ahl al-rib\u00e0t\"), non pagati, ma partecipanti alla divisione del bottino. L'organizzazione era su gruppi di circa 5000 uomini di origine etnica omogenea (\"raya\"), a loro volta divisi in reggimenti (\"\u2032\u00e0lam\") di 1000 uomini, comandati da un \"q\u00e0'id\", che, a loro volta, si suddividevano in unit\u00e0 minori (\"liw\u00e0\" di 200 uomini, \"band\" di 40 uomini ed infine \"\u2032uqda\" di 8 uomini). L'organizzazione in battaglia era simile a quella dell'esercito partico, in cui un perno di manovra di fanti armati di picca e scudo permetteva agli arcieri di agire con il tiro indiretto contro le fanterie nemiche ed alla cavalleria di operare lo sfondamento finale del dispositivo nemico.\nMongoli.\nSul finire del XIII secolo, sotto il regno di Gengis Khan prima e dei suoi successori poi, i rozzi guerrieri tribali della Mongolia vennero trasformati in una forza da combattimento perfettamente organizzata, altamente disciplinata e con pochi eguali nella sua epoca; la storica Cecelia Holland ha rilevato che \"era come se in un mondo medioevale fosse stato calato un esercito moderno\".\nL'armata mongola era organizzata sulla base di un semplice sistema decimale: l'unit\u00e0 pi\u00f9 piccola era una truppa di 10 uomini (\"arban\"), guidati da un ufficiale; 10 \"arban\" formavano uno squadrone (\"jagun\") di 100 uomini, l'unit\u00e0 tattica di base; 10 \"jagun\" formavano un reggimento di 1.000 uomini (\"minghan\"), e 10 \"minghan\" formavano l'unit\u00e0 pi\u00f9 ampia, il \"tumen\" di 10.000 uomini. Una tipica armata mongola (\"ordu\") poteva contare due o tre \"tumen\", anche se nelle spedizioni pi\u00f9 importanti spesso erano il doppio; territorialmente esistevano tre \"ordu\", ed una di queste era la Guardia imperiale (\"keshik\"), composta dalle truppe migliori e direttamente sotto il comando del sovrano, il quale era costantemente accompagnato da almeno un \"minghan\" di guardie. Il trasferimento da un'unit\u00e0 all'altra era strettamente proibito, ed ogni uomo aveva una posizione ed un incarico ben specifico all'interno di essa. Il servizio militare era obbligatorio anche in tempo di pace solo per le guardie, ma sovente i coscritti rimanevano in armi per tutta la vita; erano reclutati tutti gli uomini abili dai 14 ai 60 anni d'et\u00e0, e tutte le unit\u00e0, anche le pi\u00f9 piccole, erano composte da uomini provenienti da famiglie o trib\u00f9 diverse, in modo che la fedelt\u00e0 andasse al Khan e non ad una singola fazione.\nI guerrieri mongoli erano praticamente tutti cavalieri, assegnati o alla cavalleria leggera (dotata di spada e giavellotti, ma senza corazza) o alla cavalleria pesante (dotata di corazza ed armata con lancia, spada e mazza); in genere, un\"ordu\" era composta da un 40% di cavalleria pesante ed il resto di cavalleria leggera. Tutti i guerrieri, di cavalleria leggera o pesante, portavano un arco del tipo composito sviluppato in Asia, quindi utilizzabile stando anche a cavallo. In battaglia, ogniqualvolta era possibile, la tattica usata era la \"tulughma\" (\"manovra tipica\"): i guerrieri si schieravano in cinque file per \"jagun\", disposti a scacchiera ed ognuno separato da ampi intervalli, con la cavalleria pesante a formare le prime due file e la cavalleria leggera le restanti tre. Quando la battaglia aveva inizio, la cavalleria leggera passava negli intervalli tra gli \"jagun\" ed attaccava il nemico con un tiro continuo di frecce e giavellotti; se attaccata, la cavalleria si ritirava lentamente verso la protezione fornita dai guerrieri pesanti, continuando a bersagliare di frecce il nemico. Una volta che il nemico era stato disorganizzato, la cavalleria pesante veniva lanciata alla carica, mentre la cavalleria leggera manovrava sui fianchi del nemico mantenendo un tiro costante; il nemico veniva avvolto ma mai completamente circondato, fatto che lo avrebbe spinto a battersi fino all'ultimo: veniva sempre lasciata una stretta via di scampo da cui potesse fuggire, per poi falciarlo in campo aperto durante la fuga. Un nemico sconfitto veniva inseguito a fondo, anche per molti giorni; ciascun guerriero si portava appresso due o tre cavalli di riserva, in modo da avere sempre una cavalcatura fresca.\nUnit\u00e0 militari in epoca rinascimentale.\nMercenari.\nAttorno al 1300 nascono le prime milizie mercenarie, che, essendo forze armate permanenti, devono basarsi su una disciplina ed un'organizzazione molto pi\u00f9 spinta di quella delle milizie feudali, ed anche delle milizie nazionali che nascono nello stesso periodo. Mentre i mercenari svizzeri sono organizzati in insegne (di alcune centinaia di uomini), i Lanzichenecchi presentano una struttura pi\u00f9 complessa, l'unit\u00e0 base \u00e8 il reggimento (\"Regiment\") al cui comando si trova un colonnello (\"Obrist\" o \"Feldoberst\"), cui sono sottoposti capitano (\"Hauptmann\"), luogotenente (\"Leutenant\"), addetto alla logistica (\"Quartiermeister\"), il capo della polizia interna (\"Profoss\") e il pagatore (\"Pfenningmeister\"). Fra la truppa e i sottufficiali si distinguono alfiere (\"F\u00e4nrich\" o \"Fahnentr\u00e4ger\"), tamburo (\"Trommelschl\u00e4ger\"), piffero (\"Pfeifer\"), maresciallo (\"Feldweibel\"), sergente (\"Gemeinweibel\"), furiere (\"Fourier\") e caporale (\"Rottmeister\"). Come si vede \u00e8 con queste truppe mercenarie che comincia la distinzione fra ufficiali, sottufficiali e truppa. Il reggimento, che selezionava con prove fisiche chi poteva farne parte e disponeva di un campo d'addestramento, era composto da 10-16 compagnie (\"Fahnlein\") ciascuna di 400 uomini, divise a loro volta in plotoni (\"Rotten\") di 10 uomini o sei uomini armati di spada a due mani e con armatura completa (\"Doppels\u00f6lden\", perch\u00e9 pagati il doppio rispetto ai loro commilitoni). I Lanzichenecchi erano ripartiti, oltre che sul piano dell'organica, anche per specializzazione d'impiego: picchieri, colubrinieri, alabardieri e i gi\u00e0 citati \"Doppels\u00f6lden\" (verso il 1515, quando il progredire delle armi da fuoco rese inutili le spade a due mani, i \"Doppelsolden\" non scomparvero, ma si trasformarono in picchieri o alabardieri protetti da un'armatura pesante).\nIl dispiegamento tattico tanto dei picchieri svizzeri quanto dei lanzichenecchi era su quadrati di 3000-4000 uomini per i primi e 6000-8000 uomini per i secondi, disposti generalmente a scalare su linee di tre quadrati, cui il quadrato avanzato doveva fare da perno di manovra bloccando frontalmente il nemico, mentre i due quadrati arretrati (generalmente pi\u00f9 piccoli) dovevano cercare l'avvolgimento su uno dei fianchi.\nAltri mercenari al servizio di chi li avesse pagati pi\u00f9 lautamente erano i raitri (soldati a cavallo originari della Sassonia armati di spada e pistola), gli stradioti (greci appiedati o a cavallo, protetti alla leggera e dotati di spada, mazza e zagaglia, utilizzati soprattutto dalla Repubblica di Venezia), gli \"argoulets\" (cavalleria leggera greca impiegata dai re francesi, con compiti di osservazione e disturbo, armati di spada, mazza e archibugio) e i \"carabins\" (cavalieri leggeri d'origine spagnola attivi in Francia verso la fine del XVI secolo, armati di pistola e archibugio).\nSpagna.\nFra la fine del Medioevo e l'inizio del Rinascimento la potenza della Spagna si diffuse in tutta Europa, l'organizzazione militare di questa nazione si era strutturata in modo estremamente efficace nel corso della riconquista della Spagna dai Mori e nelle guerre che avevano visto combattere fra loro i principi cristiani. L'unit\u00e0 base dell'esercito spagnolo era il \"tercio\", composto da 3000 uomini, fra picchieri e moschettieri, i \"tercios\" formarono il nerbo delle forze imperiali, e fino alla Battaglia di Breitenfeld, furono considerati quasi imbattibili. Gli organici ridotti del \"tercio\" (che, appunto, inquadrava circa un terzo degli uomini di un quadrato svizzero o tedesco) derivano dal fatto che, con lo sviluppo delle armi da fuoco, una massa compatta come quella dei quadrati del primo rinascimento presentava un bersaglio estremamente pagante anche per le ridotte capacit\u00e0 delle armi da getto dell'epoca. Il problema del \"tercio\", che fu sentito fra gli studiosi militari fino agli ultimi anni del XVII secolo era quello di determinare la proporzione fra picchieri e moschettieri, dato che le caratteristiche delle due specialit\u00e0 si integravano, ma non erano sostituibili. Questo port\u00f2 ad una progressiva riduzione dei picchieri nei confronti dei moschettieri, tanto che nella seconda met\u00e0 del XVII secolo i picchieri erano ridotti ad un terzo dei moschettieri. La soluzione definitiva al problema fu trovata nella seconda met\u00e0 del XVII secolo con l'introduzione fra le armi della baionetta, che permetteva ai moschettieri di operare tatticamente come picchieri, naturalmente la baionetta da sola non avrebbe modificato i campi di battaglia come ha fatto, se, insieme non ci fosse stato un sensibile progresso anche dell'arma da fuoco, che diminu\u00ec di peso e aument\u00f2 la cadenza di tiro. L'ultima nazione a mettere in campo unit\u00e0 di picchieri fu la Svezia a Poltava (1709). Comunque, ancora nel 1792, nell'Assemblea nazionale francese veniva proposta la creazione di unit\u00e0 di picchieri.\nMamelucchi.\nIn et\u00e0 mamelucca (1249-1517) la guida dell'Egitto era affidata al Sultano, comandante di tutte le formazioni militari composte da Mamelucchi e di quelle della \"halqa\", formate da soldati non-mamelucchi. Gli ufficiali dei suoi reggimenti si distinguevano in \"\"Am\u012br\" di 10\" (uomini)\", in \"\"Am\u012br\" di 40\", in \"Am\u012br mi'a muqaddam alf\", ossia \"comandanti di 100 (cavalieri mamelucchi) e di 1000 (soldati non mamelucchi). Un punto di grave debolezza, che li mise in condizione di essere infine sconfitti dagli Ottomani di Selim I nel 1517, fu tuttavia la loro decisa avversione per le armi da fuoco e le artiglierie, da essi giudicate strumenti \"vili\" di combattimento, perch\u00e9 evitavano il confronto diretto col nemico.\nLe unit\u00e0 mamelucche, che prendevano il nome dal loro comandante-padrone (ad es. \"Z\u0101hiriyya\", da al-Malik al-Z\u0101hir; \"Ashrafiyya\", da al-Malik al-Ashraf) erano di cavalleria (\"fur\u016bsiyya\"), in pratica guidate da quello che era nei fatti il vice-Sultano, vale a dire l\"at\u0101beg al-\u2018as\u0101kir\", cio\u00e8 \"\"at\u0101beg\" (tutore o reggente) dei soldati\".\nNel periodo cosiddetto \"circasso\" la terza carica sultanale divenne quella di \"daw\u0101d\u0101r kab\u012br\", cui era assegnata la percezione delle imposte del Sultanato (quindi una sorta di ministro delle Finanze) ma anche quella della formazione dei reparti militari non-mamelucchi (\"halqa\") e la gestione del \"bar\u012bd\" (quindi una sorta di ministro delle Comunicazioni e capo del controspionaggio).\nDi rilievo militare nel medesimo periodo fu la carica di \"am\u012br sil\u0101h\" (lett. \"Comandante delle armi\") che in periodo cosiddetto \"turco\" era invece un semplice funzionario di palazzo addetto alla persona del Sultano.\nImpero Ottomano.\nFra il Rinascimento e l'epoca moderna si afferm\u00f2 in Europa la potenza turca ottomana, che, partita dalla Penisola anatolica, espanse il suo controllo sulla regione dei Balcani fino all'Ungheria ed all'Ucraina, arrivando nel 1683 ad assediare Vienna. L'esercito turco fino alla fine del XVIII secolo era basato su coscrizione regionale, con corpi speciali che svolgevano compiti particolari. Particolarmente apprezzato era l\"'ocaq\" (lett. \"famiglia\") dei giannizzeri, guardia personale del sultano addestrata fin dall'et\u00e0 pre-adolescenziale al \"mestiere delle armi\" e dotata della migliore artiglieria dell'epoca. Questi erano organizzati sulla base dell\"orta\", unit\u00e0 di forza variabile da qualche centinaio a qualche migliaio di uomini; da notare come il termine, leggermente mutato in orda, sia tuttora nel linguaggio comune con significato spregiativo.\nDopo la conquista di Costantinopoli (1453), con l'inizio dell'espansione in Europa, l'esercito turco, pur restando su base feudale nei suoi reparti di cavalleria (\"akinci\"), miglior\u00f2 il suo gi\u00e0 ottimo armamento grazie a un addestramento particolarmente curato, superando in molti casi per qualit\u00e0 quello degli altri eserciti europei, seguitando a lungo a contare sul suo dominio nel settore dell'artiglieria.\nEvoluzione tattico-organica della cavalleria.\nNel corso di questo periodo le unit\u00e0 di cavalleria ebbero un'evoluzione parallela a quella della fanteria, sia in termini di armamento sia in termini di organica. Alla fine del Medio Evo le unit\u00e0 di cavalleria erano organizzate in \"lance\", su cavalieri armati appunto di lancia e con una protezione estesa a tutto il corpo. Data l'arma offensiva principale (lancia) i cavalieri dovevano impegnare il nemico a forte velocit\u00e0, tuttavia anche i cavalli pi\u00f9 robusti, con il carico del cavaliere e dell'armatura, riuscivano a tenere la velocit\u00e0 massima solo su tratti piuttosto brevi (un centinaio di metri), quindi i cavalieri restavano soggetti per tempi relativamente lunghi al tiro delle nascenti armi da fuoco. Inoltre il singolo cavaliere aveva bisogno di tutto il suo seguito per montare e smontare da cavallo, cosa che diminuiva notevolmente il suo valore tattico. Quindi lo sviluppo delle cavallerie si orient\u00f2 a ridurre la protezione del cavaliere e, con la nascita dell'accensione a ruota, ad armare anche i cavalieri con armi da fuoco. In questo ambito nacquero i \"retiri\" e la tattica del \"caracollo\". Questa tattica presupponeva che i cavalieri, avanzando al trotto, si portassero a distanza di tiro dal nemico e scaricassero su di esso le proprie pistole. Una volta effettuato ci\u00f2, la prima riga eseguiva una conversione per lasciare libero il campo di tiro alla riga successiva e, rimettendosi in coda, aveva il tempo di ricaricare le proprie armi. Le conseguenze organiche di questa tattica furono che la cavalleria fu organizzata in grosse unit\u00e0, su una profondit\u00e0 che arrivava anche a 34 righe.\nQuesta tattica fu completamente sovvertita da Gustavo Adolfo, re di Svezia, che, organizzando il suo esercito su criteri pi\u00f9 moderni, ridusse la protezione della sua cavalleria ad un semplice pettorale e l'addestr\u00f2 ad operare avanzando sul nemico al galoppo ed impegnandolo con la sciabola invece che con armi da fuoco (\"carica\"). A questo punto non sussisteva pi\u00f9 la necessit\u00e0 di usare la cavalleria in masse come quelle richieste per il caracollo e, alla fine del XVII secolo, si pass\u00f2 all'utilizzo della cavalleria in \"squadroni\" di circa 150 uomini su tre righe.\nLe specialit\u00e0 della cavalleria a quell'epoca erano le \"corazze\" o \"mezze corazze\", armate di sciabola e pistola e destinate a caricare il nemico (fanteria e cavalleria) con compiti risolutivi della battaglia; i \"dragoni\", armati di archibugio o moschetto, destinati a fungere come fanteria montata per azioni rapide su punti critici del nemico ed infine i \"cavalli leggeri\", destinati all'esplorazione ed allo sfruttamento del successo dopo la battaglia. In genere i cavalleggeri avevano denominazioni diverse a seconda dei paesi di origine, fra essi gli ussari ungheresi; differenti erano gli \"husaria\" (lancieri alati) polacchi, organizzati sul modello ungherese ma pi\u00f9 simili ad una cavalleria pesante con lunghe lance e corazza. Il valore di questi cavalieri venne dimostrato alla battaglia di Vienna del 1683 nella carica sotto la guida di Jan III Sobieski. La percentuale di cavalleria negli eserciti europei tende a diminuire fino alla riforma di Gustavo Adolfo, per aumentare successivamente fino ad arrivare a circa due terzi della forza totale alla fine della guerra dei trent'anni.\nUnit\u00e0 militari in epoca moderna e napoleonica.\nLa Prussia e gli eserciti settecenteschi.\nLe innovazioni nel campo delle armi da fuoco introdotte sul finire del XVII secolo ebbero profondi effetti anche nell'organizzazione e nello schieramento degli eserciti: l'adozione generalizzata dei pi\u00f9 semplici fucili a pietra focaia, in luogo delle ingombranti armi a miccia o a ruota, consent\u00ec di ridurre lo spazio necessario al maneggio delle armi, e quindi di restringere i ranghi dei fucilieri accrescendo la potenza di fuoco che una formazione poteva scatenare; inoltre, l'introduzione della baionetta rese del tutto superflua la funzione dei picchieri, che infatti andarono progressivamente scomparendo nei primi anni del Settecento. La maggiore velocit\u00e0 di caricamento delle armi data dall'introduzione delle cartucce fece puntare l'attenzione sulla potenza di fuoco, con gli uomini addestrati a sparare e ricaricare il pi\u00f9 velocemente possibile; le dense formazioni a quadrato cedettero il posto a schieramenti lineari, che guadagnavano in fronte quanto perdevano in profondit\u00e0: i soldati erano disposti su tre file (originariamente quattro, ma a volte ridotte anche a due), la prima in ginocchio, la seconda in piedi, e la terza che infilava le canne dei fucili tra gli spazi della seconda, ed ognuna di queste si alternava nello sparare e ricaricare, in modo da mantenere un fuoco continuo sul nemico.\nL'esempio tipico di un esercito del XVIII secolo era l'esercito prussiano di Federico Guglielmo prima e di Federico II poi, forza presa a modello da molte altre nazioni dopo i suoi successi nella guerra di successione austriaca (1741 - 1748) e nella guerra dei sette anni (1756 - 1763). Corpo centrale dell'armata prussiana era la fanteria, la cui organizzazione era stata particolarmente curata dal re Federico Guglielmo: non essendoci formazioni permanenti pi\u00f9 grandi, l'unit\u00e0 di base era il reggimento (inizialmente forte di 50 ufficiali, 160 sottufficiali, 1.200 uomini di truppa e 50 musicanti, ma in seguito incrementato fino ad un totale di 1.800 uomini), normalmente formato da due battaglioni (pi\u00f9 raramente tre, ma spesso ridotti ad uno a causa delle perdite in battaglia); i battaglioni costituivano l'unit\u00e0 tattica di base (il reggimento era praticamente solo un'unit\u00e0 amministrativa), e non sempre i due battaglioni di uno stesso reggimento prestavano servizio insieme. I reggimenti erano comandati da un colonnello-comandante (o \"Chef\", pi\u00f9 spesso con il grado di generale), responsabile delle attivit\u00e0 amministrative e finanziarie al punto che poteva considerare l'unit\u00e0 come una sua \"propriet\u00e0 privata\"; sovente, i reggimenti portavano il nome del loro \"Chef\" attualmente in servizio. Ogni battaglione, guidato da un colonnello o da un maggiore, comprendeva cinque compagnie di fucilieri ed una di granatieri, comandate ciascuna da un capitano; anche in questo caso le compagnie erano poco pi\u00f9 che unit\u00e0 amministrative, ed in battaglia il battaglione era diviso in otto plotoni, sovente accoppiati a due a due per formare una \"divisione\". Le unit\u00e0 di granatieri persero progressivamente la loro funzione originaria (il lancio delle granate), per divenire semplicemente delle unit\u00e0 scelte che ricomprendevano i soldati migliori, pi\u00f9 esperti e coraggiosi; le compagnie granatieri normalmente non prestavano servizio con il loro reggimento d'origine, ma all'inizio di una campagna le unit\u00e0 di due reggimenti (e quindi quattro compagnie) formavano un battaglione \"ad hoc\" di granatieri, a cui spesso venivano affidati gli incarichi pi\u00f9 pericolosi.\nLa cavalleria prussiana era stata notevolmente trascurata da Federico Guglielmo, ma il suo successore Federico II vi dedic\u00f2 pi\u00f9 attenzioni; come negli altri eserciti europei, le specialit\u00e0 erano sostanzialmente tre: i corazzieri o \"cavalleria pesante\" (utilizzati per le cariche e le azioni d'urto), gli ussari o \"cavalleria leggera\" (specialit\u00e0 originaria dell'Ungheria ma diffusasi ben presto in tutta Europa, erano utilizzati per la ricognizione e l'inseguimento), e i dragoni o \"cavalleria media\" (che, avendo perso quasi del tutto la loro prerogativa di \"fanteria a cavallo\", erano ormai diventati una unit\u00e0 di cavalleria vera e propria, utilizzabile in entrambe le funzioni delle specialit\u00e0 precedenti). L'organizzazione rispecchiava in parte quella della fanteria: non esistevano unit\u00e0 permanenti al di sopra del reggimento, che era un'unit\u00e0 unicamente amministrativa; unit\u00e0 tattica di base era lo squadrone, a sua volta diviso in due compagnie di due plotoni ciascuna. I reggimenti pesanti e medi disponevano di cinque squadroni, ognuno forte di 6 ufficiali, 12 sottufficiali, 150-160 militari di truppa e 4 musicanti (due tamburini e due trombettieri); i reggimenti di ussari disponevano invece di dieci squadroni, ognuno forte di 3 ufficiali, 8 sottufficiali, 102 militari di truppa ed un trombettiere, ma raramente tutti gli squadroni di un reggimento venivano utilizzati insieme contemporaneamente, essendo abituale impiegarli singolarmente. In battaglia, la formazione tipica prevedeva uno schieramento su tre file: la prima, costituita dalla cavalleria pesante, era impiegata nelle cariche per travolgere il nemico ed aprire falle nel suo schieramento; la seconda, costituita di solito dalla cavalleria media, seguiva la prima ed eventualmente manovrava sui fianchi della formazione nemica; la terza, costituita dalla cavalleria leggera, veniva impiegata come riserva, entrando in battaglia solo per inseguire il nemico sconfitto o per proteggere la ritirata delle proprie truppe.\nA livello superiore l'esercito (che, all'epoca, era composto da un numero relativamente limitato di effettivi), per motivi di comando e controllo, era diviso grossolanamente in tre forze: in marcia un'avanguardia, un centro ed una retroguardia, organizzati con tre comandi diversi (ma tutti dipendenti dal generale comandante l'esercito, che solitamente era anche il comandante del centro); queste forze, quando l'esercito si spiegava per il combattimento, formavano il centro, l'ala destra e l'ala sinistra dello schieramento. Comunque nel corso del XVIII secolo tutti e tre questi reparti operavano in modo congiunto, tenendosi fra loro ad una distanza minima, tale da poter intervenire immediatamente in aiuto del reparto minacciato.\nNel XVIII secolo avvenne un evento rivoluzionario per l'artiglieria, in quanto il generale francese Gribeauval, basandosi sulle esperienze della guerra dei sette anni, che aveva seguito come osservatore, trasform\u00f2 radicalmente l'artiglieria, standardizzando i calibri ed alleggerendo notevolmente gli affusti. La riforma di Gribeauval si estese, dalla Francia da cui era partita, in tutta Europa e praticamente dett\u00f2 le linee di sviluppo dell'artiglieria fino alla guerra di Crimea. Oltre alla standardizzazione dei calibri si deve a lui la suddivisione dell'artiglieria nelle classi da fortezza, da costa, da assedio e da campagna. Mentre le prime due classi erano sostanzialmente fisse, le altre erano incavalcate su affusti ruotati. Per quanto riguarda l'artiglieria da campagna (che era quella che doveva seguire l'esercito in manovra) furono stabiliti tre calibri (4, 8 e 12 libbre) per i cannoni e due calibri (6 e 8 libbre) per gli obici. Con questa riforma l'artiglieria da campagna fu anche organizzata in \"batterie\" di 8 pezzi, destinate ad operare come singola unit\u00e0 sul campo di battaglia e ad ogni \"divisione\" di fanteria (4 reggimenti) fu assegnata una batteria di artiglieria, creando cos\u00ec il primo abbozzo di grande unit\u00e0 pluriarma, gi\u00e0 proposta nel 1761 dal maresciallo de Broglie.\nLa rivoluzione francese e la \"Grande Arm\u00e9e\" napoleonica.\nGli eventi convulsi della rivoluzione francese ebbero effetti anche sull'organizzazione militare del vecchio esercito reale francese, primo fra tutti l'introduzione della leva militare per tutti i maschi di et\u00e0 compresa fra 18 e 25 anni (23 agosto 1793). Le riforme maggiori si ebbero nel gennaio del 1794 ad opera di Lazare Carnot: il termine \"reggimento\" venne abolito perch\u00e9 ritenuto troppo legato all\"'Ancien R\u00e9gime\", e tutta la fanteria venne riorganizzata in \"demi-brigade\" (letteralmente \"semi-brigate\") di tre battaglioni ognuna; la \"demi-brigate\" era ottenuta riunendo ad un battaglione del vecchio esercito reale francese due battaglioni di coscritti o della Guardia nazionale rivoluzionaria, combinando cos\u00ec, secondo il principio dell'amalgama (\"Amalgame\"), l'addestramento e la disciplina delle truppe regolari con il fervore rivoluzionario dei coscritti. Le \"demi-brigate\" di fanteria erano classificate come \"di linea\" (\"Demi-brigate de Bataile\", poi \"Demi-brigate de Ligne\") o \"leggere\" (\"Demi-brigate L\u00e9g\u00e8re\"), essendo queste ultime destinate alle azioni di schermaglia in ordine sparso; in ogni caso questa distinzione era solo formale, visto che anche le unit\u00e0 di linea erano addestrate ad operare come fanteria leggera, e viceversa. Ognuno dei battaglioni di una \"demi-brigate\" comprendeva otto compagnie di fucilieri su tre ufficiali, 15 sottufficiali, due tamburini e 104 soldati, ed una compagnia di granatieri (che riuniva gli uomini migliori) forte di tre ufficiali, 14 sottufficiali, due tamburini e 64 soldati; era inoltre aggregata ad ogni \"demi-brigate\" una batteria d'artiglieria \"reggimentale\" con sei (poi tre) pezzi da 4 libbre.\nLa tattica di base prevedeva che il battaglione regolare si schierasse in linea al centro, per fornire appoggio di fuoco ai battaglioni di coscritti che, schierati in colonna sui due lati, compivano rapidi assalti frontali contro il nemico; questa tattica di base venne portata avanti e sviluppata successivamente da Napoleone Bonaparte nel sistema dell\"'ordre mixte\", applicata a tutti i livelli dal battaglione alla divisione: una unit\u00e0 forniva fuoco di copertura mentre le altre caricavano alla baionetta, alternandosi nei due compiti. Le unit\u00e0 di cavalleria mantennero invece la vecchia designazione di \"reggimenti\", composti ognuno da un numero variabile di squadroni (da tre a sei, di solito quattro) su due compagnie; le specialit\u00e0 rimasero quelle settecentesche, con cavalleria pesante, leggera e media (i dragoni). A livello superiore, l'esercito continu\u00f2 ad essere organizzato in \"divisioni\" (combinando insieme un numero variabile di \"demi-brigate\", squadroni di cavalleria e batterie d'artiglieria), a loro volta inquadrate in \"armate\" pi\u00f9 ampie, in pratica dei piccoli eserciti indipendenti (ben 13 nel 1795).\nIl termine \"reggimento\" venne ufficialmente reintrodotto in luogo di \"demi-brigate\" nel settembre del 1803, dopo la definitiva presa del potere da parte di Napoleone; le unit\u00e0 di fanteria continuavano ad avere tre battaglioni (in alcuni casi quattro), ognuno su sette compagnie di fucilieri (\"fusiliers\" per i reggimenti di linea, \"chasseurs\" per quelli leggeri), una di granatieri (\"grenadiers\", \"carabiniers\" per quelli leggeri) ed una di fanteria leggera specificamente designata per fungere da schermagliatori (\"voltigeurs\" per quelli di linea, \"flanqueurs\" per i leggeri). Un'ulteriore riforma della struttura dei reggimenti si ebbe nel febbraio del 1808, quando l'organico di ognuno di essi venne portato a quattro battaglioni effettivi ed un \"battaglione deposito\", quest'ultimo destinato all'addestramento delle reclute e a fornire rimpiazzi per gli altri battaglioni; l'organico dei singoli battaglioni venne diminuito a quattro compagnie fucilieri, una di granatieri ed una di schermagliatori. L'organizzazione della cavalleria rimase di fatto invariata (eccezion fatta per l'introduzione di una nuova specialit\u00e0, i lancieri, che, bench\u00e9 parte della cavalleria leggera, erano usati come forza d'urto), con lo squadrone come unit\u00e0 tattica di base. L'artiglieria venne organizzata in due specialit\u00e0, \"a piedi\" o \"a cavallo\", ed organizzata in reggimenti di due battaglioni su 20 compagnie.\nLe maggiori innovazioni di organica si ebbero ai livelli superiori: come prima cosa, vennero abolite tutte le armate indipendenti dell'epoca rivoluzionaria, riunendo le principali forze da campagna in un'unica \"Grande Arm\u00e9e\" sotto il comando centralizzato dello stesso imperatore coadiuvato da \"Grand Quartier G\u00e9n\u00e9ral\", di fatto uno dei primi esempi di stato maggiore; tale armata venne suddivisa in \"corpi d'armata\" semi-autonomi, di fatto piccoli eserciti in miniatura con in organico truppe delle tre armi, ognuno capace di sostenere da solo uno scontro, ma tutti disposti ad uno-due giorni di marcia l'uno dall'altro, onde permettere un rapido ricongiungimento dell'intera armata. La composizione di un corpo d'armata poteva variare moltissimo, anche durante una stessa campagna, adattandosi alla situazione del momento; in genere, un corpo d'armata disponeva di un certo numero di divisioni di fanteria (di solito due o tre, ognuna formata da due o pi\u00f9 brigate di due reggimenti ciascuna, con in appoggio una batteria a piedi di sei cannoni), una divisione di cavalleria leggera (con due o pi\u00f9 brigate di cavalleria leggera su due o tre reggimenti, con in appoggio una batteria di artiglieria a cavallo di sei cannoni), un distaccamento d'artiglieria con dodici pezzi da 12 libbre, nonch\u00e9 unit\u00e0 del genio, pontieri, mediche e di approvvigionamento. Le unit\u00e0 di cavalleria pesante e media venivano raccolte di solito in apposite divisioni a loro volta riunite in una \"Riserva di cavalleria\", di fatto un corpo d'armata composto solo da truppe montate.\nLa guerra di secessione americana.\nIl sistema militare dei neonati Stati Uniti d'America differiva da quello delle nazioni europee contemporanee. L'esercito regolare statunitense (United States Army) era una formazione piccola: nel 1861, allo scoppio della guerra di secessione americana, esso comprendeva appena 16.000 uomini su una popolazione totale di circa 31 milioni di abitanti; le truppe regolari erano divise in dieci reggimenti di fanteria (ognuno su due battaglioni di otto compagnie ciascuno), cinque reggimenti di cavalleria (ognuno su tre battaglioni di due squadroni ciascuno), e quattro reggimenti di artiglieria (ognuno su dieci batterie di sei pezzi ciascuna), ma nel corso del conflitto vennero aggiunti ulteriori nove reggimenti di fanteria, uno di cavalleria ed uno di artiglieria.\nSia l'Unione che la Confederazione fecero massiccio ricorso per i propri ranghi al sistema delle milizie statali: i governatori dei vari Stati ricevevano periodicamente dai governi centrali la richiesta di fornire un dato numero di reggimenti; il governatore sceglieva quindi una personalit\u00e0 eminente del suo Stato e le conferiva il comando di un reggimento (di solito con il grado di tenente colonnello), incaricandola di reclutare il personale e di scegliersi gli ufficiali, le cui designazioni erano confermate dal governatore e approvate poi dal ministero della guerra. I reggimenti volontari di fanteria avevano ognuno dieci compagnie composte da tre ufficiali, 13 sottufficiali, due tamburini e 60-80 soldati, tutte persone provenienti da una ristretta area geografica; i reggimenti volontari di cavalleria avevano ognuno quattro, cinque o sei squadroni, ciascuno formato da due compagnie comprendenti ognuna tre ufficiali, 14 sottufficiali, due trombettieri, sei artigiani (fabbri, maniscalchi, sellai) e 56 soldati; i reggimenti volontari di artiglieria avevano ognuno 12 batterie di sei o otto pezzi divise in sezioni di due pezzi ciascuna, e composte da tre - cinque ufficiali, 14-20 sottufficiali, due musicisti, e 58-122 soldati.\nUnit\u00e0 tattica di base era la brigata, forte di quattro o cinque reggimenti e con un organico teorico di 5.000 uomini (nella realt\u00e0, spesso molti di meno); da due ad un massimo di sei brigate (di solito tre) formavano una divisione, e due o pi\u00f9 divisioni formavano un corpo d'armata. Le divisioni erano unit\u00e0 monoarma, o interamente di fanteria o interamente di cavalleria; l'artiglieria operava praticamente sempre a livello di batteria, assegnate in numero variabile a ciascuna divisione.\nIl Sudafrica: boeri e zulu.\nDel tutto peculiari erano le organizzazioni militari di due popolazioni dell'attuale Sudafrica: il regno africano degli zulu, e le piccole repubbliche bianche dei boeri.\nAl contrario di molte altre popolazioni africane, gli zulu seguivano un rigido sistema di organizzazione militare, messo a punto dal re Shaka a cavallo tra '700 ed '800. La struttura di base era fondata su reggimenti (\"amabutho\", al singolare \"ibutho\") diversificati in base all'et\u00e0 dei loro componenti: ogni due anni, il re convocava tutti i giovani che avevano compiuto 18 o 19 anni e li riuniva in un unico reggimento, affidando loro anche una zona in cui erigere la caserma (\"ikhanda\") dove sarebbero stati acquartierati durante tutto il servizio; i guerrieri rimanevano in armi fino a che il re non concedeva a tutto il reggimento il permesso di sposarsi (di solito al compimento dei 30 anni, ma in casi di emergenza il servizio poteva essere prolungato fino ai 40 anni): in questo caso il reggimento passava dal servizio attivo alla riserva nazionale, convocata solo in caso di gravi emergenze. In battaglia gli \"amabutho\" erano le unit\u00e0 tattiche di base, divisi in due ali a loro volta suddivise in compagnie di 50-70 guerrieri ciascuna, per un totale di circa 1.500 uomini per ogni reggimento (in alcuni casi potevano essere di pi\u00f9); i comandanti delle singole compagnie erano eletti direttamente dai guerrieri, mentre i comandanti delle ali ed il comandante dell'intero esercito erano nominati dal re (che solo raramente guidava i guerrieri in battaglia). La formazione d'attacco tipica era la \"impondo zankomo\" (\"le corna della bestia\"): un gruppo di \"amabutho\" veterani formava il centro dello schieramento (\"petto\") che lanciava un attacco frontale contro il nemico; gli \"amabutho\" pi\u00f9 giovani formavano invece due ali (\"corna\") che compivano un movimento accerchiante sui due lati del nemico; altri guerrieri veterani erano tenuti in riserva (\"fianchi\") dietro il centro.\nLe due piccole repubbliche boere del Sudafrica, lo Stato Libero dell'Orange ed il Transvaal, disponevano di ridottissime forze armate regolari, principalmente unit\u00e0 di polizia paramilitare e di artiglieria; il grosso dell'esercito boero era formato da una milizia di cittadini armati, convocata solo in caso di guerra. Il territorio delle repubbliche era diviso in un certo numero di distretti elettorali, ognuno dei quali doveva fornire in caso di mobilitazione un \"commando\" di uomini armati; la responsabilit\u00e0 di radunare gli uomini spettava ai \"veldkornets\" (magistrati locali, di solito due o tre per distretto): tutti gli uomini abili tra i 16 e i 60 anni avevano il dovere di presentarsi, equipaggiati a proprie spese di fucile, cavallo, munizioni e razioni per otto giorni. Le dimensioni dei \"commando\" variavano a seconda della popolazione del distretto, andando da un minimo di 200 ad un massimo di 3.000 uomini; gli uomini non erano pagati, in quanto il loro servizio era considerato un necessario dovere civile collettivo. Il \"commando\" era guidato da un \"commandant\", eletto dagli uomini (\"burghers\") ai suoi ordini; il \"commandant\" di solito prendeva i \"veldkornets\" del distretto come propri ufficiali inferiori, mentre il presidente poteva nominare dei \"vecht commandants\" per guidare i gruppi formati da pi\u00f9 \"commando\". L'autorit\u00e0 degli ufficiali sugli uomini dipendeva solo dalla loro personalit\u00e0 o reputazione: un ufficiale poteva dare ordini, ma non poteva obbligare gli uomini ad eseguirli o punirli se non lo facevano; tutte le decisioni di tattica o di strategia venivano prese in pubblici consigli di guerra (\"krygksraad\") tramite votazione: un \"burgher\" era libero di ignorare la decisione, ma se dava il suo appoggio era moralmente tenuto a seguire le indicazioni prese.\nUnit\u00e0 militari contemporanee.\nPrima guerra mondiale.\nDopo l'epoca napoleonica il sistema dei corpi d'armata fu accolto anche nelle altre nazioni europee, mentre la divisione continu\u00f2 ad essere praticamente un'unit\u00e0 monoarma (anche se fornita di artiglieria propria) fino alla prima guerra mondiale. Nel corso della prima guerra mondiale l'unit\u00e0 di impiego, dato il fronte ristretto e congestionato su cui operavano le truppe, fu il reggimento, mentre la divisione ebbe compiti praticamente solo amministrativi e l'impiego a livello di grande tattica avvenne nei corpi d'armata. Dopo il 1916 l'esercito tedesco, sviluppando le nuove tattiche di fanteria basate sull'iniziativa dei comandanti a livello inferiore, rivalut\u00f2 l'importanza tattica del battaglione, che non fu pi\u00f9 solo una divisione amministrativa del reggimento, ma divenne l'unit\u00e0 minima per l'impiego tattico, mentre negli altri eserciti coinvolti in guerra questa rivoluzione tattica non fu sviluppata fino a dopo la guerra, quando fu possibile studiare gli scritti teorici dello Stato Maggiore tedesco. Nel corso della guerra l'arma che ebbe la massima evoluzione organica fu l'artiglieria, che fu suddivisa in artiglieria di divisione, artiglieria di corpo d'armata ed artiglieria di armata, in base alla maggiore unit\u00e0 a cui era sottoposta. Questa suddivisione in base all'organico si rifletteva anche sui calibri, in quanto l'artiglieria di divisione (in prossimit\u00e0 della prima linea) doveva essere sufficientemente mobile per sfuggire al tiro di controbatteria nemico e riprendere una nuova posizione in tempi relativamente brevi, quindi non poteva avere un calibro eccessivo. In base a considerazioni simili i calibri dell'artiglieria di corpo d'armata erano maggiori e i pezzi dell'artiglieria d'armata avevano calibri tali che spesso erano richiesti serventi in numero molto elevato solo per caricare il pezzo.\nLa guerra corazzata.\nDopo la prima guerra mondiale lo sviluppo dei mezzi corazzati spinse allo studio di nuovi tipi di divisione, in cui operassero congiuntamente aliquote delle varie armi, cos\u00ec, a fianco delle divisioni di fanteria, furono create divisioni di cavalleria in cui erano previsti battaglioni o compagnie di unit\u00e0 corazzate o blindate e, nella seconda met\u00e0 degli anni '30, divisioni corazzate, in cui operavano congiuntamente reggimenti corazzati e di fanteria.\nIn Italia nel 1939, con la riforma Pariani fu tentato l'esperimento della \"divisione binaria\", cio\u00e8 di una divisione in cui fossero presenti solo due reggimenti di fanteria invece dei tre inquadrati generalmente. Questa riforma, che avrebbe dovuto portare ad unit\u00e0 combattenti pi\u00f9 flessibili (ovviamente a spesa di un maggior rapporto fra personale amministrativo e personale combattente) nella realt\u00e0 italiana condusse ad unit\u00e0 troppo deboli in attacco, soprattutto per la cronica mancanza di artiglierie moderne del Regio Esercito e per la mancata motorizzazione totale delle divisioni, che pure era prevista. La maggiore conseguenza della riforma Pariani fu che, all'inizio della seconda guerra mondiale, non tutte le divisioni erano ancora state organizzate sul nuovo ordinamento, quindi parte delle divisioni era di un tipo e parte di un altro.\nDurante il conflitto si ebbe inoltre una convergenza tra carro armato e artiglieria, con la creazione dell'artiglieria semovente, formata da scafi di carro armato con un pezzo di artiglieria di grosso calibro posto direttamente sullo scafo; di questi vennero formate delle unit\u00e0 organiche che tuttora fanno parte delle unit\u00e0 corazzate e meccanizzate.\nEvoluzione dell'organica nel secondo dopoguerra.\nNel corso della seconda guerra mondiale la diluizione delle truppe nell'area del combattimento port\u00f2 ad una situazione che\nnon era confrontabile con quella del precedente conflitto mondiale, in cui le truppe erano ammassate su fronti molto ristretti, quindi anche l'organica fu costretta ad adeguarsi a questa nuova realt\u00e0 del campo di battaglia. L'unit\u00e0 di impiego delle unit\u00e0 combattenti divenne il battaglione, coordinato a livello divisione per un'operazione di grande tattica. Il corpo d'armata divenne un'unit\u00e0 praticamente amministrativa, mentre, dato il gran numero di truppe impiegate sui vari teatri di guerra, fu creata una grande unit\u00e0 superiore all'armata, cio\u00e8 il gruppo di armate.\nNel corso della guerra apparve sempre pi\u00f9 spesso chiaro che la divisione non era la formazione pi\u00f9 adatta ai compiti richiesti dalla guerra mobile, la quale necessitava frequentemente di unit\u00e0 di manovra pi\u00f9 snelle, seppure autosufficienti per supporto logistico e appoggio di fuoco.\nFu per questo che nel 1941 l'esercito tedesco riorganizz\u00f2 le sue divisioni corazzate (\"Panzerdivision\") trasformandole in divisioni binarie, su un reggimento corazzato ed un reggimento di fanteria meccanizzata, oltre alle unit\u00e0 di artiglieria e di supporto logistico. Nelle operazioni sul fronte russo, all'inizio dell'operazione Barbarossa le \"Panzerdivision\" tedesche vennero raggruppate in \"gruppi corazzati\", unit\u00e0 fortemente mobili, ma nel 1942 prima della battaglia di Stalingrado, i gruppi vennero trasformati in \"armate corazzate\" con un aumento di effettivi in termini di fanteria ed artiglieria con un maggiore supporto ma una netta diminuzione della mobilit\u00e0. Tuttavia anche questa riduzione organica non fu sufficiente, e, nella seconda met\u00e0 della guerra, soprattutto dopo lo sbarco alleato in Normandia, i comandanti di divisione ricorsero sempre pi\u00f9 spesso ai \"gruppi di combattimento\" (\"Kampfgruppe\"), unit\u00e0 pluriarma create ad hoc per operazioni particolari dalla consistenza variabile.\nNell'esercito statunitense le divisioni di fanteria, sempre ternarie, quando necessario venivano divise in \"RCT\" (Regimental Combat Team), analoghi ai \"Kampfgruppe\" tedeschi, ma su base strettamente organica, comprendendo un reggimento della divisione pi\u00f9 uno dei gruppi dell'artiglieria divisionale, secondo un concetto molto simile a quello che far\u00e0 tornare in auge la \"Brigata\" nel dopoguerra.\nInvece le divisioni corazzate, vennero organizzate differentemente: i vari battaglioni non erano inquadrati in reggimenti ed erano alle dirette dipendenze della divisione, la quale aveva tre comandi subalterni chiamati \"Combat Command\" (A e B, pi\u00f9 R (reserve)) senza forze assegnate che assumevano il controllo operativo dei vari battaglioni e dei supporti a seconda della missione assegnata, secondo concetti molto simili al \"Kampfgruppe\" tedesco. Fu con queste strutture che l'US Army combatt\u00e9 la Guerra di Corea, mentre successivamente negli anni sessanta i combat command vennero convertiti in brigate.\nDopo la seconda guerra mondiale, nel periodo della guerra fredda, in ambito NATO le divisioni restarono sostanzialmente ternarie, almeno inizialmente, con due reggimenti di fanteria ed un reggimento corazzato (\"divisione di fanteria\") o due reggimenti corazzati ed un reggimento di fanteria meccanizzata (\"divisione corazzata\") .\nComunque la struttura organica divisionale era tale che fosse possibile operare per \"combat command\" sostenendo carri armati e fanterie con gruppi dell'artiglieria divisionale, come avveniva nell'esercito statunitense durante la seconda guerra mondiale con l'uso degli \"RCT\": fu questa la struttura su cui si allinearono quasi tutti gli eserciti facenti parte del \"Patto Atlantico\".\nDurante gli anni '50, supponendo che anche le forze terrestri avrebbero dovuto sostenere i combattimenti nell'ambito di un conflitto nucleare, gli USA tentarono di trasformare le proprie divisioni rendendole capaci di schierare cinque raggruppamenti autosufficienti di dimensioni decisamente pi\u00f9 piccole dei precedenti reggimenti, creando cos\u00ec le \"Pentomic Division\", costituite da cinque unit\u00e0 equiparabili a grossi battaglioni \"misti\" composti da compagnie di carri, di fanteria e di batterie d'artiglieria.\nTale trasformazione si rivel\u00f2 un semplice esperimento che venne abbandonato gi\u00e0 nei primi anni '60, quando si torn\u00f2 ad una divisione capace di esprimere tre \"Combat Command\" che vennero ridesignati \"Brigate\", sempre senza forze assegnate come era stato per le sue divisioni corazzate durante l'ultimo conflitto mondiale e con sub-unit\u00e0 pi\u00f9 convenzionali costituite da battaglioni monoarma: questa \u00e8 l'organizzazione con la quale l'US Army ha combattuto la guerra del Vietnam e che ha mantenuto fino agli anni '90.\nCon l'abbandono della \"Pentomic Division\" da parte statunitense, gli altri paesi aderenti alla NATO trasformarono le proprie divisioni passando dalla struttura reggimentale a quella pi\u00f9 flessibile basata su \"Brigate\", che gi\u00e0 organicamente erano autosufficienti e dotate di artiglieria, anche se con organici fissi e predefiniti, a differenza degli statunitensi.\nI paesi aderenti al patto di Varsavia invece, hanno sempre mantenuto la rigida struttura divisionale su base reggimentale ternaria, seppure l'aggiunta dei supporti di artiglieria e del genio, oltre che logistici a tali reggimenti, abbiano reso questi ultimi praticamente paragonabili alle brigate occidentali e la differenza fosse sostanzialmente e puramente nominale.\nCon la fine della guerra fredda gli eserciti hanno ridotto il numero di effettivi e, nella maggior parte degli stati, \u00e8 stato abolito il servizio di leva. Le divisioni, con il loro numero estremamente elevato di soldati raggruppati sotto un singolo comando (la divisione NATO aveva un numero di effettivi prossimo a 12.000), non rappresentano pi\u00f9 la soluzione ottimale per comando e controllo delle unit\u00e0 sul campo.\nInoltre l'impiego tipico dei militari (almeno nelle nazioni NATO ed ex patto di Varsavia) \u00e8 diventato quello in operazioni di \"peace keeping\", quindi basato su numero di effettivi ridotto e con necessit\u00e0 di una struttura di controllo quanto pi\u00f9 flessibile possibile. Per questi motivi si sta tendendo ad eliminare le divisioni nell'organica, sostituendole direttamente\ncon \"brigate\", cio\u00e8 unit\u00e0 su pi\u00f9 battaglioni con i relativi servizi ed armi di accompagnamento.\nNell'Esercito Italiano, pur eliminando i comandi divisionali dotati organicamente di brigate predefinite in numero fisso, si \u00e8 operato in modo leggermente diverso ai livelli organicamente pi\u00f9 bassi, ristrutturando (ma non sempre) i battaglioni in \"reggimenti\" su un unico battaglione (invece che su tre) pi\u00f9 una compagnia servizi che dovrebbe espletare la parte logistica ed amministrativa; le brigate sono poi state organizzate su alcuni reggimenti di fanteria o cavalleria corazzata cos\u00ec creati e su reggimenti delle armi di appoggio (vedi organigramma della brigata Corazzata Ariete).\n\"US Marine Corps\" e Reggimento San Marco.\nIl corpo dei Marines degli Stati Uniti (USMC), partendo da unit\u00e0 convenzionali (reggimenti e divisioni), costituisce ed impiega unit\u00e0 complesse (MEF - \"Marine Expeditionary Force\" e MEU) che hanno anche un'aviazione d'attacco organica, come sono organici artiglieria e blindati. Per esempio, una MEU \"(Marine Expeditionary Unit)\" \u00e8 una unit\u00e0 integrata a livello di reggimento che ingloba:\nUna struttura simile si trova nella Brigata marina \"San Marco\" della Marina Militare Italiana, dotata di elicotteri leggeri e medi e di mezzi da sbarco, inquadrati nel \"Gruppo Mezzi da Sbarco\".\nAdeguamento dell'organica per missioni internazionali.\nPoich\u00e9 gli impegni internazionali tendono a creare unit\u00e0 complesse multinazionali, l'Esercito Italiano recentemente ha ricreato la struttura a livello di divisione, intesa come comando senza forze proiettabile, quindi una struttura con stato maggiore e comunicazioni che va integrata di volta in volta con le unit\u00e0 necessarie alla missione da assolvere. Ovviamente, alcune di queste unit\u00e0 possono essere di altri paesi, come ad esempio avviene nella KFOR in Bosnia ed Erzegovina; spesso queste unit\u00e0 sono composte da paesi che hanno in comune la dottrina militare e l'appartenenza ad un'alleanza, tipicamente la NATO, ma anche a livello UEO, come la \"Forza da sbarco SILF (spanish-italian landing force)\" italo-spagnola o la \"Divisione franco-tedesca\" esistenti da tempo.\nDivisione standard delle truppe.\nNella maggior parte delle operazioni militari, le forze armate adottano la seguente suddivisione:"}
{"id": "575175", "revid": "729019", "url": "https://it.wikipedia.org/wiki?curid=575175", "title": "Python (missile)", "text": "Il Raphael Python, conosciuto inizialmente come Shafir Mk.3 \u00e8 un missile a corto raggio a guida IR di grandi prestazioni e manovrabilit\u00e0, con capacit\u00e0 complessive almeno paragonabili a quelle dei migliori progetti contemporanei. Sviluppato a partire dal 1978 \u00e8 stato migliorato nel corso degli anni arrivando all'attuale versione denominata Python 5.\nGenesi.\nIl missile deriva dagli Shafrir la cui prima versione, denominata MK.I e sviluppata dagli israeliani a partire dal 1959, venne testata a partire dal 1963 sui Mirage ma non diede i risultati sperati, tanto che, durante la guerra dei sei giorni, non venne utilizzata dagli israeliani che svilupparono una successiva versione denominata MK.II, entrata in servizio nel 1969, che venne utilizzata nella guerra del Kippur del 1973, nel corso della quale questi missili abbatterono 89 aerei nemici.\nPython 3 (Shafrir Mk.3).\nIl missile Shafrir Mk.3 venne denominato in occidente Python e debutt\u00f2 nella guerra del Libano del 1982 nel corso della quale questi missili dimostrarono la loro validit\u00e0 abbattendo 35 aerei nemici ed impressionando notevolmente, tanto che la Repubblica Popolare Cinese ottenne di costruirne su licenza una versione denominata PL-8 AAM. Le Forze di Difesa Israeliane lo hanno usato sui caccia F-15.\nPython 4.\nIl Python-4 \u00e8 un missile AAM a corto raggio di 4\u00aa generazione con capacit\u00e0 di attacco ognitempo (giorno, notte, pioggia), integrato con un sistema di lancio dall'elmetto HMS (Helmet-Mounted Sight) system. Venne messo in servizio negli anni novanta, e come il suo predecessore Python 3, \u00e8 integrato con il sistema DASH (Display And Sight Helmet) prodotto dalla israeliana Elbit Systems per gli F-15s e F-16s dell'aviazione israeliana. Viene riferito che il cercatore opto-elettronico del missile utilizza una tecnologia \"dual-band\" simile a quella dello FIM-92 Stinger (infrarosso e ultravioletto), con capacit\u00e0 IRCCM (IR ECCM) per ridurre la radiazione di fondo infrarossa in modo da ridurre l'efficacia delle contromisure \"flares\".\nPython 5.\nIl Python 5 \u00e8 attualmente il migliore missile AAM a corto raggio dell'inventario israeliano. Ha capacit\u00e0 BVR (Beyond Visual Range), LOAL (lock-on after launch), e capacit\u00e0 di attacco in tutti gli aspetti, e tutte le direzioni (includendo all'indietro). Il missile ha un sensore di ricerca elettro-ottico infrarosso avanzato (IIR oppure ImIR) che scansiona l'area di battaglia, riuscendo a riconoscere bersagli ostili dagli aerei alleati, e identificando i punti pi\u00f9 sensibili all'impatto (abitacolo, per uccidere l'equipaggio ed impedirne il ritorno in combattimento) negli aerei nemici. Con circa 18 superfici di controllo, che si aggiungono ad altri elementi di progetto, il missile risultante si ritiene manovrabile alla pari dei pi\u00f9 avanzati e costosi missili con spinta vettoriale dell'ugello-razzi."}
{"id": "575176", "revid": "712828", "url": "https://it.wikipedia.org/wiki?curid=575176", "title": "Yavin IV", "text": ""}
{"id": "575179", "revid": "26891", "url": "https://it.wikipedia.org/wiki?curid=575179", "title": "Jupiter SSM", "text": ""}
{"id": "575183", "revid": "712828", "url": "https://it.wikipedia.org/wiki?curid=575183", "title": "Yinchorr", "text": ""}
{"id": "575184", "revid": "712828", "url": "https://it.wikipedia.org/wiki?curid=575184", "title": "Ylesia", "text": ""}
{"id": "575185", "revid": "339392", "url": "https://it.wikipedia.org/wiki?curid=575185", "title": "Crotale SAM", "text": ""}
{"id": "575186", "revid": "1652635", "url": "https://it.wikipedia.org/wiki?curid=575186", "title": "Angelo Carossino", "text": "Sindaco di Savona dal 1958 al 1967, \u00e8 stato presidente della Regione Liguria dal 1975 al 1979.\nIn seguito, alle elezioni europee del 1979, \u00e8 stato eletto deputato europeo per le liste del PCI, poi riconfermato nel 1984. \u00c8 stato vicepresidente della Commissione per i trasporti e della Delegazione per le relazioni con la Repubblica popolare cinese; membro della Delegazione per le relazioni con l'America Latina. Ha aderito al gruppo parlamentare \"Gruppo comunista e apparentati\".\nCarossino \u00e8 morto nell'estate del 2020."}
{"id": "575190", "revid": "712828", "url": "https://it.wikipedia.org/wiki?curid=575190", "title": "Yuuzhan'tar", "text": ""}
{"id": "575198", "revid": "26891", "url": "https://it.wikipedia.org/wiki?curid=575198", "title": "C-54 Skymaster", "text": ""}
{"id": "575200", "revid": "712828", "url": "https://it.wikipedia.org/wiki?curid=575200", "title": "Zonama Sekot", "text": ""}
{"id": "575201", "revid": "26891", "url": "https://it.wikipedia.org/wiki?curid=575201", "title": "C-54", "text": ""}
{"id": "575202", "revid": "287204", "url": "https://it.wikipedia.org/wiki?curid=575202", "title": "Zlatan Muslimovic", "text": ""}
{"id": "575203", "revid": "26891", "url": "https://it.wikipedia.org/wiki?curid=575203", "title": "C-124 Globemaster II", "text": ""}
{"id": "575206", "revid": "26891", "url": "https://it.wikipedia.org/wiki?curid=575206", "title": "Douglas C-124", "text": ""}
{"id": "575207", "revid": "633110", "url": "https://it.wikipedia.org/wiki?curid=575207", "title": "Fattore relativo di efficacia", "text": "Il fattore relativo di efficacia (o fattore RE) conosciuto anche come fattore di esplosivit\u00e0, \u00e8 un sistema di misurazione della potenza degli esplosivi utilizzato in ambito militare per le demolizioni; viene misurato prendendo come riferimento il TNT, attribuendo al TNT un valore del fattore relativo di efficacia unitario.\nLe quantit\u00e0 di calore in gioco sono molto modeste, minori di quelle fornite dai combustibili ordinari. In conseguenza anche il lavoro prodotto \u00e8 modesto, per\u00f2 esso viene sviluppato nel brevissimo tempo che dura l'esplosione e per questo gli effetti sono distruttivi.\nIl lavoro sviluppato da un chilo di esplosivo quando i gas dell'esplosione possono espandersi nell'ambiente secondo un'adiabatica indefinita si chiama il potenziale di quell'esplosivo. In altre parole il potenziale \u00e8 l'equivalente in unit\u00e0 meccaniche del calore di esplosione, \u00e8 quindi un valore convenzionale che esprime l'attitudine meccanica dell'esplosivo.\nTemperatura di esplosione.\n\u00c8 la temperatura massima che i gas prodotti raggiungono al momento dell'esplosione, a volume costante. Per gli esplosivi detonanti le temperature di esplosione (pi\u00f9 propriamente di detonazione) oscillano fra 2500 e 6000\u00a0\u00b0C.\nQuesta temperatura non \u00e8 misurabile direttamente perch\u00e9 i termometri non riescono a registrare una variazione cos\u00ec rapida, ma pu\u00f2 essere calcolata partendo da considerazioni teoriche con buona approssimazione.\nCalore (energia) di esplosione.\nL'esplosione \u00e8 un fenomeno esotermico, quindi nella reazione si libera una quantit\u00e0 di calore uguale alla differenza fra la somma dei calori di formazione delle sostanze generate dall'esplosione e la somma dei calori di formazione dell'esplosivo.\nI calori di formazione vengono determinati a 20\u00a0\u00b0C e a pressione costante, ma nel caso delle utilizzazioni pratiche degli esplosivi nelle mine la reazione avviene nell'ambiente del foro, che rimane a volume costante, quindi quello che interessa per gli esplosivi \u00e8 il calore sviluppato a volume costante. Questo secondo calore \u00e8 superiore al primo di una quantit\u00e0 corrispondente al lavoro speso per la dilatazione dei gas fino alla pressione atmosferica.\nIl calore di esplosione viene calcolato facendo detonare alcuni grammi di esplosivo in una adatta bomba calorimetrica. Si assume il calore sviluppato nella detonazione di 1 g di esplosivo e le cifre che si ottengono sono molto modeste, comprese nell'intervallo da 400 a 6000 kcal/kg, cifre inferiori a quelle corrispondenti dei normali combustibili.\nLa maggior parte degli esplosivi \u00e8 ottenuta con la nitrazione di varie sostanze. Questi esplosivi sono relativamente poveri in energia perch\u00e9 il loro ossigeno \u00e8 concatenato all'azoto nel radicale nitrico (i combustibili normali prendono l'ossigeno dall'atmosfera).\nLa stessa nitroglicerina ha il calore di esplosione a pressione costante uguale a 1512,8 kcal/kg, mentre la benzina brucia dando circa 11000 kcal/kg, un'automobile che funzionasse a nitroglicerina, ne consumerebbe quindi in peso circa 7 volte tanto.\nVolume specifico (o volume normale) dei gas di esplosione.\n\u00c8 il volume occupato dai gas prodotti da 1\u00a0kg di esplosivo nelle condizioni normali (pressione di 760\u00a0mm di mercurio e 0\u00a0\u00b0C di temperatura). Lo si pu\u00f2 determinare facilmente con la bomba di pressione, ma \u00e8 pi\u00f9 facile partire dall'equazione di decomposizione. Bisogna per\u00f2 tenere presente che il valore dipende dalle condizioni pratiche in cui avviene la detonazione, avendo influenza la densit\u00e0 di carica e il tipo di innescamento di essa.\nPer citare un esempio, la nitroglicerina ha un volume specifico di 715,6 1.\nVolume dei gas di esplosione.\n\u00c8 il corrispondente del volume specifico alla temperatura di detonazione dell'esplosivo; in conseguenza della dilatazione dovuta allo sviluppo di calore il volume di detonazione \u00e8 uguale a 10 - 15 volte quello specifico.\nLa nitroglicerina, di cui si \u00e8 visto ora il volume specifico uguale a 715,6 1, ha il volume di esplosione uguale a 13.590 1.\nVelocit\u00e0 di detonazione.\nElementi che influenzano la velocit\u00e0 - La velocit\u00e0 dell'onda di detonazione ha lo stesso ordine di grandezza di velocit\u00e0 delle onde sonore attraverso i solidi.\nSi \u00e8 visto che la velocit\u00e0 degli esplosivi deflagranti \u00e8 in genere inferiore a 1000 metri al secondo e che quella degli esplosivi detonanti pu\u00f2 raggiungere parecchie migliaia di metri; gli esplosivi con velocit\u00e0 superiore a quella dell'acido picrico (7000\u00a0m/s) si chiamano ultradirompenti, o anche esplosivi nobili, la velocit\u00e0 massima apparteneva alla miscela tetranitrometano-toluolo, con 9300\u00a0m/s, attualmente superata dagli oltre 11.000\u00a0m/s dell'ottanitrocubano (ONC).\nLa velocit\u00e0 di detonazione \u00e8 una costante per esplosivi teorici, mentre oscilla alquanto per gli esplosivi pratici (anche a parit\u00e0 di tutte le condizioni) tanto che si parla talvolta di velocit\u00e0 di detonazione superiore e inferiore, questo per\u00f2 non ha grande importanza nella pratica industriale.\nViceversa bisogna conoscere l'effetto di altri fattori che influiscono sulla velocit\u00e0 di detonazione: temperatura, tipo di involucro o confinamento, diametro della cartuccia, densit\u00e0 di carica, entit\u00e0 e tipo dell'innesco, stato fisico e granulometria degli ingredienti, tipo dei componenti e altre variabili imprevedibili che ad ogni modo influenzano di poco la velocit\u00e0 di detonazione, in situazioni di utilizzo standard.\nPer ogni esplosivo esiste un diametro minimo (diametro critico) al di sotto del quale si verifica una diminuzione di velocit\u00e0 cos\u00ec notevole, che l'effetto utile dell'esplosivo \u00e8 praticamente annullato. Con esplosivi potenti basta il diametro di 10\u00a0mm per ottenere gi\u00e0 la velocit\u00e0 massima, ma occorrono diametri maggiori per esplosivi meno sensibili, e anche vero che al di sotto dei 2\u00a0mm alcuni esplosivi non detonano, soprattutto gli esplosivi plastici.\nQui sono riportati alcuni esempi di esplosivi con la loro misurazione R.E.:"}
{"id": "575208", "revid": "26891", "url": "https://it.wikipedia.org/wiki?curid=575208", "title": "C-124", "text": ""}
{"id": "575225", "revid": "26891", "url": "https://it.wikipedia.org/wiki?curid=575225", "title": "C-124 Globemaster", "text": ""}
{"id": "575226", "revid": "26891", "url": "https://it.wikipedia.org/wiki?curid=575226", "title": "C-133 Cargomaster", "text": ""}
{"id": "575230", "revid": "26891", "url": "https://it.wikipedia.org/wiki?curid=575230", "title": "C-133", "text": ""}
{"id": "575234", "revid": "2145227", "url": "https://it.wikipedia.org/wiki?curid=575234", "title": "Pietro Claver", "text": "Biografia.\nNacque a Verd\u00fa, in Catalogna, il 25 giugno 1581 da Pietro Claver ed Anna Sabocana, entrambi di nobile famiglia spagnola, e si laure\u00f2 nell'Universit\u00e0 di Barcellona. A vent'anni incominci\u00f2 il noviziato nei gesuiti a Tarragona. Mentre studiava a Maiorca nel 1605, il portinaio del collegio, fra' Alfonso Rodriguez, pensando di essere ispirato da Dio, ritenne di conoscere quale dovesse essere la missione futura del suo giovane confratello e da quel momento in poi non smise mai di esortarlo a partire per evangelizzare i possedimenti spagnoli in America Latina. Pietro obbed\u00ec e nel 1610 sbarc\u00f2 a Cartagena, in Colombia, dove per 44 anni fu missionario tra gli schiavi afroamericani in un periodo in cui ferveva la tratta degli schiavi. Educato alla scuola del missionario Alfonso de Sandoval, Pietro si dichiar\u00f2 \"\u00e6thiopum semper servus\" ovvero \"schiavo degli africani per sempre\"; da persona timida e insicura delle proprie capacit\u00e0, divent\u00f2 un organizzatore caritatevole, ardito e ingegnoso. Ogni mese, quando veniva segnalato l'arrivo di nuovi schiavi, stipati nelle stive delle navi, Pietro usciva in mare con il suo battello per incontrarli, portando loro cibo, soccorso e conforto, guadagnandosi cos\u00ec la loro fiducia. Per insegnare a cos\u00ec tante persone che parlavano dialetti diversi, Pietro riun\u00ec a Cartagena un gruppo di interpreti di varie nazionalit\u00e0 e li fece diventare dei catechisti. Mentre gli schiavi stavano rinchiusi a Cartagena, aspettando di essere acquistati e destinati a differenti localit\u00e0, Pietro li istruiva e li battezzava. Nelle domeniche di Quaresima li riuniva, li interrogava riguardo alle loro necessit\u00e0 e li difendeva contro i loro oppressori. Questo lavoro caus\u00f2 a Pietro difficili prove e i mercanti di schiavi non erano i suoi soli nemici. Fu accusato di incauto zelo e di aver profanato i sacramenti, dandoli a creature che \u00aba malapena possedevano un'anima\u00bb. Le donne della buona societ\u00e0 di Cartagena si rifiutavano di entrare nelle chiese dove Pietro aveva riunito i suoi \"negri\". I superiori di Pietro furono spesso influenzati dalle molte critiche che giungevano ai loro orecchi. Nondimeno Pietro continu\u00f2 la sua missione, accettando tutte le umiliazioni e aggiungendo penitenze rigorose alle sue opere di carit\u00e0. Gli mancava l'aiuto degli uomini, ma riteneva di ricevere forza da Dio. Durante la sua vita battezz\u00f2 e istru\u00ec nella fede pi\u00f9 di neri. Mor\u00ec a Cartagena l'8 settembre 1654.\nIl culto.\nFu beatificato il 16 luglio 1850 da papa Pio IX e canonizzato nella Basilica Vaticana il 15 gennaio 1888 da papa Leone XIII, lo stesso giorno di Alfonso Rodr\u00edguez. La sua ricorrenza si celebra il 9 settembre. Il 7 luglio 1896 fu proclamato patrono di tutte le missioni cattoliche tra i neri. In suo nome \u00e8 stata fondata nel 1909, dal giosefita Conrad Friedrich Rebesher, l'organizzazione di cattolici laici Cavalieri di Pietro Claver (\"Knights of Peter Claver\")."}
{"id": "575236", "revid": "26891", "url": "https://it.wikipedia.org/wiki?curid=575236", "title": "Douglas C-47 Skytrain", "text": ""}
{"id": "575237", "revid": "15756", "url": "https://it.wikipedia.org/wiki?curid=575237", "title": "Santa Sofia d'Epiro", "text": "Santa Sofia d'Epiro (\"Sh\u00ebn Sofia\" in \"arb\u00ebreshe\") \u00e8 un comune italiano di abitanti della provincia di Cosenza in Calabria.\n\u00c8 un comune \"arb\u00ebresh\u00eb\" (italo-albanese) della Calabria e conserva ancora oggi le tradizioni trasmesse dagli albanesi stanziati nel comune, quali l'antica lingua albanese, il rito bizantino-greco, proprio degli arb\u00ebresh\u00eb, i costumi gli usi e le tradizioni tipiche.\nInserita in una riserva naturale, mantiene la sua fisionomia architettonica medievale d'origine, con una forte impronta balcanica. Oltre ad un importante museo del costume albanese, \u00e8 presente un'accademia dell'arte e della musica. Numerosi sono i gruppi che si applicano alle ricerche metriche musicali, due in particolare, da pi\u00f9 di un decennio, suonano e cantano in albanese, riprendendo i canti tradizionali polivocali e la tradizione musicale e culturale arb\u00ebresh.\nStoria.\nLa fondazione di Santa Sofia d'Epiro \u00e8 anteriore alla venuta degli albanesi di rito bizantino (o greco) provenienti dalla regione della Ciamuria (Epiro) nella Calabria Settentrionale alla fine del XV secolo,essa fu infatti costruita vicina ad una piccola masseria abbandonata preesistente.\nIl vasto arco di colline che si estende a nord-est di Bisignano e scende fino al fiume Crati, fu diviso fin dal Medioevo in cinque grosse contrade: la Terra di Santa Sofia ed i casali di Musti, Appio, San Benedetto e Pedilati, infeudate ai vescovi di Bisignano da Papa Celestino III con la bolla del 13 aprile 1192 e dal re di Napoli Tancredi IV. Altri riferimenti archivistici ci informano dell'esistenza di questi piccoli centri abitati: in un registro contabile nel 1268, tra \"Sanctus Benedictus\" e \"Alimusti\" \u00e8 inserito il nome di \"Sancta Sofia\" seguito da \"Apium\"; nel 1269 secondo una cedola angioina la popolazione di Santa Sofia risulta composta da 213 persone; nel 1276 il numero ufficiale di fuochi (famiglie) del casale \u00e8 di 50; nel 1331 dalla Platea dell'archivio Vescovile di Bisignano abbiamo notizie del Casale di Pedilati.\nUn'altra importante conferma si trovava in un'iscrizione risalente all'epoca di Mario Orsini, vescovo di Bisignano (1611-1624), collocata nel Palazzo dei Vescovi Baroni di Santa Sofia, nel 1622 uno dei suoi successori, Mons. Bonaventura Sculco (1745-1780), fece fortunatamente riprodurre nel 1750 in un atto notarile prima che venisse distrutta durante i lavori di ampliamento del palazzo.\nRiguardo all'origine bizantina di Santa Sofia si deve effettivamente considerare che verso l'anno 869 i Bizantini fecero irruzione nei confini del Principato Longobardo di Salerno occupando Cosenza, Bisignano e Rossano, \u00e8 probabile quindi che un esiguo gruppo di soldati fermatosi sulle colline poco lontane da Bisignano, avrebbe dato origine ad un minuscolo nucleo di abitazioni, attribuendogli il nome di Santa Sofia. Dopo un iniziale momento di sviluppo e di accrescimento demografico le cinque borgate vennero spazzate via dalla tremenda epidemia di peste che infier\u00ec sulla Calabria alla met\u00e0 del XIV secolo, i danni della peste furono aggravati dai numerosi terremoti, tra i quali il pi\u00f9 disastroso fu quello del 1450.\nI feudi del Vescovo di Bisignano rimasero desolatamente vuoti ma, ci\u00f2 che pi\u00f9 conta, assolutamente improduttivi, fu questo uno dei motivi per cui Mons. Giovanni Frangipani, Vescovo di Bisignano dal 1449 al 1475, favor\u00ec dal 1472 nelle sue terre, l'insediamento di un gruppo di albanesi provenienti dall'Epiro. Negli stessi anni Girolamo Sanseverino (1471-1478) era Principe di Bisignano.\nLa gi\u00e0 citata epigrafe del 1622 del Palazzo Vescovile (1595) di Santa Sofia faceva risalire l'insediamento della Comunit\u00e0 di Albanesi a 150 anni prima della collocazione dell'iscrizione, ovvero nel 1472. Da questo momento gli Albanesi si trovarono irrimediabilmente invischiati nella rete di obbligazioni e tributi fiscali che gravavano sulle popolazioni dell'Italia Meridionale in quel particolare momento storico. Essi risultarono sottomessi sia al Vescovo di Bisignano che al Principe Sanseverino e ad ambedue dovevano corrispondere decime su tutte le loro attivit\u00e0. Inoltre il Vescovo esercitava sulla popolazione la giurisdizione civile e religiosa, mentre il Principe controllava l'ordine pubblico nel feudo.\nPer regolarizzare la loro posizione giuridica e per difendersi dai soprusi dei gabellieri, gli albanesi di Santa Sofia contrassero nel 1530 Capitolazioni con il Principe di Bisignano Pietro Antonio Sanseverino, redatte in Morano il 1\u00ba agosto 1530. Nel 1586 i Sofioti stipularono altri statuti con il Vescovo Mons. Domenico Petrucci (1584-1598) e precisamente il 26 settembre 1530 in Bisignano presso il Notaio Marcello Baccario. Altro importantissimo documento \u00e8 la Platea dei beni dell'episcopato bisignanese, redatta dal canonico tesoriere della cattedrale Mons. Francesco Domenico Piccolomini (1492-1530).\nIn questo atto si leggono i fuochi che costituivano i casali di Santa Sofia (77 fuochi) e di Pedilati (29 fuochi). Nel 1543 gli abitanti di Pedilati, per protesta contro l'eccessivo fiscalismo, bruciarono Casale e si stabilirono in Santa Sofia che contava ormai 96 fuochi, circa 296 abitanti. Durante il principato di Bernardo Sanseverino inizi\u00f2 la decadenza economica della florida dinastia dei signori di Bisignano, le difficolt\u00e0 finanziarie della Casa divennero ancora pi\u00f9 evidenti sotto il suo discendente Carlo Mario Sanseverino che, per rimediare alle dissolutezze del padre, si vide costretto a svendere numerosi feudi che costituivano il suo patrimonio.\nIl Casale di Santa Sofia fu dal 1517 al 1572 feudo di Casa Sanseverino per poi passare ai Milizia per poi tornare ad essere feudo di Casa Sanseverino Principi di Bisignano.\nPer quanto riguarda il resto del XVIII secolo, lo stato della ricerca storica \u00e8 ancora incompleto e frammentario, si pu\u00f2 quindi affermare che, generalmente fra gli abitanti del casale regnava uno stato di povert\u00e0 diffusa, a cui sfuggiva una piccola porzione costituita da nobili locali e proprietari terrieri e dalla numerosa classe dei clerici, possessori di mulini ad acqua, vigneti e gelseti. Nel XVIII secolo, grazie anche al miglioramento delle condizioni culturali favorito dall'apertura del collegio italo-greco \"Corsini\", prima a San Benedetto Ullano, poi a San Demetrio Corone, si svilupp\u00f2 gradualmente una nuova classe sociale di ceto medio-borghese,ci\u00f2 determin\u00f2 come conseguenza una pi\u00f9 forte differenziazione sociale fra gli abitanti di Santa Sofia.\nSi pu\u00f2 ancora oggi individuare questo importante movimento sociale dalla costruzione di numerosi palazzotti \"nobiliari\" pervenutici nelle sistemazioni del XIX secolo, ma sicuramente iniziati e presenti fin dal secolo XVII, che differenziandosi dal semplice tessuto urbanistico del villaggio, evidenziano lo stato di agiatezza raggiunto da alcune famiglie. Da questi casati provengono figure che hanno reso importante il paese: Pasquale Baffi, Angelo Masci e Mons. Francesco Bugliari, propensi ad accogliere e diffondere le nuove idee del Secolo della Ragione anche a costo della propria vita. Nel secolo del Risorgimento furono numerosi gli italo-albanesi di Santa Sofia d'Epiro che lottarono per l'indipendenza e per l'Unione della Nazione italiana, dichiarandosi sostenitori della dinastia sabauda contro quella borbonica, la quale trov\u00f2 fiero sostegno solo in poche famiglie. A conferma di ci\u00f2, nel 1861, storico anno del Plebiscito per l'Unit\u00e0 d'Italia, i 352 votanti di Santa Sofia d'Epiro iscritti nelle liste elettorali si espressero quasi all'unanimit\u00e0 per l'annessione dal vecchio Regno delle due sicilie al nuovo Regno Sabaudo.\nMonumenti e luoghi d'interesse.\nArchitettura Arb\u00ebresh\u00eb.\nIl centro Antico di Santa Sofia d'Epiro \u00e8 allocato lungo una linea che si sviluppa da Est verso Ovest, da fonti filologiche sappiamo che nell'area di Ovest, zona adiacente all'attuale chiesa di Santa Sofia (\"Qisha Vjeter\") (), nel IX secolo sorse un minuscolo villaggio fondato da soldati greci, in seguito abbandonato o distrutto. Nel XV secolo, quando giunsero i profughi albanesi a ripopolare le cinque contrade sterminate dalla peste nera, strategicamente si insediarono nei pressi della chiesa vecchia (Santa Sofia\u00a0\u2013 Terra), mentre, con molta probabilit\u00e0, un secondo gruppo si accamp\u00f2 sul fianco Est.\nUn secondo gruppo si insedi\u00f2 nei casali adiacenti ma non ebbero florida energia per durare la loro permanenza, motivo per il quale si diffuse in localit\u00e0 Pedalati dove a ricordo poi fu edificata la chiesa di Santa Venere (). Infatti su queste aree vi sono le prime presenze della microstrutture urbane di chiara matrice estrattiva.\nLo spazio urbano che origin\u00f2 il primo nucleo insediativo, con molta probabilit\u00e0, riciclava le impronte tipiche dei gruppi familiari allargati arbanon, realizzando i quattro rioni tipici, l'origine di tutti i paesi dei Balcanica: Chisa, Bregu, Sheshi e Katundi, sono rispettivamente i fondativi rioni; nel passaggio da famiglia allargata a famiglia urbana per rimanere uniti e non perdere il loro antico ceppo, utilizzarono una versione pi\u00f9 moderna dell'antica Shichita, denominandola Gjitonia, noto come \"il luogo dei cinque sensi\". Ogni \"gjitonia\" (termine di origine greca che comunemente viene associato al termine di Vicinato, una eresia imperdonabile per quanti esprimono questo pensiero, in quanto, la Gijtonia \u00e8 un modello trasversale al Vicinato, noto diffusamente all'interno di tutto il mediterraneo n\u00e9 tantomeno si deve cadere in errore e identificarlo come volgarmente avviene; n\u00e9 tantomeno ritenerlo un insieme o gruppo di abitazioni disposte radialmente su uno spiazzo comune su cui vertono gli ingressi di queste dimore: Definendo cos\u00ec alla stregua di uno spazi di risulta, la gjitonia; il modello sociale di ricordo e ricerca della memoria perduta, impegno sociale che ha reso gli arb\u00ebresh\u00eb la minoranza storica diffusa pi\u00f9 longeva di tutto il mediterraneo in et\u00e0 moderna. Le Gjitonie quindi non sono o non si possono ricercare in elevati murari o architettonici, in quanto essa non ha confini avendo consapevolezza che i sensi si appartengono agli uomini, ma non hanno n\u00e9 forma e n\u00e9 distanza entro cui definirla. Il modulo abitativo tipico della Minoranza Storica Arb\u00ebresh\u00eb si sviluppa nel corso dei secoli e parte da una cellula tipo di forma quadrangolare di poco meno di venti metri quadri, Kaliva, pagliaio o modulo estrattivo.Le microstrutture si adagiano all'orografia propria del terreno seguendo le curve di livello e si fissano entro tre elementi fondamentali, la Kaliva il recinto e L'orto. Tale \"impianto urbanistico\" \u00e8 totalmente estraneo alla cultura italiana. Poi, con il mutare delle opportunit\u00e0 lavorative e le disposizioni sociali si sviluppano e diventano Manzane, ovvero, isolati edilizi che si sviluppano secondo due sistemi aggregativi, il pi\u00f9 antico di tipo articolato e quello seguente di tipo lineare sino ad occupare l'intero cortile delle prime presenze arbanon in Santa Sofia, \u00e8 facile riconoscere tale trama, anche se molte abitazioni sono state manipolate irrimediabilmente pi\u00f9 volte; nonostante ci\u00f2, vi sono ancora siti in cui \u00e8 possibile riconoscere questo modo di organizzate.\nTipi edilizi.\nLa dimora pi\u00f9 povere o del primo periodo; semplici abitazioni a piano terra ancora di matrice estrattiva in quanto erano semi incastonate sul declivio e caratterizzate da una falda unica del tetto che va verso l'ingresso dove sono allocate la porta gemellata a una piccola finestra (Scesci i Passionatith) dopo il 1700 il modulo cresce in altezza in quanto la disponibilit\u00e0 dello spazio di pertinenza \u00e8 completamente utilizzato e quindi si aggiunge un piano superiore al piano terra, che \u00e8 raggiungibile da una scala interna; dopo tale modifica i frazionamenti familiari e le disponibilit\u00e0 economiche in lieve miglioramento al modulo abitativo si aggiungono i noti profferli esterni che restringono strade e vicoli. Case nobiliari nascono dopo il decennio francese e si compongono di un primo livello a piano terra un livello nobile al primo piano liv oltre la copertura a falde e si distribuisce come segue: a piano terra si trovano i depositi dei prodotti che vengono dalla terre e gli attrezzi per la lavorazione, una serie di locali di forma quadrata molto regolari che da un lato affacciano con gli ingressi sulle piccole strade (\"rrugat\") la cui ventilazione \u00e8 assicurata da finestre a ridosso del declivio il primo di questi locali \u00e8 l'ingresso dell'abitazione, attraverso una scala interna d\u00e0 accesso all'alloggio, ornato da portali in pietra lavorata e affaccia nell'area comune.\nEsiste una sola tipologia di \"gjiton\u00ec\", in quasi tutto il centro antico, la cui osservazione ci fornisce diverse informazioni sul modo di concepire e organizzare la convivenza sociale in gruppi coordinati e riconosciuti come tali. Nonostante il modello sociale nel corso dei secoli, mutate le esigenze sociali ed economiche ha riposto il sistema prima nella famiglia allargata, poi in quella, detta urbana e oggi vive secondo i temi metropolitano, in quanto gli espatriati erano legati fra loro da inscindibili vincoli parentali e non di commarato, come avviene nel modello di vicinato. Per quanto riguarda i modelli urbanistici e architettonici che poi sono lo scrigno capace di proteggere e riverberare non si presenta in modo appariscente. Sino agli anni settanta del secolo scorso in lontananza era complicato scorgere nelle colline gli elevati architettonici in quanto si amalgamavano per le pigmentazioni tipiche dei prodotti naturali o composti di cui erano realizzati elevati ed orrizzontamenti. Poi a sera con l'illuminazione e con le illuminazioni pubbliche e private le colline si mettevano in evidenza con segni fatti di luce e di vita arb\u00ebresh\u00eb. Le abitazioni originarie,notoriamente molto semplici,sono oggi l'espressione dei secoli e della conseguente crescita economica e sociale, prima con le note Kalive o Katoj; poi con le case a due livelli frazionate dai profferli e in fine in epoca francese, ovvero durante e dopo il decennio con i noti palazzotti nobiliari, ma questa \u00e8 una storia pi\u00f9 recente e in moti casi fa perdere il senso e i sacrifici che ha sostenuto questo popolo, per essere identificato come la regione storica diffusa pi\u00f9 solida e duratura del mediterraneo..\nUn elemento estraneo alla cultura locale consiste nell'inserimento del forno condiviso da un ben identificato gruppo di famiglie. ma anche perch\u00e9 l'occasione della panigicazione diventava un momento di solidit\u00e0 sociale che andava oltre al semplice gesto della panificazione, i.\nArchitetture civili.\nEdifici principali.\nGli edifici in cui Santa Sofia si riconosce nello corso dei secoli sono le modeste Kalive o Katij che dal, 1535 e sino agli anni settanta del secolo scorso erano conservate nella originaria configurazione stratificata anche dai terremoti il palazzo arcivescovile (15959 Le abitazioni con ingresso ai depositi con forma di architrave romanico di mattoni intonacati, le notissime abitazioni che dal 1750 vengono addobbate con i proferri per il frazionamento della propriet\u00e0 e durante e in seguito al decennio francese con i palazzotti nobiliari, emulati nei modelli con profferlo che vogliono rendere nota una scelta sociale generalizzata di un gran numero di sofioti mentre la classe pi\u00f9 povera continuer\u00e0 a vivere i catoi fino alla fine degli anni sessanta per poi emigrare al nord sia dell'Italia che dell'Europa.\nSorsero cos\u00ec all'inizio del XVIII secolo alcuni palazzi nobiliari: Palazzo Becci e Palazzo Bugliari, nonch\u00e9 il cinquecentesco Palazzo dei Vescovi di Bisignano.\nCultura.\nIstruzione.\nBiblioteche.\nBiblioteca Civica.\nLa Biblioteca Civica \"Angelo Masci\" \u00e8 stata istituita il 24 marzo del 1981. Ubicata nel centro storico nel signorile Palazzo Bugliari (XIX secolo) fino a pochi anni fa, \u00e8 stata spostata presso i nuovi locali siti in via Ospizio. \u00c8 dotata di uno Statuto, approvato nel 1986, conforme alla Legge Regionale n\u00ba 17/85. Didatticamente \u00e8 organizzata secondo il sistema \"a scaffale aperto\" seguendo le norme biblioteeconomiche attualmente in uso: Classificazione Decimale Dewey; Catalogazione Descrittiva; Catalogazione Semantica. La struttura gestisce con sistemi informatici il proprio patrimonio libraio che ha raggiunto 7000 unit\u00e0 bibliografiche. Spicca la sezione dedicata alle Minoranze Etnico Linguistiche in Calabria: Greci, Occitani e in maniera particolare alle etnie Albanesi in Italia, composta da 1500 titoli, volumi in lingua albanese, tedesca e inglese.\nMusei.\nMuseo del Costume.\nPresso Palazzo Bugliari \u00e8 stato istituito il Museo del territorio e del costume Arbereshe. Si possono ammirare la ricostruzione fedele e completa della vestizione delle donne albanesi. La raccolta comprende vestiti giornalieri, di festa, di mezza festa nuziale e di lutto.\nAssociazioni.\nAssociazione culturale Shqiponjat.\nL'Associazione culturale Shqiponjat (\"Aquila\" in albanese) nasce nella primavera del 1994 come gruppo folcloristico su iniziativa di 12 ragazze e diventa associazione culturale 10 anni dopo.\nIn conformit\u00e0 con l'emblema (Aquila bicipite) della madrepatria dei loro antenati, l'Albania, hanno scelto il nome Shqiponjat, Le Aquile.\nL'obiettivo del gruppo, una formazione composta da sole donne, \u00e8 quello di mantenere vivo sia l'antico valori arb\u00ebresh\u00eb che le tradizioni, incluse la musica e i costumi. Da uno studio di antichi manoscritti e dalla tradizione orale emerge che, ai tempi dell\u2019invasione ottomana in Albania, le donne - oltre a custodire il focolare domestico \u2013 danzassero e cantassero per rendere omaggio ai propri mariti di ritorno dalle battaglie.\nCol passare degli anni, il numero delle componenti \u00e8 cresciuto, ed oggi (2017) annovera, 30 danzatrici di et\u00e0 compresa tra gli 10 e i 30 anni e un'orchestra di 7 musicisti.\nGeografia antropica.\nUrbanistica.\nCentro abitato.\nIl centro storico di Santa Sofia d'Epiro, come quello di tutti i paesi arbereshe, \u00e8 organizzato in Rioni. Esso inoltre \u00e8 suddiviso in quattro parti: quella superiore, \"Drelarti\", e quella inferiore, \"Drehjimi\" e quella per l'approvvigionamento idrico che trovano il loro ideale punto d'incontro nella fontana detta di stango eposta ad este e quella di moroiti posta ad oves rispetto al centro nevralgico del centro storico oggi detta Largo dei Vescovi. Luogo baricentrico tra La chiesa matrice edificata dal 1695 cos\u00ec come il palazzo arcivescovile. La chiesa fu inaugurata nel 1742 in stile Romanico con un'unica navata coperta da falde in travi di legno panconcelli e coppi. Oggi, la chiesa si presenta addobbata al rito greco-bizantino. La chiesa venne ristrutturata varie volte e negli anni 1976-1982 \u00e8 stata affrescata in stile bizantino da Niko Gianakakis di Creta.\nAll'estremit\u00e0 orientale del paese sorge l'antica Chiesa di Santa Sofia detta \"Qisha Vjeter\", riedificata negli anni sessanta ed oggetto di ricerche anche dall'Ahnenerbe, mentre al lato Ovest \u00e8 situata la Chiesa di Santa Venere. Rivolta verso il paese, a devozione della santa che doveva provvedere a tenere ben stabili le azioni di una faglia storica che li dietro l'abside correva, sul colle Monog\u00f2, \u00e8 ubicata la Cappella del Santo Patrono di recente restaurata ed ampliata. Dietro l'antico Palazzo Vescovile, in Largo Trapeza, in luogo dei trappesi per i poveri, si trova il Municipio e il Museo del Territorio e del Costume Arberesh\u00eb.\nSuddivisioni storiche.\nContrade.\nSanta Sofia d'Epiro \u00e8 un centro a economia prevalentemente agricola. Per questo motivo, la ricchezza del suo territorio \u00e8 costituita dalle numerose contrade, pi\u00f9 di 40, dove risiede gran parte della popolazione e dove si svolgono tutte le produzioni agricole. Il territorio di Santa Sofia ha un'estensione totale di circa 39\u00a0km\u00b2, ha una morfologia tipicamente collinare e un'altitudine media compresa tra i 550 e i 750 metri s.l.m. La sua rete idrografica \u00e8 costituita da numerosi torrenti, e i due corsi d'acqua pi\u00f9 importanti sono il fiume Crati e il torrente Galatrella. Confina con i comuni di Bisignano a Sud-Ovest, di San Demetrio Corone ad Est, di Tarsia a Nord e Nord-Ovest. Le contrade pi\u00f9 importanti e popolose sono: Cavallodoro, Acci, Grottile, Scesci, Gaudio, Mustica, Fravitta, Zarella, Pagliaspito, Zamad\u00e0, Gallice, Cacciugliera e Serra di Zot.\nToponomastica.\nNella toponomastica del centro antico sono contenuti i rioni storici che tracciano le tappe della storica e fiorente azione sociale degli abitanti del paese, ogni rione enuncia un momento storico e ne determina con il proprio appellativo l'operosit\u00e0 dei sofioti, poca attenzione \u00e8 rivolta verso gli uomini eccellenti di cui si accennano e sono collocati nei posti e nei siti meno adatti. Molte strade mantengono vivo, ancora oggi, il ricordo dei luoghi da cui provennero nel XV secolo i primi esuli greco-albanesi. Alcune, invece, portarono i nomi dei cittadini sofioti che nei tempi passati si sono distinti nella cultura e nell'impegno politico e patriottico. Altre ancora testimoniano toponimi tipici della comunit\u00e0 arb\u00ebresh\u00eb che si mantengono ancora inalterati nella memoria storica degli abitanti del paese."}
{"id": "575239", "revid": "26891", "url": "https://it.wikipedia.org/wiki?curid=575239", "title": "Douglas C-47", "text": ""}
{"id": "575241", "revid": "26891", "url": "https://it.wikipedia.org/wiki?curid=575241", "title": "C-47 Dakota", "text": ""}
{"id": "575243", "revid": "26891", "url": "https://it.wikipedia.org/wiki?curid=575243", "title": "C-47 Skytrain", "text": ""}
{"id": "575247", "revid": "26891", "url": "https://it.wikipedia.org/wiki?curid=575247", "title": "C-47", "text": ""}
{"id": "575252", "revid": "767487", "url": "https://it.wikipedia.org/wiki?curid=575252", "title": "Maria Luisa Cassanmagnago Cerretti", "text": "Carriera politica.\nDeputata nazionale dal 1972 al 1976 e dal 1976 al 1979, \u00e8 stata eletta alle elezioni europee del 1979, riconfermata nel 1984 e nel 1989, \u00e8 stata vicepresidente della Commissione per la verifica dei poteri, della Commissione per lo sviluppo e la cooperazione, della Delegazione per le relazioni con il Canada, Commissione per gli affari esteri e la sicurezza; membro di numerose commissioni fra cui la Commissione per i diritti della donna.\nDal 1979 al 1982 \u00e8 stata vicepresidente del gruppo parlamentare del Partito Popolare Europeo.\nDopo lo scioglimento della DC, ha aderito al Partito Popolare Italiano. \u00c8 stata membro dell'assemblea federale della Margherita.\n\u00c8 stata fino alla morte Presidente del Comitato d'Iniziativa lombardo per lo Stato Federale Europeo."}
{"id": "575253", "revid": "2066961", "url": "https://it.wikipedia.org/wiki?curid=575253", "title": "Mario Monticelli", "text": "Grande maestro \"ad honorem\", fu uno dei pi\u00f9 forti giocatori italiani di scacchi, autore di testi scacchistici, redattore di diversi quotidiani e capo della redazione esteri del \"Corriere della Sera\".\nCarriera scacchistica e giornalistica.\nNato a Venezia nel 1902 e formatosi al Circolo scacchistico veneziano, Mario Monticelli si impose ventenne alle prime Olimpiadi universitarie italiane (Roma 1922), che gli valsero l'oro. Si mise poi in rilevo al torneo di Milano 1922 e al torneo di Foligno 1924, anno in cui venne nominato gran maestro della FSI - Federazione Scacchistica Italiana. Nel 1925 vinse il torneo di Bologna, aperto anche a stranieri. Nell\u2019estate 1926 vinse, a pari merito con l'austriaco Ernst Gr\u00fcnfeld, il torneo di Budapest, con 7 vittorie (nessuno cos\u00ec vincente), 3 sconfitte, 5 patte e un annullamento, realizzando 9,5 punti su 15 e battendo alcune fra le leggende mondiali degli scacchi, precedendo celebri giocatori come Akiba Rubinstein, Richard Reti e Savielly Tartakower e suscitando entusiasmo dalla rivista \"L'Italia Scacchistica\". Al torneo di Budapest, inoltre, contro il praghese Ladislav Proke\u0161 aveva creato la \"trappola di Monticelli\", una variante difensiva di apertura derivata dalla gi\u00e0 esistente difesa bogo-indiana.\nPer lavoro divenne giornalista presso \"Il Gazzettino\".\nMonticelli vinse tre campionati italiani: nel 1929 a Firenze sconfiggendo in un match Stefano Rosselli del Turco, nel 1934 a Milano e nel 1939 a Roma.\nPartecip\u00f2 inoltre a sei edizioni delle Olimpiadi degli scacchi negli anni \u201820 e \u201930: Londra 1927, l'Aja 1928, Praga 1931, Folkestone 1933, Varsavia 1935, Monaco 1936.\nPartecip\u00f2 ad altri grandi tornei internazionali: Barcellona 1929 (vinto da Jos\u00e9 Ra\u00fal Capablanca), torneo scacchistico internazionale di San Remo 1930 (vinto da Alechin, ma nel quale Monticelli ottenne il premio di bellezza per la sua vittoria contro Efim Bogoljubov, il creatore della difesa Bogo-Indiana, storico avversario di Alechin per il titolo mondiale) e Syracuse 1934 (vinto da Samuel Reshevsky). A Milano, nel 1933 vinse il Memorial Padulli e nel 1938 il Memorial Edoardo Crespi, a pari merito con l'austriaco Erich Eliskases.\nDurante la seconda guerra mondiale venne chiamato alle armi; nel 1943, iniziata la R.S.I. rifiut\u00f2 di collaborare con i nazisti e venne inviato in un campo di concentramento. Torn\u00f2 a Venezia il 19 luglio 1945, accolto con emozione al circolo scacchistico. Il suo nuovo lavoro giornalistico fu per\u00f2 a Milano, cos\u00ec lasci\u00f2 Venezia per lavorare presso \"Il Popolo di Milano\". Nel 1948 vinse il campionato di Milano. Fu poi giornalista all\u2019agenzia di stampa \"International News Service\" e in seguito al \"Corriere della Sera\", da responsabile della redazione esteri.\nNel 1950, alla creazione di questa carica, venne nominato (unico italiano assieme al toscano Vincenzo Castaldi) maestro internazionale dalla FIDE.\nDomenica 26 marzo, a Milano, nel salone della Cassa di Risparmio delle Provincie Lombarde, gioc\u00f2 in simultanea contro 72 avversari: ottenne 58 vittorie, 9 patte e 5 sconfitte. In questi anni avvenne il suo graduale ritiro dalle competizioni, per dedicarsi solo al giornalismo. And\u00f2 in pensione a inizio anni \u201870. Accadde per\u00f2 che tra luglio e inizio settembre 1972 avvenga la celeberrima finale del campionato del mondo di scacchi tra il campione sovietico Boris Spasskij e lo sfidante statunitense Bobby Fischer, a Reykjav\u00edk, capitale dell'Islanda. Fu una lotta psicofisica di 21 partite di grande clamore mediatico, alcune delle quali rimandate. Monticelli, preso dalla passione come molti italiani, torn\u00f2 al \"Corriere\" e segu\u00ec attentamente la sfida su una propria rubrica, sfida che si concluse con la vittoria dello statunitense per ritiro del sovietico comunque ampiamente battuto.\nNello stesso 1972 pubblic\u00f2 il suo saggio instant book \"Fischer Spasskij - la sfida del secolo - Tutte le partite dalle eliminatorie al campionato del mondo\" e continu\u00f2 con la sua rubrica sul \"Corriere\". Torn\u00f2 inoltre a competere in due tornei internazionali, ottenendo buoni piazzamenti.\nAl congresso della FIDE del 1985 fu proclamato grande maestro \"ad honorem\" per i risultati conseguiti nel primo dopoguerra. Di fatto fu una correzione a quanto era avvenuto nel 1950, quando gli fu riconosciuto solo il titolo di maestro internazionale.\nMor\u00ec a Milano a novantatr\u00e9 anni, nel 1995. Riposa tumulato in un colombaro del cimitero monumentale.\nDopo la sua morte il torneo \u201cAutunno Scacchistico Veneziano\u201d, esistente da poco nella sua citt\u00e0 lagunare, affianc\u00f2 nella sua denominazione la dicitura \u201cMemorial Mario Monticelli\u201d.\n\u00c8 eponimo della variante della difesa bogo-indiana chiamata \"trappola di Monticelli\".\nPartite.\nDue famose vittorie di Monticelli trascritte in notazione algebrica italiana:\nMario Monticelli \u2013 Richard R\u00e9ti (Budapest, 1926)\nDifesa ovest-indiana \u00a0\u2013 1. d4 Cf6 2. Cf3 b6 3. c4 Ab7 4. Cc3 e6 5. Dc2 c5 6. e4 cxd4 7. Cxd4 d6 8. Ae2\nAe7 9. 0-0 0-0 10. Ae3 Cbd7 11. Tfd1 a6 12. f3 Tc8 13. Dd2 Ce5 14. b3 Dc7 15.\nCa4 Cfd7 16. Tac1 Cc5 17. Cb2 Tfd8 18. De1 Af6 19. Df2 Cc6 20. Cxc6 Axc6 21.\nCd3 Db7 22. Cf4 Ab2 23. Tc2 Aa3 24. Ac1 Axc1 25. Tcxc1 b5 26. Dg3 De7 27. Td2\nbxc4 28. Axc4 Ab5 29. Axb5 axb5 30. Tcd1 Ta8 31. h3 Cb7 32. Rh2 Df6 33. Cd3\nTdc8 34. e5 De7 35. Cf4 d5 36. Ch5 Df8 37. Td4 Txa2 38. Tg4 g6 39. Cf6+ Rg7 40.\nTh4 h6 41. Txh6 Dc5 42. Th7+ \u00a0(1-0) \u00a0\u00a0\u2013 \"Vedi la partita online\"\nEfim Bogoljubov \u2013 Mario Monticelli (Sanremo, 1930)\nDifesa nimzoindiana \u00a0\u2013 1. d4 Cf6 2. c4 e6 3. Cc3 Ab4 4. Cf3 b6 5. Ag5 Axc3+\n6. bxc3 Ab7 7. e3 d6 8. Ad3 Cbd7 9. 0-0 De7 10. Cd2 h6\n11. Ah4 g5 12. Ag3 0-0-0 13. a4 a5 14. Tb1 Tdg8 15. f3 h5\n16. e4 h4 17. Ae1 e5 18. h3 Ch5 19. c5 dxc5 20. d5 Cf4\n21. Cc4 Th6 22. Tf2 f5 23. d6 Txd6 24. Cxd6+ Dxd6\n25. Ac4 Tf8 26. exf5 Txf5 27. Td2 De7 28. Db3 Tf8\n29. Ad3 e4 30. Axe4 Axe4 31. fxe4 Dxe4 32. Dc2 Dc6\n33. c4 g4 34. Axh4 gxh3 35. g3 Ce5 36. Tb3 Ce2+\n37. Txe2 Tf1+ 38. Rxf1 Dh1+ 39. Rf2 Cg4# \u00a0(0-1) \u00a0\u00a0\u2013 \"Vedi la partita online\""}
{"id": "575254", "revid": "15732", "url": "https://it.wikipedia.org/wiki?curid=575254", "title": "Maria Luisa Cassanmagnago", "text": ""}
{"id": "575256", "revid": "15732", "url": "https://it.wikipedia.org/wiki?curid=575256", "title": "Maria Luisa Cerretti", "text": ""}
{"id": "575259", "revid": "339392", "url": "https://it.wikipedia.org/wiki?curid=575259", "title": "Lockheed C-69", "text": ""}
{"id": "575261", "revid": "114402390", "url": "https://it.wikipedia.org/wiki?curid=575261", "title": "Portacenere", "text": "Il portacenere o, pi\u00f9 propriamente, posacenere \u00e8 un recipiente destinato a ricevere le ceneri del tabacco e i mozziconi di sigari e sigarette. \nModelli.\nEsiste una grande diversit\u00e0 di forme in funzione dei luoghi e dei gusti:\nUso pubblicitario.\nMolte marche di sigarette propongono i loro portacenere con impresso il proprio logo.\nGrazie alle innumerevoli quantit\u00e0 di portacenere esistenti con loghi di marche di sigarette, di birra o di caff\u00e8 sono nati molti collezionisti del genere."}
{"id": "575262", "revid": "729019", "url": "https://it.wikipedia.org/wiki?curid=575262", "title": "Lockheed C-121 Constellation", "text": "Il Lockheed C-121 Constellation era un quadrimotore da trasporto militare ad ala bassa, conversione degli originari Lockheed L-749 Constellation e Lockheed L-1049 Super Constellation da trasporto passeggeri di linea, prodotto dall'azienda statunitense Lockheed Corporation negli anni cinquanta ed impiegato principalmente nei reparti da trasporto tattico di United States Air Force ed United States Navy.\nRealizzato in numerose varianti, destinate oltre che al trasporto di personale, materiali e mezzi anche come laboratori volanti e trasporto VIP, costitu\u00ec la base di sviluppo dell'EC-121 Warning Star, aereo AEW per la guerra elettronica.\nDopo la sua radiazione da USAF ed US Navy alcuni esemplari vennero acquistati da compagnie aeree minori dove rimasero in servizio fino al 1993.\nStoria.\nSviluppo.\nNella met\u00e0 degli anni quaranta la Lockheed Corporation avvi\u00f2 lo sviluppo di una versione destinata al mercato militare del Constellation ma inizialmente l'operazione non ebbe il successo sperato. I problemi riscontrati furono da imputare principalmente in gran parte alla scelta della motorizzazione, i radiali Wright R-3350. Dopo il termine della seconda guerra mondiale, i pochi Constellation costruiti come dotazione militare (designati C-69) vennero riconvertiti dalla Lockheed allo standard L-049 e reintrodotti nel mercato dell'aviazione civile.\nNel 1947 venne presentata una nuova variante, identificata come L-749, sviluppo destinato ad aumentare l'economicit\u00e0 di servizio del modello originale e che garantiva, grazie all'installazione di serbatoi aggiuntivi all'interno delle semiali e ad all'adozione di una versione da un pi\u00f9 vantaggioso consumo specifico dell'R-3350, un sensibile aumento dell'autonomia. Tuttavia, in quello stesso anno, la minore richiesta di materiale bellico costrinse la Lockheed a licenziare 1 200 lavoratori e l'anno seguente, il 1948, la produzione del L-749 era vicina all'interruzione. Fu allora che la United States Air Force emise un contratto di fornitura in cui si richiedeva alla Lockheed la conversione ad uso militare di dieci L-749A, velivolo identificato in base alle convenzioni di designazione militare C-121A. Anche la United States Navy, la marina militare degli Stati Uniti, aveva stipulato un ordine per due versioni AWACS del L-749A designato il PO-1W (in seguito ridesignato WV-1). Vale la pena di menzionare che il primo L-749A uscito dalla linea di produzione era una versione militare destinata alle forze armate statunitensi.\nLa versione C-121A differiva dal L-749 solamente per l'adozione di un piano di carico rinforzato e di un portellone posteriore per le operazioni di carico e scarico. Sebbene il modello fosse stato originariamente concepito per il solo trasporto materiali il modello avviato alla produzione in serie era dotato di una sezione con 44 posti a sedere destinati al personale militare. L'equipaggio standard era costituito da cinque membri ai quali si aggiungevano altri quattro sempre a disposizione per un'eventuale sostituzione d'emergenza. Tutti i C-121A vennero assegnati alla divisione atlantica del Military Air Transport Service (servizio militare di trasporto aereo) venendo impiegati operativamente dal giugno 1948 nel ponte aereo per Berlino. Il C-121A venne inoltre impiegato come velivolo personale sia da Dwight Eisenhower che dal generale Douglas MacArthur. Nel 1950, sei dei C-121A Constellation vennero modificati come aereo da trasporto VIP e ridesignati VC-121A. L'ultimo C-121A venne ritirato dal servizio nel 1968.\nNell'agosto 1950, la US Navy emise un ordine per undici esemplari \"combi\", in grado sia di trasportare merci che passeggeri, del L-1049B Super Constellation, versione \"allungata\" che la marina aveva gi\u00e0 ordinato come piattaforma per il suo WV-2 AWACS. Questi velivoli, identificati originariamente come R7O, pur se ordinati successivamente vennero consegnati prima dei WV-2 a causa della minore complessit\u00e0 costruttiva. L'R7O (in seguito ridesignato R7V-1) venne portato in volo per la prima volta solo nel 1952. L'R7V-1 era in grado di essere configurato in un trasporto passeggeri da 97-107 posti o in un trasporto merci in sole due ore. Tuttavia per ragioni di sicurezza la Marina ha ridotto il numero di posti disponibili per creare lo spazio necessario al carico di zattere di salvataggio sui voli transoceanici. In alternativa era prevista la conversione per operazioni MEDEVAC con posto per 73 barelle.\nIl R7V-1 venne utilizzato in servizio sia sull'Oceano Atlantico che sul Pacific negli squadron VR-1 (il primo reparto di trasporto aereo istituito nella US Navy), VR-7 e VR-8. Due R7V-1 vennero modificati per consentire missioni di collegamento e rifornimento verso le basi sul suolo antartico effettuando nel contempo test di volo e missioni di osservazione aerea. Uno dei due rimase gravemente danneggiato in fase di atterraggio nel 1970, dove rimane tuttora visibile sul luogo dello schianto, mentre il secondo venne ritirato dal servizio nel 1971. Nel 1962, trentadue dei cinquanta R7V-1 in servizio nella US Navy vennero trasferiti all'USAF dove vennero ridesignati C-121G. I diciotto rimasti in servizio nella US Navy vennero ridesignati C-121J. Un C-121J venne in seguito utilizzato dalla pattuglia acrobatica Blue Angels fino alla sua sostituzione avvenuta nel 1971 con un C-130 Hercules.\nNal 1951 anche l'USAF emise un ordine per 33 L-1049F Super Constellation che ridesign\u00f2 C-121C. Questa versione, sostanzialmente simile al R7V-1, suo equivalente US Navy, se ne distingueva per l'adozione di obl\u00f2 quadrati al posto di quelli rotondi. La struttura del C-121C inoltre era stata rinforzata rispetto alle precedenti versioni in previsione della possibile adozione di una motorizzazione turboelica. Il C-121C era inoltre caratterizzato dall'adozione di quattro motori R-3350 dotati di un Auxiliary Power Unit Turbo-compound e dalla possibilit\u00e0 di trasportare 75 passeggeri, 72 soldati completamente equipaggiati e 47 barelle. I sedili potevano essere collocati sotto il piano di carico del velivolo quando questo era utilizzato come cargo. Il C-121C venne portato in volo per la prima volta nel 1955 e le consegne iniziarono nell'agosto dello stesso anno, assegnati alla MATS Atlantic division. Il modello venne in seguito trasferito alla Air National Guard rimanendo in servizio fino al 1973. Quattro di questi vennero poi convertiti allo standard VC-121C da trasporto VIP, sei nel EC-121S, uno studio televisivo e radiofonico volante, due trasformati nel EC-121C Microwave Airborne Radio Communications (MARCOM) ed uno nel DC-121C da osservazione.\nAl termine del loro servizio militare alcuni C-121 e R7V-1 vennero acquistati da compagnie aeree ed utilizzati come aereo cargo. L'ultimo operatore fu una compagnia cargo della Repubblica Dominicana che operava su Miami con Constellation surplus ex militari provenienti dalla Davis-Monthan Air Force Base. I voli terminarono nel 1993 dopo che la Federal Aviation Administration viet\u00f2 a queste compagnie di operare nei cieli statunitensi per motivi di sicurezza. Due ex C-121 sono ancora in condizioni di volo, utilizzati da associazioni private con il fine di preservare velivoli di importanza storica, l'australiana Historical Aircraft Restoration Society e la svizzera Super Constellation Flyers Association."}
{"id": "575264", "revid": "339392", "url": "https://it.wikipedia.org/wiki?curid=575264", "title": "Lockheed C-121", "text": ""}
{"id": "575266", "revid": "61051", "url": "https://it.wikipedia.org/wiki?curid=575266", "title": "C-121 Constellation", "text": ""}
{"id": "575269", "revid": "339392", "url": "https://it.wikipedia.org/wiki?curid=575269", "title": "C-69 Constellation", "text": ""}
{"id": "575273", "revid": "1610933", "url": "https://it.wikipedia.org/wiki?curid=575273", "title": "Rigogolo", "text": ""}
{"id": "575275", "revid": "339392", "url": "https://it.wikipedia.org/wiki?curid=575275", "title": "C-69", "text": ""}
{"id": "575279", "revid": "339392", "url": "https://it.wikipedia.org/wiki?curid=575279", "title": "C-121", "text": ""}
{"id": "575282", "revid": "122352012", "url": "https://it.wikipedia.org/wiki?curid=575282", "title": "Stelutis alpinis", "text": "Stelutis alpinis \u00e8 un brano corale della tradizione friulana, composto da Arturo Zardini. \nDescrizione.\nComposto a Firenze quando era sfollato, causa l'occupazione tedesca della natia Pontebba e del Friuli, presso la locanda \"Al Porcellino\" e l\u00ec eseguita per la prima volta da un improvvisato coro di pontebbani profughi, accompagnati al pianoforte dalla signora Pia Borletti in Nassimbeni. Prima esecuzione a Udine il 5 dicembre 1920 nella sala del palazzo Bartolini (oggi biblioteca comunale) da parte della Societ\u00e0 Corale di Pontebba diretta dall'autore.\nIl testo si richiama alla villotta friulana, in versi ottonari; la forma musicale mostra due parti superiori (tenori primi e secondi) che procedono per moto parallelo e una o due parti inferiori (bassi e baritoni) \"contrappuntano\" sui gradi fondamentali della scala, in questo caso di Re maggiore.\nIl testo, pur non facendo riferimenti espliciti a scritti religiosi o liturgici, \u00e8 sovente cantato durante le celebrazioni liturgiche a cui partecipano i militari di montagna.\nInterpretazioni.\nIl brano \u00e8 stato eseguito da note formazioni come i \"Philippines Madrigal Singers\" di Manila o il \"coro Tone Tomsic\" di Lubiana. Numerosi anche i compositori che hanno tenuto in considerazione la melodia del brano per una rivisitazione, come Antonio Pedrotti per il coro della SAT, Mario Lanaro, Lamberto Pietropoli. Fra chi ha tratto ispirazione dal brano vi \u00e8 anche il cantautore Francesco De Gregori, che l'ha tradotto in lingua italiana arrangiandolo per voce singola nell'album Prendere e lasciare.\nL'interpretazione del brano \u00e8 \"sottovoce\", con crescendo per l'enfatizzazione di alcune parole. Una forma di madrigale moderna che narra di un alpino morto nella grande guerra, il quale si rivolge alla propria sposa, ricordandole che lui, come la stella alpina, le saranno sempre accanto."}
{"id": "575283", "revid": "339392", "url": "https://it.wikipedia.org/wiki?curid=575283", "title": "Lockheed C-69 Constellation", "text": ""}
{"id": "575284", "revid": "1581720", "url": "https://it.wikipedia.org/wiki?curid=575284", "title": "Skytrax", "text": "Skytrax \u00e8 una societ\u00e0 di ricerca britannica che opera nel campo dell'aviazione civile. Si occupa di redigere speciali classifiche dedicate alle compagnie aeree e agli aeroporti. Effettua sondaggi internazionali per individuare i migliori aeroporti, le linee aeree pi\u00f9 efficienti, il personale di bordo e di terra pi\u00f9 qualificato, l'intrattenimento e il catering di bordo di migliore qualit\u00e0 e altri elementi determinanti in un viaggio aereo. Attraverso questi elementi Skytrax vuole quindi aiutare il viaggiatore a scegliere la compagnia pi\u00f9 consona alle proprie esigenze.\nSkytrax \u00e8 anche fra le pi\u00f9 note organizzazioni del settore per l'assegnazione di riconoscimenti annuali alle varie societ\u00e0 di volo, tra cui il \"World Airline Awards\" (Premio per la Compagnia dell'Anno).\nClassifiche.\nUna delle classifiche pi\u00f9 importanti \u00e8 quella riguardante il \"seat pitch\", cio\u00e8 lo spazio tra i sedili. Skytrax ha scoperto che, indipendentemente dal tipo di aereo, la comodit\u00e0 pu\u00f2 variare anche di molto.\nA questo aspetto dei viaggi aerei Skytrax dedica una propria divisione, la FlatSeats.com, esclusivamente dedicata ai sedili e alla comodit\u00e0 sugli aerei.\nLe compagnie aeree analizzate vengono classificate in base a diversi parametri e poi classificate mediante un voto globale indicato con delle stelle: da un minimo di 0 (scadente) a un massimo di 5 stelle (qualit\u00e0 eccellente).Le societ\u00e0 che hanno la massima votazione sono: ANA, Asiana Airlines, Cathay Pacific Airways, EVA Air, Garuda Indonesia, Hainan Airlines, Japan Airlines, Korean Air, Lufthansa, Qatar Airways e Singapore Airlines. \nOltre a pubblicare queste graduatorie, Skytrax ha un forum online dove i viaggiatori possono lasciare opinioni e commenti e assegnare voti relativi alla qualit\u00e0 dei servizi offerti dalle compagnie aeree e dagli aeroporti."}
{"id": "575288", "revid": "26891", "url": "https://it.wikipedia.org/wiki?curid=575288", "title": "Redeye", "text": ""}
{"id": "575289", "revid": "767487", "url": "https://it.wikipedia.org/wiki?curid=575289", "title": "Kritosaurus", "text": "Il kritosauro (\"Kritosaurus navajovius\") era un dinosauro erbivoro vissuto nel Cretaceo superiore (Campaniano, 74-73 milioni di anni fa) in Nuovo Messico (USA).\nClassificazione.\nQuesto animale \u00e8 un tipico adrosauro, o dinosauro a becco d'anatra: probabilmente possedeva un largo becco privo di denti, batterie di denti molariformi, un corpo piuttosto grosso e zampe possenti munite di zoccoli. \"Kritosaurus\" \u00e8 molto famoso nella letteratura divulgativa, ed \u00e8 spesso ricostruito con una sorta di \"gobba\" sul naso. In realt\u00e0 la ricostruzione \u00e8 basata su \"Gryposaurus\", un dinosauro meno noto ma molto meglio conosciuto. \"Kritosaurus\", descritto da Barnum Brown nel 1910, \u00e8 basato su un cranio incompleto, la cui regione nasale, per di pi\u00f9, manca completamente. Originariamente, in effetti, questo animale era stato ricostruito con un muso piatto. Sembra che questo animale sia in realt\u00e0 strettamente imparentato con \"Saurolophus\".\nRitrovamenti successivi di crani attribuiti a \"Kritosaurus\" sono poi stati descritti da Hunt e Lucas nel 1993 come generi a s\u00e9 stanti, \"Naashoibitosaurus\" e \"Anasazisaurus\". Un nuovo esame dei resti, per\u00f2, ha dimostrato che probabilmente questi crani appartengono a \"Kritosaurus\". Entrambi questi crani mostrano creste originatesi dalle ossa nasali. \"Anasazisaurus\", dal momento che proviene da strati pi\u00f9 antichi dei restanti ritrovamenti, potrebbe essere una specie a parte, mentre \"Naashoibitosaurus\", che si pensava provenire da uno strato geologico molto pi\u00f9 recente, appartiene in realt\u00e0 al medesimo orizzonte di \"Kritosaurus\" (Campaniano superiore). Ulteriore materiale proveniente dal Campaniano medio del Texas, comprendente un cranio e parte di una zampa anteriore, potrebbe appartenere anch'esso a una nuova specie.\nNel 1984, Jos\u00e9 Bonaparte e altri studiosi descrissero una specie di adrosauro proveniente da terreni del Campaniano - Maastrichtiano dell'Argentina, e la attribuirono al genere \"Kritosaurus\". Questo animale, noto come \"K. australis\", \u00e8 noto per i resti di almeno cinque individui (incluse parti di crani), che sembrerebbero avere affinit\u00e0 con \"Gryposaurus\". Pi\u00f9 recentemente (2010) questi resti sono stati ascritti alla specie \"Secernosaurus koerneri\", un altro dinosauro proveniente dal Sudamerica e basato su resti fossili pi\u00f9 incompleti."}
{"id": "575292", "revid": "468892", "url": "https://it.wikipedia.org/wiki?curid=575292", "title": "Labrador (penisola)", "text": "Il Labrador \u00e8 un'ampia penisola del Nord America di circa 1.300.000\u00a0km\u00b2 situata nel Canada orientale.\nGeografia.\nLa penisola del Labrador \u00e8 delimitata a ovest dalla baia di James e dalla baia di Hudson; a nord dallo stretto di Hudson (che la separa dall'isola di Baffin), e dalla baia di Ungava; a est dal mare del Labrador ed a sud-est dallo stretto di Belle Isle che la separa dall'isola di Terranova e dal golfo di San Lorenzo.\nLa parola Labrador deriva dal nome dell'esploratore portoghese Jo\u00e3o Fernandes Lavrador (1453 - 1505) che raggiunse queste terre nel 1498.\nMorfologicamente parte del territorio ricade nella regione interessata dallo scudo canadese. Lungo la costa atlantica e nel sud-est della penisola sono presenti dei rilievi montuosi come le montagne \"Otish\". \nI rilievi montuosi caratterizzano tutta la costa atlantica lungo la quale si elevano le montagne \"Kaumajet\" e \"Kiglapait\". A nord-est si elevano i Monti Torngat che raggiungono i 1652 metri con il Mount D'Iberville (\"Mount Caubvik\"), la massima elevazione del Canada ad est delle Montagne Rocciose. Ad ovest di queste catene montuose il territorio \u00e8 prevalentemente pianeggiante. La costa ad ovest \u00e8 bassa mentre la costa atlantica \u00e8 rocciosa e frastagliata e con numerosissime isole. A nord la penisola si apre nell'ampia baia di Ungava, delimitata a ovest dalla penisola di Ungava ed a est dalla penisola culminante nel \"capo Chidley\".\nLa penisola del Labrador \u00e8 ricchissima di laghi di origine glaciale e di acquitrini. \u00c8 solcata da numerosissimi fiumi che ghiacciano in inverno. I fiumi principali che sfociano nell'Atlantico sono il fiume Churchill, il Riviere aux Feuilles ed il Koksoak. Il Labrador \u00e8 scarsamente popolato ed i centri principali si concentrano sulle coste, in particolare sulla costa atlantica."}
{"id": "575300", "revid": "22356", "url": "https://it.wikipedia.org/wiki?curid=575300", "title": "Tendaguria", "text": ""}
{"id": "575312", "revid": "22356", "url": "https://it.wikipedia.org/wiki?curid=575312", "title": "Dracopelta", "text": ""}
{"id": "575313", "revid": "1501558", "url": "https://it.wikipedia.org/wiki?curid=575313", "title": "Nazionale di calcio di Gibuti", "text": "La nazionale di calcio del Gibuti \u00e8 la rappresentativa calcistica di Gibuti ed \u00e8 posta sotto l'egida della F\u00e9d\u00e9ration Djiboutienne de Football.\nIl Gibuti \u00e8 una piccola nazione del corno d'Africa la cui nazionale, a causa di ingenti problemi economici e del limitato tasso tecnico del panorama calcistico locale, ha spesso rinunciato alle qualificazioni di Coppa d'Africa e campionato del mondo, competizioni a cui non \u00e8 mai riuscita a qualificarsi.\nGibuti occupa la 192\u00aa posizione nel ranking mondiale FIFA ed \u00e8 considerata una delle nazionali di calcio pi\u00f9 deboli al mondo.\nStoria.\nLa nazionale fu fondata nel 1979, dopo che il paese acquis\u00ec l'indipendenza dalla Francia. La federcalcio locale ottenne l'affiliazione alla FIFA nel 1994. Al 1994 risale anche l'esordio della nazionale nella Coppa CECAFA.\nIl 16 ottobre 2007 la nazionale consegu\u00ec la prima storica vittoria in una competizione posta sotto l'egida della FIFA, le qualificazioni al campionato mondiale del 2010. Allo stadio El Hadj Hassan Gouled la nazionale gibutiana si impose per 1-0 contro la , ottenendo automaticamente il passaggio del turno, dato che quello che doveva essere uno scontro in doppio turno venne disputato in gara unica, vista l'impossibilit\u00e0 della Somalia di ospitare la gara di ritorno, non possedendo strutture idonee agli standard FIFA. Inserito successivamente in un girone con Egitto, Malawi e Repubblica Democratica del Congo, Gibuti si piazz\u00f2 ultimo con il misero bilancio di zero punti, 30 gol incassati e 2 segnati.\nLa nazionale torn\u00f2 in campo nel 2011 per le qualificazioni al campionato mondiale del 2014, uscendo subito sconfitta dalla , vincitrice sia all'andata sia al ritorno con il punteggio di 4-0. Il copione si ripet\u00e9 quattro anni dopo nelle qualificazioni al campionato mondiale del 2018: in questo caso l'eliminazione di Gibuti avvenne per mano dello .\nNelle qualificazioni alla Coppa d'Africa 2017 Gibuti usc\u00ec dal proprio girone qualificatorio con zero punti, mentre nelle qualificazioni per l'edizione 2019 della rassegna continentale fu fatale il doppio scontro con il Sudan del Sud. Tuttavia il Gibuti, dopo dieci anni senza vittorie, vinse la gara d'andata per 2-0, salvo perdere il ritorno per 6-0. Nello stesso anno prese parte alle qualificazioni per il campionato delle nazioni africane 2018, competizione in cui le nazionali possono schierare solo giocatori militanti in patria. La gara d'andata, giocata in casa contro l'Etiopia, si concluse con il risultato di 1-5 per gli ospiti e la gara di ritorno non fu disputata visto il ritiro proprio degli \"Uomini della riva del Mar Rosso\". Dopo questa ennesima sconfitta la federazione prese la decisione di sciogliere la nazionale maggiore per la pochezza dei risultati. Il 26 luglio 2019 la nazionale gibutiana torn\u00f2 a disputare una partita ufficiale, valida per le qualificazioni al campionato delle nazioni africane 2020, in cui perse contro l'Etiopia per 0-1 all'andata in casa e per 4-3 al ritorno in trasferta."}
{"id": "575314", "revid": "26891", "url": "https://it.wikipedia.org/wiki?curid=575314", "title": "ESSM", "text": ""}
{"id": "575315", "revid": "125058224", "url": "https://it.wikipedia.org/wiki?curid=575315", "title": "Andrea Sgarallino (nave)", "text": "Andrea Sgarallino \u00e8 un piroscafo, intitolato ad un eroe livornese dei moti del 1848 che fu anche tra i garibaldini della Spedizione dei Mille, legato al pi\u00f9 tragico episodio di siluramento di una nave passeggeri avvenuto nelle acque italiane durante la seconda guerra mondiale. L'episodio avvenne nel Canale di Piombino di fronte alle coste dell'Isola d'Elba. Le vittime, il cui numero non \u00e8 mai stato accertato con precisione, furono circa 300.\nIl piroscafo Andrea Sgarallino.\nNegli anni precedenti alla guerra, il piroscafo \"Andrea Sgarallino\" assicurava il servizio passeggeri tra il porto di Piombino e Portoferraio, capoluogo dell'Isola d'Elba. Era un piroscafo misto di 731 tonnellate di stazza lorda, costruito dai Cantieri Orlando di Livorno per la Societ\u00e0 Anonima di Navigazione Toscana; lungo 56 metri e largo 8,56 m, la sua velocit\u00e0 di crociera era attorno ai 14 nodi. Inizi\u00f2 il suo servizio passeggeri tra Piombino e l'Elba nel 1930. Poco dopo lo scoppio del conflitto, il 16 maggio 1943, venne requisito dalla Regia Marina, denominato F. 123 e adibito a servizi militari quali vigilanza e pilotaggio foraneo; a tale scopo, fu convenientemente armato e dotato di livrea militare mimetica.\nCon l'armistizio dell'8 settembre 1943, lo \"Sgarallino\" riprese il servizio civile di trasporto passeggeri per permettere il ritorno all'Elba dei militari smobilitati e per assicurare gli spostamenti degli abitanti dell'isola nonch\u00e9 l'approvvigionamento di derrate alimentari.\n22 settembre 1943: l'attacco e il siluramento.\nIl 16 settembre 1943 la citt\u00e0 di Portoferraio sub\u00ec un rovinoso bombardamento aereo tedesco (effettuato con i temibili Stukas) che caus\u00f2 la distruzione dello stabilimento siderurgico dell'Ilva, delle installazioni portuali e anche di una considerevole parte del centro storico. Il 20 settembre lo \"Sgarallino\" fu nuovamente adibito al trasporto passeggeri senza per\u00f2 che gli venisse tolta la livrea militare. Con l'occupazione militare tedesca dell'Isola d'Elba (18 settembre 1943), alla nave venne fatta battere la bandiera nazista, e questo fatto, assieme al suo aspetto di nave da guerra, contribu\u00ec alla tragedia di due giorni dopo.\nLa mattina del 22 settembre 1943 lo \"Sgarallino\" stava compiendo la sua terza traversata proveniente da Piombino: era carico di militari italiani smobilitati che tornavano a casa e di civili residenti che erano stati a Piombino a cercare di rifornirsi di vettovaglie. Alle ore 9,30 lo \"Sgarallino\" si trovava oramai in prossimit\u00e0 del porto di Portoferraio e attacc\u00f2 a costeggiare di fronte alle localit\u00e0 di Nisporto e Nisportino. Nelle acque circostanti stava incrociando il sommergibile britannico HMS \"Uproar\" al comando del capitano Herrik. Vedendo la nave con livrea militare e battente bandiera tedesca, il capitano del sommergibile non ebbe dubbi e ordin\u00f2 il siluramento immediato. Alle 9.49 due siluri esplosero spezzando il piroscafo in due tronconi e causandone l'affondamento immediato. Perirono, come detto, circa trecento persone (forse trecentotrenta) a poche centinaia di metri dall'attracco.\n\u00c8 stato ripetutamente affermato in seguito che quel giorno praticamente ogni famiglia elbana ebbe almeno un morto a bordo dello \"Sgarallino\". I passeggeri sopravvissuti furono solamente quattro.\nIl relitto e la targa.\nIl relitto dello \"Sgarallino\" giace a 66 metri di profondit\u00e0 poco al largo delle coste elbane (), di fronte alla localit\u00e0 di Nisporto (fino a pochi anni fa difficilmente raggiungibile con una vecchia e disagevole strada militare; adesso la strada \u00e8 stata asfaltata e assicura un collegamento relativamente comodo).\nIl 22 settembre 2001, cinquantottesimo anniversario della tragedia, \u00e8 stato raggiunto in immersione dai sub di un apposito comitato di documentazione e onoranza promosso da varie entit\u00e0 pubbliche e private, fra le quali i Comuni di Piombino e Portoferraio, e la Lega Navale di Piombino. Scopo dell'immersione, oltre alla documentazione fotografica dei resti del piroscafo, \u00e8 stata la deposizione di una targa commemorativa delle vittime della tragedia, che \u00e8 stata sistemata su una fiancata del relitto, ad opera di sedici subacquei aderenti alla Lega navale di Piombino, capitanati da Sandro Leonelli. Team Manager dell'operazione, il comm. dr. Umberto Canovaro, vicesindaco di Piombino. Nell'occasione, l'allora sindaco di Portoferraio, dr. Ageno, alla Presenza del Sottosegretario alla difesa on. Francesco Bosi e delle massime autorit\u00e0 cittadine e provinciali, ha intitolato il piazzale antistante d'attracco alle navi di una Compagnia di Navigazione privata, alla Memoria delle Vittime del tragico evento.\nLa targa apposta sulla fiancata, costruita dal marmista e sub Milko Tonin, piombinese recita semplicemente:\n\"22.IX.1943 - 22.IX.2003\"\n\"IN MEMORIA\"\n\"ALLE VITTIME DEL PIROSCAFO\"\n\"A. SGARALLINO\"\nDell'evento esiste un filmato, depositato presso il Ministero della Marina Militare, rintracciabile presso gli autori dell'impresa.\nAlle vittime dello \"Sgarallino\" \u00e8 intitolata anche una piazza sita a Marina di Campo, capoluogo del comune di Campo nell'Elba; sulla tragedia \u00e8 stata anche composto un canto popolare intitolato \"Il siluramento dello Sgarallino\". Nel canto si avvertono chiaramente echi letterari della famosa poesia \"La spigolatrice di Sapri\" di Luigi Mercantini."}
{"id": "575317", "revid": "26891", "url": "https://it.wikipedia.org/wiki?curid=575317", "title": "Roland SAM", "text": ""}
{"id": "575319", "revid": "26891", "url": "https://it.wikipedia.org/wiki?curid=575319", "title": "MIM-115 Roland", "text": ""}
{"id": "575323", "revid": "5680", "url": "https://it.wikipedia.org/wiki?curid=575323", "title": "Indice di un punto critico", "text": ""}
{"id": "575356", "revid": "229", "url": "https://it.wikipedia.org/wiki?curid=575356", "title": "Luciana Castellina", "text": "Biografia.\nFiglia unica del rappresentante milanese di commercio Gino Castellina e di Lisetta Liebman, un'ebrea triestina, frequent\u00f2 il liceo classico Tasso di Roma per poi laurearsi in giurisprudenza alla Sapienza. Nel 1947 partecip\u00f2 al primo Festival della Giovent\u00f9 a Praga e in quello stesso anno si iscrisse al PCI. Appena laureata divent\u00f2 funzionaria della FGCI, del cui settimanale \"Nuova Generazione\" divenne direttrice fino al 1962.\nBrevemente giornalista presso il quotidiano \"Il Paese\", nel 1963 and\u00f2 a lavorare presso la sezione femminile del PCI diretta da Nilde Iotti. Allontanata da Botteghe Oscure dopo l'emarginazione subita dalla corrente \"ingraiana\" all'XI congresso del PCI (febbraio 1966), si impegn\u00f2 nell'UDI della cui presidenza fu anche membro. Fu arrestata diverse volte nel contesto di manifestazioni di protesta: il 14 luglio del 1948 durante le manifestazioni di protesta contro l'attentato a Palmiro Togliatti; e poi nel 1950 e nel 1956 in analoghe circostanze.\nNel 1963 a seguito di una manifestazione degli edili romani (infiltrata da Gladio, la rete segreta della NATO organizzata dalla CIA) fu arrestata e rimase nel carcere di Regina Coeli per quasi due mesi. Fu anche arrestata ad Atene e espulsa dalla Grecia in occasione del colpo di Stato dei colonnelli nel 1967. A seguito dei suoi articoli sulla Primavera di Praga di gennaio, fu radiata dal PCI nel 1970 assieme al nucleo fondatore della rivista (poi quotidiano e anche movimento politico organizzato) \"Il manifesto\", di cui fu redattrice e collaboratrice. Il \"Manifesto\" nel 1974 si un\u00ec all'ala sinistra del PSIUP diretta da Vittorio Foa, dando vita al Partito di Unit\u00e0 Proletaria per il Comunismo.\nFu eletta nella lista Democrazia Proletaria (cartello elettorale fra varie organizzazioni della nuova sinistra) al Consiglio regionale del Lazio nel 1975, al consiglio comunale di Roma e quindi alla Camera dei deputati nel 1976, in cui fu anche capogruppo. Nel 1979 fu nuovamente eletta, ma nelle liste del PDUP che non faceva pi\u00f9 parte della coalizione DP, sia alla Camera dei Deputati, sia al Parlamento europeo per il quale opt\u00f2 dopo pochi mesi. Nel 1983 venne nuovamente eletta alla Camera (dove rest\u00f2 un solo anno), e nel 1984 al Parlamento Europeo.\nNel 1984 con un congresso straordinario il PDUP decise di sciogliersi e di entrare (per alcuni di rientrare) nel PCI. Castellina divenne membro della direzione del partito. Rieletta nel Parlamento Europeo nel 1989, divenne vicepresidente della Delegazione permanente per l'America centrale e del Sud. Quando viene proposto lo scioglimento del PCI Luciana Castellina fu tra i primi firmatari della mozione 2 (presentata da Ingrao e firmata tra gli altri da Natta e Magri) che vi si oppose (marzo 1990). Nel 1992 entr\u00f2 nel partito di Rifondazione Comunista che si era formato nel frattempo, dove divenne direttrice del settimanale \"Liberazione\".\nIl 5 aprile 1992 fu rieletta deputato alla Camera in Umbria con Rifondazione comunista, ma si dimise il 6 maggio. Nel 1994 fu eletta nuovamente al Parlamento Europeo (fino al 1999), diventando presidente della Commissione per la cultura, la giovent\u00f9, l'istruzione e i mezzi di informazione (1994-1997) e della Commissione per le relazioni economiche esterne (1997-1998). Nel 1995 lasci\u00f2 Rifondazione Comunista insieme al Movimento dei Comunisti Unitari per dissensi con la linea del segretario Fausto Bertinotti.\nFra il 1980 e il 1984 diresse, assieme a Claudio Napoleoni e Stefano Rodot\u00e0, il settimanale \"Pace e Guerra\". Negli anni ottanta \u00e8 stata anche vicepresidente della Lega per i diritti dei popoli, di cui era presidente il premio Nobel per la pace Adolfo P\u00e9rez Esquivel, e coordinatrice, assieme al presidente della Bertrand Russel Foundation Ken Coattes, del movimento pacifista europeo (European Nuclear Desarmement, attivo dal 1982 al 1991). Dal 1999 al 2003 fu presidente dell'Agenzia per la promozione del cinema italiano all'estero \"Italia cinema\". \u00c8 stata anche nel consiglio di amministrazione della Fondazione Basso e presidente onorario di \"Cineuropa\", quotidiano online del cinema europeo. Fra il 2007 e il 2010 ha insegnato come professoressa a contratto presso l'Universit\u00e0 di Pisa.\nNel 2014 \u00e8 stata eletta presidente onoraria dell'ARCI. \u00c8 stata inoltre insignita della decorazione di commendatore della Repubblica Argentina e di quella di ufficiale delle arti e delle lettere della Repubblica Francese. Il suo libro \"Cinquant'anni d'Europa - Una lettura antiretorica\" (Utet, 2007) usc\u00ec in occasione del cinquantenario della nascita dell'Unione europea. Per ETS nel 2008 ha pubblicato \"Eurollywood. Il difficile ingresso della cultura nella costruzione dell'Europa\". Nel 2010 ha collaborato al volume collettivo \" Europa 2.0 Prospettive ed evoluzioni del sogno europeo\", edito da ombre corte, a cura di Nicola Vallinoto e Simone Vannuccini con un saggio sul tema dell'identit\u00e0 europea. Membro del Consiglio Nazionale dell'ARCI e Presidente Onorario del sito sul cinema europeo Cineuropa, fa parte del Comitato di consulenza e rappresentanza del periodico \"Diari di Cineclub\".\nNel 2011 ha pubblicato \"La scoperta del mondo\" (Nottetempo), il suo diario dai quattordici ai diciotto anni, che racconta la sua adolescenza e la sua iniziazione politica. Il libro fu finalista al 65simo Premio Strega. Nel 2012, con \"Siberiana\" (Nottetempo) ha fornito un \"diario di viaggio\" che intreccia \"memorie di cose viste, lette e pensate durante la sua lunga esperienza politica e culturale\", in una terra che, \"nel ricordo della prigione di ghiaccio che stringeva le catene dei forzati nelle miniere dello zar e dei dissidenti nei gulag staliniani, si rovescia, per i russi, nel simbolo di un perenne Far West dello spirito\".\nIl 29 gennaio 2015 Nichi Vendola e il gruppo parlamentare di SEL annunciarono che nelle prime tre votazioni per l'elezione del presidente della Repubblica avrebbero votato Luciana Castellina, per poi aderire dalla quarta votazione alla candidatura, avanzata dal Partito Democratico, di Sergio Mattarella. Nella prima votazione Castellina ottenne 37 voti, la terza pi\u00f9 votata dopo Ferdinando Imposimato e Vittorio Feltri.\nIl 29 marzo 2015 \u00e8 entrata a far parte della presidenza nazionale di Sinistra Ecologia Libert\u00e0, il partito guidato da Nichi Vendola. Il 19 aprile 2015 \u00e8 stata eletta componente del Comitato nazionale de L'Altra Europa con Tsipras, la coalizione della sinistra al Parlamento europeo. Dal 2017 \u00e8 membro della direzione nazionale di Sinistra Italiana.\nNel 2019 fu candidata alle europee in Grecia nella lista di Syriza, senza essere eletta.\nNel dicembre 2020, a seguito del conferimento della Legion D'Onore al presidente egiziano Al-Sisi, Luciana Castellina dichiar\u00f2 di voler restituire la propria decorazione di ufficiale delle arti e delle lettere della Repubblica Francese. La scelta segu\u00ec la restituzione della Legion D'Onore da parte di Corrado Augias, come atto di protesta contro la scelta di Emmanuel Macron di conferire la stessa onorificenza al presidente egiziano, accusato col suo governo di voler coprire gli assassini di Giulio Regeni, non collaborando alle indagini sulla morte del ricercatore italiano.\nSposata con il dirigente comunista Alfredo Reichlin, ebbe due figli, entrambi economisti: Lucrezia e Pietro. Luciana Castellina \u00e8 molto legata a Monte Argentario, luogo che frequenta da lungo tempo."}
{"id": "575357", "revid": "339392", "url": "https://it.wikipedia.org/wiki?curid=575357", "title": "Galosh ABM", "text": ""}
{"id": "575358", "revid": "339392", "url": "https://it.wikipedia.org/wiki?curid=575358", "title": "Gazelle ABM", "text": ""}
{"id": "575377", "revid": "26891", "url": "https://it.wikipedia.org/wiki?curid=575377", "title": "RAM SAM", "text": ""}
{"id": "575379", "revid": "26891", "url": "https://it.wikipedia.org/wiki?curid=575379", "title": "RBS-70/90", "text": ""}
{"id": "575380", "revid": "767487", "url": "https://it.wikipedia.org/wiki?curid=575380", "title": "Trolls", "text": "Trolls \u00e8 un film del 2016 diretto da Mike Mitchell e Walt Dohrn, basato sulle bambole \"Troll dolls\" ideate da Thomas Dam.\nTrama.\nI Troll sono piccole creature che vivono in uno stato quasi perpetuo di felicit\u00e0, cantando, ballando ed abbracciandosi tutto il giorno. Tuttavia vengono scoperti dai Bergen, enormi creature che pensano di non poter provare allegria, e che si convincono di poterla ottenere soltanto mangiando un Troll in un giorno di festa che i Bergen chiamano \"Trollstizio\". Re Peppy, sovrano dei Troll, riesce per\u00f2 a scappare col suo popolo attraverso dei tunnel sotterranei il giorno in cui il principe dei Bergen, Gristle, avrebbe dovuto cibarsi del suo primo Troll (la Poppy neonata). Re Gristle Senior bandisce furiosamente la perfida Chef, che era responsabile della preparazione dei Troll.\nVent'anni dopo Poppy, l'euforica e raggiante figlia di Re Peppy, organizza una grande festa per celebrare il ventesimo anniversario della fuga dei Troll, nonostante i timori e gli avvertimenti del triste e previdente Branch, secondo cui il rumore dei festeggiamenti avrebbe attirato i Bergen. Effettivamente Chef, da lontano, nota i fuochi d'artificio di glitter e, precipitandosi sul luogo illuminato dalla festa, cattura Seta, Ciniglia, Grandino, Signor Dinkles, Cooper, Fuzzbert, DJ Suki, Minuta e Creek. Poppy, come altri, riesce a nascondersi e a non farsi catturare, ma scopre che nessuno tra i Troll rimasti ha il coraggio di avventurarsi nella lontana citt\u00e0 dei Bergen per salvare i loro amici. Si rivolge allora a Branch, il pi\u00f9 esperto in fatto di Bergen, ma lui non ha intenzione di seguirla perch\u00e9 \u00e8 convinto che in questo modo moriranno entrambi. Poppy allora porta i Troll al sicuro nel bunker e parte da sola, ma viene intrappolata da dei grossi ragni e sviene. Proprio mentre sta per essere mangiata interviene Branch, che scaccia i ragni e rianima la principessa con degli insetti elettrici. Poppy si sveglia cantando e ringraziando Branch chiamandolo \"mio eroe\", poi spiega che sapeva che lui sarebbe venuto pur di non essere abbracciato dai Troll nel bunker. Cos\u00ec i due insieme si dirigono verso Bergen Town. Inizialmente Branch critica ogni azione della principessa, che non ha nessun piano per intrufolarsi a Bergen Town ed \u00e8 sempre convinta che andr\u00e0 tutto bene. Durante il viaggio Poppy far\u00e0 di tutto per rendere felice Branch, mostrandogli i suoi album di ritaglio e cantando e suonando per lui, ma senza alcun successo. Inoltre lui eviter\u00e0 accuratamente le domande che riguardano la sua infanzia: per zittirla finge che sia arrivato un Bergen e che quindi ci sia bisogno di fare silenzio perch\u00e9 non li scopra. Grazie all'aiuto di una nuvola antropomorfa, il Signor Nuvola, Poppy e Branch riescono ad entrare nella citt\u00e0. L\u00ec trovano tutti i Trolls rapiti in una gabbia, tranne Creek, che scoprono essere appena stato inghiottito dal re. Poco dopo conoscono l'aiuto cuoca, che viene trattata come una sguattera, Brigida, a cui Poppy racconta di aver bisogno di aiuto per salvare Creek (che lei \u00e8 convinta sia ancora vivo). La ragazza accetta di aiutarli in cambio di un appuntamento con il re, di cui \u00e8 innamorata. I Troll sono cos\u00ec felici di poter salvare il loro amico che si mettono tutti a cantare, tranne Branch. Allora Poppy tenta di convincerlo, ma lui in tutta risposta racconta come il canto abbia ucciso la sua nonna, Rosiepuff: mentre lui stava cantando, non sent\u00ec sua nonna che lo avvertiva dell'arrivo di un Bergen. Allora l'unico modo per salvare Branch fu lanciarsi su di lui, spingerlo facendolo cadere dal ramo, e sacrificarsi al suo posto. Da quel giorno Branch \u00e8 rimasto triste e solo, si \u00e8 chiuso nel suo bunker ed \u00e8 diventato grigio, perdento i suoi colori. Poppy non aveva idea che fosse questo il motivo, e accetta che lui non canti. Ma prima tutti i Troll e Brigida lo abbracciano pensando che sia ci\u00f2 di cui ha bisogno, e stavolta per la prima volta Branch non oppone resistenza.\nDopo aver fatto amicizia con Brigida, la rendono simile ad una \"pupa da sogno\". Le gemelle Seta e Ciniglia creano per lei una tuta a quadri, e tutti i Troll salgono sulla sua testa utilizzano le loro chiome per regalarle una parrucca arcobaleno unica e bellissima (solo Branch non ne far\u00e0 parte). Brigida esce per Bergen Town, incontra il principe ed attira la sua attenzione con il suo aspetto unico. Ella per\u00f2 \u00e8 timida ed impacciata e quando il principe le rivolge la parola per chiederle il suo nome resta in silenzio. I Troll provano a suggerirle qualcosa, ma Brigida finisce per dire di chiamarsi Lady Glitter Brillantina. Inoltre \u00e8 a corto di complimenti; i Troll cercano di darle dei suggerimenti, ma non trovano nulla di affascinante nel re, cos\u00ec le creano solo una grande confusione e il re si sente preso in giro. Per fortuna interviene Branch che, dal profondo del suo cuore cupo, tira fuori una frase d'effetto che fa breccia nel principe Gristle. I due passano una stupenda giornata assieme, mangiando pizza, pattinando e ballando, ed essendo finalmente felici senza rendersene conto; ma interviene la capocuoca Chef che, per paura di perdere il potere appena riacquisito, li interrompe ricordando al principe del banchetto del Trollstizio. Il principe per\u00f2 \u00e8 innamorato di Lady Glitter Brillantina e la invita al banchetto, ancora non sapendo che si tratta di Brigida, l'unica che non \u00e8 stata invitata. Brigida torna entusiasta nella sua stanza e chiede ai Troll di non andare via, ma per loro significherebbe essere mangiati al banchetto dai Bergen, quindi a malincuore lasciano Brigida da sola e partono alla ricerca di Creek. Purtroppo vengono trovati e catturati, e scoprono che Creek ha venduto tutti i Troll a Chef per non essere mangiato portandoli al loro nascondiglio. I Troll vengono imprigionati assieme a tutti gli altri Troll del villaggio in una pentola e Poppy, vedendo che tutti i Troll sono stati catturati a causa sua, si sente in colpa per averli trascinati in questa triste avventura. Si accorge cos\u00ec di aver fallito, perde cos\u00ec ogni speranza, diventa triste e grigia come Branch e contagia tutti i Troll. Ma improvvisamente Branch comincia a cantare per rallegrare i Troll e (attraverso la canzone) confessa il suo amore per Poppy. Lei allora ritrova la felicit\u00e0, il che la fa tornare rosa, e comincia a cantare insieme a Branch, rivelando di ricambiare i suoi sentimenti. Quando i due si danno la mano, Branch ritorna normale: non pi\u00f9 grigio, ma azzurro con i capelli blu. Proprio prima di essere serviti al banchetto, i Troll vengono salvati da Brigida che, nonostante le orribili minacce di Chef, ha intenzione di sacrificarsi per loro. Ma mentre stanno fuggendo, Poppy e Branch si accorgono che non \u00e8 giusto che Brigida sacrifichi la sua vita per loro, quindi tornano indietro con un piccolo gruppo di altri Troll. Spiegano che Brigida \u00e8 Lady Glitter Brillantina e che, per essere felici, non \u00e8 necessario mangiare i Troll; infatti il sentimento che Brigida e il principe Gristle provano vicendevolmente fa comprendere ai Bergen che la felicit\u00e0 non bisogna metterla dentro di s\u00e9, ma \u00e8 gi\u00e0 l\u00ec e, come espresso poco prima da Branch, basta che qualcuno aiuti a trovarla. I Troll fanno per cominciare a cantare e ballare ai Bergen, facendoli sentire felici, ma Chef non ha intenzione di arrendersi: cerca furiosamente di ucciderli per vendicarsi del suo fallimento. Per\u00f2 Brigida non pu\u00f2 permetterlo, mentre colpisce Chef facendola cadere su un carrello e Cooper gli lo spinge via, venendo nuovamente cacciata dalla citt\u00e0, insieme al Troll traditore, Creek. I Troll e i Bergen accettano di vivere in pace e in armonia, e la cara Poppy \u00e8 incoronata regina dei Troll. Sul rinnovato albero dei Troll, Poppy e Branch condividono un abbraccio.\nNella scena dopo la canzone finale, durante i titoli di coda, il carrello portavivande su cui si trovano Chef e Creek si ferma su una collina in mezzo al nulla. Chef cerca di mangiare Creek, ma la collina si apre per rivelare la bocca di un mostro gigantesco che li ingoia entrambi, punendoli per quello che avevano fatto.\nDistribuzione.\nIl film \u00e8 stato distribuito in Italia il 27 ottobre 2016 dalla 20th Century Fox, mentre nelle sale statunitensi \u00e8 uscito il 4 novembre.\nAccoglienza.\nIncassi.\nIl film ha incassato 346,8 milioni di dollari nel mondo, di cui 153,7 milioni nel Nord America e quasi 193,2 milioni nel resto del mondo.\nCritica.\nIl film \u00e8 stato accolto in modo altrettanto positivo da critica e pubblico. Sull'aggregatore Rotten Tomatoes il 76% ha dato una critica positiva, registrando un voto di 2.3, mentre su Metacritic ottiene un punteggio di 56 su 100, registrando \"Recensioni miste\" .\nSequel.\nIl 28 febbraio 2017 venne annunciato un seguito previsto per il 17 aprile 2020. Successivamente, nel 2019, usci una serie animata 2D, intitolato \"Trolls - La festa continua!\", e nel 2017 usci un cortometraggio, intitolato \"Trolls - Missione vacanze\" (\"Trolls Holiday\"). Nel giugno 2018 \u00e8 stato annunciato che il film si sarebbe chiamato \"Trolls World Tour.\" Il film \u00e8 stato distribuito in tutto il mondo in video on demand il 10 aprile 2020 a causa della Pandemia di COVID-19 del 2019-2021."}
{"id": "575381", "revid": "26891", "url": "https://it.wikipedia.org/wiki?curid=575381", "title": "RBS-90", "text": ""}
{"id": "575383", "revid": "287204", "url": "https://it.wikipedia.org/wiki?curid=575383", "title": "Omoerotismo", "text": "Con la parola omoerotismo (composta dal termine greco \"omoios\" - \"simile\"; \"analogo\", che appare nella parola \"omosessualit\u00e0\" - e da \"erotismo\"), ci si riferisce:\nAnche se l'omoerotismo - nella sua qualit\u00e0 di ideale estetico, come un insieme di tradizioni artistiche e performative, in cui tali sentimenti possono essere incorporati nella cultura e, quindi, espressi nella societ\u00e0 pi\u00f9 ampia - pu\u00f2 differire dall'attrazione esplicitamente omoerotica, alcuni autori hanno citato l'ispirazione proveniente dalle esperienze personali riportate da autori antichi quali Catullo, Tibullo e Properzio nella loro poesia apertamente omoerotica.\nDefinizione e classificazioni.\nIn quanto espressione del desiderio affettivo-romantico-erotico diretto verso persone dello stesso sesso, cos\u00ec come appare in letteratura e nell'arte in generale, rinvia direttamente alla concezione di omosessualit\u00e0 nell'antica Grecia, in forma di pederastia greca la quale era parte integrante del tessuto sociale \nPsicologia.\nIl termine \u00e8 stato creato dallo studioso di psicoanalisi tedesco S\u00e1ndor Ferenczi nel 1911 con l'intento di spiegare un particolare ambito interno alla propria teoria sul narcisismo, definendolo una fase intermedia tra l'autoerotismo e l'eterosessualit\u00e0; \u00e8 stato in seguito usato per parlare della struttura psicologica dell'omosessualit\u00e0 come sintomo di nevrosi, ma oggi questo suo senso eminentemente psicoanalitico \u00e8 caduto in disuso.\nPer Sigmund Freud, piuttosto che essere una questione riguardante solo una minoranza di uomini che s'identificano come omosessuali, l'omoerotismo \u00e8, invece, parte della stessa formazione di tutti gli uomini come soggetti umani e attori sociali.\nSociologia.\nIncorporato in sociologia per descrivere la tensione erotica presente tra individui dello stesso sesso, ma senza alcuna implicazione sessuale.\nOmoerotismo volontario o involontario.\nL'omoerotismo pu\u00f2 essere presente in un'opera d'arte in modo volontario o involontario. L'omoerotismo volontario pu\u00f2 essere a sua volta:\nL'omoerotismo involontario si pu\u00f2 avere, invece, nel caso in cui un artista abbia scelto di negare l'espressione dei propri desideri affettivi ed erotici per persone dello stesso sesso, non intenda renderli pubblici, non desideri che essi traspaiano nelle sue opere, non intenda esprimersi direttamente sui temi dell'amore e dell'attaccamento e dell'attrazione fisica fra persone dello stesso sesso.\nDi solito queste strategie sono relativamente (anche se di rado totalmente) efficaci nell'epoca dell'artista in questione; tuttavia, in una prospettiva successiva, avendo una visione d'insieme dell'arte di un periodo storico, \u00e8 possibile notare (a volte con estrema chiarezza) slanci, commozioni, turbamenti, debolezze di un artista ogni volta che si avvicini alla bellezza e all'intimit\u00e0 fra o con persone del suo stesso sesso, che possono raggiungere un'intensit\u00e0 omoerotica, nonostante le intenzioni originali dell'autore.\nSi pu\u00f2 avere anche il caso di artisti che alternano, in fasi diverse della loro produzione, un atteggiamento volontario ed uno involontario, che, ovviamente, di solito, \u00e8 molto meno marcato; come esempio si pu\u00f2 prendere Guido Reni, che inizia con opere connotate da forte omoerotismo esplicito (il suo San Sebastiano \u00e8 addirittura usato come icona masturbatoria da Yukio Mishima nel suo \"Confessioni di una maschera\"), sul filone caravaggesco, ma che dopo la conversione religiosa si dedica a soggetti devozionali, nei quali l'attenzione omoerotica traspare solo episodicamente, raggelata, e sicuramente contro la volont\u00e0 dell'autore.\nViceversa, si d\u00e0 il caso di artisti che dopo inizi timidi e poco espliciti, hanno maturato una ricerca deliberata di risultati di tipo omoerotico in una fase successiva della loro arte.\nDifferenza dalla pornografia.\nL'arte omoerotica \u00e8 solitamente impercettibile e contiene una \"carica emotiva\"; che \u00e8 il fattore principale che la distingue dalla pornografia che, invece, involve atti sessuali espliciti. Per questo, spesso l'omoerotismo pu\u00f2 sfuggire alla censura.\nIl materiale omoerotico pu\u00f2, nonostante tutto, essere pi\u00f9 potente della pornografia, dato che spesso \u00e8 richiesta dell'immaginazione per renderli esplicitamente eccitanti.\nAttribuzione dell'omoerotismo da parte dei critici.\nQualche volta, i critici rilevano omoerotismo nelle opere d'arte, anche quando l'autore avrebbe probabilmente negato la presenza di tale argomento. Comunque, pu\u00f2 ancora essere valido etichettare l'opera come parte della tradizione dell'omoerotismo, poich\u00e9 l'opera pu\u00f2 avere risvegliato tali sentimenti nella parte omosessuale del pubblico ed influenzato la produzione artistica futura.\nOmoerotismo nelle arti.\nL'omoerotismo \u00e8 principalmente apprezzato per la sua qualit\u00e0 di stimolo ed ispirazione nell'espressione artistica delle arti visive, della letteratura e delle arti performative; caratterizzato per la rappresentazione del desiderio omosessuale nella sua forma pi\u00f9 emotiva e naturale, frequentemente evocando scene di forte sensualit\u00e0 ed erotismo che coinvolgono temi quali il nudo artistico, il nudo maschile nella fotografia, l'arte erotica, la letteratura erotica ed il film erotico.\nDopo aver dato un ampio contributo allo sviluppo della arte antica, dalla scultura greca alla poesia greco-latina, l'omoerotismo scompare quasi del tutto in epoca medioevale (a causa della criminalizzazione politica dell'omosessualit\u00e0 e delle sue espressioni pi\u00f9 pratiche, come la sodomia) e risorge con le maggiori opere d'arte del rinascimento italiano.\nQuando venne chiesto in tribunale ad Oscar Wilde (processato per sodomia dopo esser stato accusato in tal senso dal padre del suo giovane amante) cosa fosse quest'amore di cui tanto parlava, egli rispose con una delle pi\u00f9 alte dichiarazioni omoerotiche mai espresse: \nNelle arti visive.\nGli esempi di omoerotismo maschile nelle arti visive vanno di pari passo con le epoche storiche: le ceramiche dell'antica Grecia e le anfore di vino dell'antica Roma (\"la Coppa Warren\") illustrano questo sentimento fin dall'antichit\u00e0 classica.\nNella scultura.\nLa scultura greca sottolinea la naturalezza della sessualit\u00e0 umana e delle sue varie espressioni, per cui era abituale la rappresentazione di tali atti in oggetti d'utilizzo anche quotidiano come tazze, bicchieri, vasi, urne e altri manufatti. In alcune occasioni la sessualit\u00e0 rappresentava la divinit\u00e0 o la sovrannaturalit\u00e0, come nel caso dei fascinus (figure falliche esagerate), utilizzati come amuleti per invocare la protezione divina.\nAlcune opere del periodo della scultura greca classica che enfatizzano la venerazione e il culto della forma del corpo umano - maschile soprattutto, ma in misura minore anche della forma del corpo umano femminile - sono considerate a tutti gli effetti omoerotiche, come ad esempio quelle che raffigurano gli dei (Apollo, Ermes, Dioniso e Afrodite) o gli eroi della mitologia greca, tipo Perseo e Eracle, od, infine, figure atletiche riconducibili ai giochi olimpici antichi.\nNella rappresentazione plastica di scene omoerotiche prese dalla mitologia classica, vi sono quelle relative ad episodi della vita di Pan, che insegna l'arte del flauto a Dafni, di Achille che onora di degni funerali il corpo dell'amatissimo amico Patroclo, di Zeus che corteggia il bell'adolescente Ganimede.\nNella scultura rinascimentale si ha un ritorno del nudo come tecnica per rappresentare, in un certo qual modo, la \"divina perfezione\" umana, concetto questo caro all'antropocentrismo, e che ha ispirato la creazione di sculture dal contenuto omoerotico cos\u00ec palese ed evidente che non si vedeva dai tempi dell'antichit\u00e0 classica: Michelangelo Buonarroti plasm\u00f2 le caratteristiche dell'omoerotismo rinascimentale in sculture come il \"Crocifisso di Santo Spirito\" (1492), \"Bacco\" (1497), \"David\" (1504) e lo \"Schiavo morente\" (1513).\nTra i contemporanei un noto scultore di nudi maschili \u00e8 stato Adolf von Hildebrand\nIn pittura.\nNell'Europa medioevale l'arte erotica in generale \u00e8 stata completamente soppressa a causa del costante intervento morale delle leggi ecclesiastiche. L'arte omoerotica non esisteva in quanto tale, ma il senso fortemente antropocentrico che ha prevalso col Rinascimento ha permesso una sottile \"omoerotizzazione\", sia nella pittura rinascimentale che nella scultura rinascimentale, restituendo il valore e l'importanza data al nudo artistico di derivazione classica greco-romana.\nQuesta rinnovata estetica ha dato la possibilit\u00e0 a molti artisti del Rinascimento italiano di immettere anche una forte componente omoerotica nelle proprie opere; l'apprezzamento del corpo maschile \u00e8 stato identificato dalla critica come una delle qualit\u00e0 fondamentali dell'intero lavoro artistico di Leonardo Da Vinci e Michelangelo Buonarroti.\nNel XVI secolo si cominciano a dipingere donne nude all'interno di uno stesso ambiente, con un risultato omoerotico apprezzabile ad esempio nelle opere di Fran\u00e7ois Clouet al quale \u00e8 stato attribuito il presunto ritratto di Gabrielle d'Estr\u00e9es e di sua sorella la duchessa de Villars (1594). L'efebofilia omosessuale maschile vigente nella Persia medioevale, oltre che nella letteratura, \u00e8 stato anche molto apprezzato nella pittura e nelle stampe del periodo, in cui si vedono scene di flirt e civetteria, quando non veri e propri atti anche molto espliciti di sesso orale e sesso anale tra uomini adulti ed adolescenti maschi.\nLo Shunga giapponese di carattere omoerotico si dedicava a mostrare coppie dello stesso sesso impegnate in qualche tipo di atto sessuale, solitamente inerente alla pederastia, quindi anche qui tra un adulto e un ragazzo bish\u014dnen o effeminato o crossdresser; ma ve ne sono alcuni raffiguranti coppie femminili che si aiutano utilizzando vari strumenti e giocattoli sessuali.\nUn immaginario sessuale pi\u00f9 esplicito si \u00e8 verificato con lo stile del manierismo e del tenebrismo dei secoli XVI-XVII, in particolare in artisti quali Agnolo Bronzino, Carlo Saraceni e Michelangelo Merisi da Caravaggio; i quadri di quest'ultimo sono stati, inoltre, a volte, severamente criticati dalla Chiesa cattolica.\nIl sottile erotismo che traspare nel Rococ\u00f2 del XVIII secolo \u00e8 stato ampiamente riconosciuto nelle opere di Fran\u00e7ois Boucher, essendo l'omoerotismo parte della sua opera ad esempio in \"Giove e Callisto\" (1744) e \"Pan e Siringa\" (1759). Con il Neoclassicismo prima ed una certa pittura romantica poi emerge l'omoerotismo di carattere epico il quale ritrae le scene pi\u00f9 familiari o filiali relative alla mitologia greca, a volte risultante altamente sensuale.\nIntanto, nel 1789, con la presa della Bastiglia, era scoppiata quella che passer\u00e0 alla storia come Rivoluzione francese; una delle prime conseguenze fu l'abolizione della criminalizzazione dell'omosessualit\u00e0, poco dopo, con Napoleone Bonaparte, inizia ad imporsi il trionfo moderno del nudo eroico, quasi esclusivamente maschile, sia in pittura che nella scultura. Alcuni tra gli esempi che possono essere citati a cavallo tra XVIII e XIX secolo vi sono:\nQui l'eroe acheo \u00e8 un bel giovinetto, parzialmente nudo (solamente un velo copre parte del sesso), che tende l'arco assistito dal centauro Chirone suo maestro, a cui rivolge lo sguardo grato.\nIl giovane Abele, presumibilmente appena assassinato da Caino, giace riverso sopra una roccia, supino e completamente nudo tranne un panno sul pube.\nEndimione giace sdraiato supino e completamente nudo, languido e un po' pingue, di profilo sta il bambinetto Eros (\"Amore\") i cui dettagli anatomici sono disegnati con cura e precisione. Da quest'opera lo scrittore Honor\u00e9 de Balzac si \u00e8 ispirato per il protagonista del suo \"Sarrasine\" del 1830; mentre nelle \"Illusioni perdute\" l'autore francese definir\u00e0 Lucien de Rubempr\u00e9 \"carino come una figura di Girodet\".\nStudio di nudo che mostra il giovane Agricol Viala (nella realt\u00e0 un ragazzino tredicenne morto combattendo per la repubblica contro i realisti provenzali), un ginocchio appoggiato a terra, col capo inclinato e braccia allargate per mostrare meglio l'ampio petto.\nUn adolescente nudo con la pelle luminosa la cui presenza brillante attira lo sguardo in mezzo ad un paesaggio buio e tempestoso.\nUn giovinetto alato e nudo, col solo sesso in ombra, sorvola sopra i simboli della Repubblica e della Morte. \nLa sacerdotessa di Venere Ero si dispera sul corpo dell'amante annegato; qui il sesso di Leandro \u00e8 nascosto dalla coscia appena rialzata.\nIl dio dell'amore \u00e8 qui un ragazzino imberbe nudo visto di profilo. Fu proprio questo quadro ad attirare sul pittore i favori di Napoleone Bonaparte, che ne fece uno dei propri artisti ufficiali preferiti.\nIcaro nudo e di profilo sfugge dalle mani del padre Dedalo per lanciarsi nel vuoto.\nLa poetessa che ha cantato gli \"amori saffici\" (tra ragazze), completamente vestita, si suicida gettandosi in mare dalla rupe di Leucade, colta dalla disperazione perch\u00e9 abbandonata dal suo amante maschio di nome Faone.\nUn Apollo nudo e affranto dal dolore stringe tra le braccia il corpo inerte del giovane amante Giacinto, nudo anch'egli ed abbandonato sulla spalla divina. I due volti si toccano, quasi le due bocche s'incontrano.\nAchille \u00e8 qui un bel giovane, nudo e con una cetra in mano (velo sul sesso) sta per alzarsi; in piedi al suo fianco l'amato Patroclo, completamente nudo e col peso del corpo poggiato su un'anca. Sullo sfondo quattro efebi sono impegnati in attivit\u00e0 sportive (implicito omaggio a Michelangelo Buonarroti, che aveva inserito una scena analoga nella \"Sacra Famiglia\"\nUn uomo nudo adulto porta un vecchio sulle spalle, accanto un giovinetto nudo e pieno di grazia ritratto di schiena.\nUn corpo maschile \u00e8 riverso in primo piano, nudo; \u00e8 la vittima del delitto da punire. \nL'ultimo esempio di bellezza virile ritratta dal pittore francese, prima di dedicarsi al nudo femminile.\nAll'interno di una cruenta scena di battaglia un arabo nudo sorregge col braccio il giovane pasci\u00e0, riccamente vestito, che sta cadendo all'indietro con gli occhi chiusi ed il volto estatico. Un dragone francese si getta sulla coppia brandendo la sciabola.\nSullo stile del precedente Endimion di Girodet, mostra Morfeo adagiato su un letto dominato da un sonno voluttuoso che lo ha fatto scoprire interamente.\nNell'angolo in basso a destra un soldato nudo si china sul corpo esanime e sdraiato a terra a terra di un altro soldato, anch'egli nudo, nel tentativo di rialzarlo.\nTutti rigorosamente nudi, Ulisse scaglia le frecce dal suo arco assistito dal figlio Telemaco; ai oro piedi due giovani esanimi terra in stato di abbandono esanime.\nI due figli forti ed aitanti di Diagora di Rodi, sorreggono il loro vecchio padre; uno \u00e8 ritratto di prospetto e l'altro di schiena ed entrambi sono rigorosamente nudi.\nZefiro viene qui ritratto come giovinetto nudo.\nLa schiava Briseide sparge calde lacrime sul petto di Patroclo nel letto di morte, mentre al suo fianco un Achille nudo e crucciato (stoffa a coprire appena il sesso) gi\u00e0 medita un'estrema vendetta.\nParide seminudo e ferito, le carni bianchissime, si abbandona tra le braccia di un vecchio che lo stringe a s\u00e9 da dietro.\nL'adolescente completamente nudo abbandona, ma voltandosi a rimirarla, il letto di Psiche.\nLa luce lunare cade esattamente sull'anatomia del giovane dio Mercurio nudo visto di spalle.\nIn basso a sinistra un uomo, seduto in stato di abbandono, sorregge on un braccio il corpo esanime di u giovane completamente nudo con la testa rovesciata indietro. Il modello del ragazzo \u00e8 stato Jamar, allievo del pittore (di cui fece anche un ritratto) con il quale \"dormiva in una camera attigua allo studio\".\nMolti dipinti storici del XIX secolo di personaggi classici come ad esempio Giacinto, Ganimede, Narciso, Ciparisso ed Ermafrodito, ma anche Eros e Endimione, possono pertanto anche essere interpretati come omoerotici; tra gli artisti che si sono dedicati al \"riscatto omoerotico\" di queste scene ci sono Frederic Leighton, Antoine-Felix Boisselier, Gustave Courbet, Luis Ricardo Falero, William-Adolphe Bouguereau e Maximili\u00e1n Pirner.\nA seguire l'opera di artisti del tardo '800 (come Thomas Eakins, Eug\u00e8ne Jansson, Henry Scott Tuke, Hans von Mar\u00e9es, John Singer Sargent, Aubrey Beardsley e Magnus Enckell); fino a giungere alle opere moderne di autori come Yannis Tsarouchis, Paul Cadmus e Gilbert &amp; George.\nLa natura omoerotica traspare potentemente in alcuni quadri di \u00c9douard-Henri Avril e Fr\u00e9d\u00e9ric Bazille oltre che nel discepolo seicentesco di Caravaggio Battistello Caracciolo, fino a giungere ai dipinti di Gustave Courtois e Charles Demuth.\nAlcuni artisti moderni si sono dedicati all'omoerotismo femminile: Gerda Wegener, Henri de Toulouse-Lautrec, Frida Kahlo, Gustav Klimt e Egon Schiele.\nInfine, la nascita e sviluppo del primo movimento di liberazione omosessuale ha viepi\u00f9 permesso la diffusione di opere d'arte create da persone LGBT come parte integrante dell'identit\u00e0 emergente della comunit\u00e0 gay, uno fra tutti il contemporaneo Claudio Bandella.\nNel disegno.\nSi sono cimentati nel campo del disegno omoerotico molti artisti: dal regista russo Sergej Michajlovi\u010d \u0116jzen\u0161tejn a Charles Demuth, dallo scrittore e poeta francese Jean Cocteau a George Quaintance, fino a Roland Caillaux, Jean Boullet, Tom of Finland, Joe Phillips e Sven de Rennes.\nNel continente asiatico l'erotismo tutto maschile ha anche le sue radici nella tradizione giapponese degli shunga (una forma di arte erotica); questa ha contribuito ad influenzare anche vari artisti giapponesi contemporanei, come ad esempio Tamotsu Yato (nel campo della fotografia artista), Sadao Hasegawa (pittore) e Gengoroh Tagame (artista di manga).\nIn fotografia.\nLa fotografia d'arte omoerotica non ha intento pornografico, bens\u00ec pu\u00f2 anche utilizzare tecniche come il nudo maschile in fotografia concentrandosi nel ritrarre figure - maschili o femminili - in un'ambientazione estetizzante. Questo scenario \u00e8 caratteristico soprattutto nella fotografia glamour la quale si propone di catturare l'immagine e mostrarne la figura in modo elusivo-allusivo che rimanda ad un certo concetto di romanticismo; non dev'essere quindi sessualmente stimolante.\nLa fotografia omoerotica non ha come suo intento primario quello di generare eccitazione sessuale nell'osservatore; la maggior parte delle opere fotografiche riconducibili ad un sentimento di omoerotismo sono destinate a ritrarre la bellezza e l'ammirazione nei confronti del corpo umano di per s\u00e9, potendo anche includere posture sensualmente suggestive le quali non fanno altro che sottolineare l'implicito erotismo della fisicit\u00e0.\nA partire dagli ultimi decenni del XIX secolo la fotografia omoerotica (prevalentemente maschile) \u00e8 rappresentata da artisti quali F\u00e9lix-Jacques Antoine Moulin, Gaudenzio Marconi, Napoleon Sarony, Jean Louis Marie Eug\u00e8ne Durieu, dal pittore-fotografo Thomas Eakins e da Wilhelm von Pl\u00fcschow.\nAnche la fotografia d'arte di Wilhelm von Gloeden, Alvin Baltrop, David Hockney, Will McBride, Robert Mapplethorpe, Pierre et Gilles, Bernard Faucon, Anthony Goicolea, Jack Pierson e Anthony Gay (partendo anche, ognuno di loro, da molto diversi principi estetici) ha dato un forte contributo; Mapplethorpe e McBride in particolare hanno contribuito a rompere le barriere della censura nelle gallerie d'arte e sfidando le norme di legge sull'argomento.\nJames Bidgood e Arthur Tress sono stati tra i pionieri degli anni sessanta in questo campo, spostando radicalmente la fotografia omoerotica da una forma semplicemente documentaristica verso aree pi\u00f9 selezionate e raffinate vicine al surrealismo.\nTra i pi\u00f9 importanti creatori di foto omoerotiche abbiamo anche Fred Holland Day, Carl Van Vechten, George Platt Lynes, Herbert List, Raymond Voinquel, Cecil Beaton, Bernard Faucon, Bob Mizer, Horst P. Horst, Ken Haak, Patrick Sarfati, Daniel Hern\u00e1ndez, Raymond Carrance, Herb Ritts, Duane Michals, Tom Bianchi, Bruce Weber, Rotimi Fani-Kayode, Jeff Palmer, Walter Pfeiffer, Hamish Buchanan, Alain Fleig e per finire Tony Patrioli.\nSlava Mogutin si \u00e8 specializzato in immagini \"impulsivamente erotiche\" di giovani.\nNella letteratura.\nLa letteratura omoerotica ha le sue basi storiche riconoscibili nelle opere degli antichi poeti classici, che contengono espliciti riferimenti a questo tipo di \"immaginativa\", data sia con la nozione tradizionale di \"amore greco\" per tutto ci\u00f2 che concerne l'omosessualit\u00e0 nell'antica Grecia che con la serena naturalezza sessuale dei personaggi mitologici.\nUn esempio notevole in tal senso, all'interno di questa societ\u00e0 abituata all'omoerotismo, \u00e8 rappresentato dal modello sociale efebofilico della pederastia greca come propulsore sociale, militare nonch\u00e9 politico di ogni ragazzo-efebo, aiutato ed accompagnato in ci\u00f2 da un uomo adulto.\nLa pederastia e il desiderio sessuale tra persone dello stesso sesso \u00e8 stato un argomento comune nella societ\u00e0 della Grecia classica; viene affrontato nei dialoghi platonici \"Simposio\" e \"Fedro\". Senofonte discute l'omoerotismo platonico in forma di burlesque a partire da una revisione critica ingegnosa, il tutto come parte dei suoi dialoghi socratici.\nAristofane include brevi riferimenti all'omoerotismo e al crossdressing nella sua commedia \"Le donne alle Tesmoforie\"; alla stessa maniera Plutarco comprende brevi riferimenti all'omoerotismo nella sua opera Erotikos.\nNel periodo classico dell'impero romano Svetonio rende pi\u00f9 accattivante la narrazione biografica sui primi 12 imperatori romani nella suaopera \"Vite dei dodici Cesari\" narrando per filo e per segno le attivit\u00e0 omosessuali in cui furono coinvolti.\nLa letteratura erotica antica, in Grecia e a Roma, \u00e8 straordinariamente popolare negli scritti di Stratone di Sardi, Saffo di Lesbo, Automedonte, Filodemo di Gadara, Marco Argentario, eppoi in Petronio Arbitro, Gaio Valerio Catullo, Properzio, Tibullo e Ovidio, infine in Marziale, Giovenale e nei carmi denominati \"Priapea\". Petronio include una scena omoerotica nel suo Satyricon, Saffo si \u00e8 caratterizzata per una mirata lirica incentrata sull'omoerotismo al femminile, Ovidio frequenti accenni all'omoerotismo mitologico nelle sue \"Metamorfosi\".\nPoesia.\nVi \u00e8 anche una forte tradizione di omoerotismo nella poesia.\nEsempio maggiore in tal senso nell'ambito del canone occidentale \u00e8 quello costituito dai \"Sonetti\" del drammaturgo elisabettiano inglese William Shakespeare: anche se alcuni critici si sono sforzati di preservare la cosiddetta \"credibilit\u00e0 letteraria\" di Shakespeare negando la sua presunta omosessualit\u00e0, nessuno ha potuto mai contestare il fatto che la maggior parte dei sonetti riguardano esplicitamente la poesia d'amore rivolta da un maschio ad un altro maschio.\nL'unico altro artista rinascimentale a cimentarsi in versi omoerotici scritti in lingua inglese \u00e8 stato Richard Barnfield il quale in \"The Affectionate Shepherd\" e \"Cynthia\" ha scritto poesie abbastanza esplicite; proprio la poesia di Barnfield, inoltre, \u00e8 ora ampiamente accettata come esser stata una delle fonti d'ispirazione ed aver avuto grande influenza su Shakespeare.\nLa tradizione poetica omoerotica appartiene a molti dei pi\u00f9 grandi autori della storia della letteratura come Abu Nuwas, Walt Whitman, Federico Garc\u00eda Lorca e Luis Cernuda, Wystan Hugh Auden, Fernando Pessoa (nella persona del suo alter ego \u00c1lvaro de Campos) e Konstantinos Kavafis, Pier Paolo Pasolini e Sandro Penna, Jean Genet e Jean Senac, Allen Ginsberg.\nNel mondo di lingua spagnola e portoghese ci sono Raul Pompeia, \u00c1lvares de Azevedo, Olavo Bilaspur, M\u00e1rio de Andrade e Carlos Drummond de Andrade, Clarice Lispector, Caio Fernando Abreu, John Silverio Trevisan, Lygia Fagundes Telles e M\u00e1rio de S\u00e1 Carneiro.\nNon si pu\u00f2 non citare Oscar Wilde, condannato a due anni di reclusione ai lavori forzati dopo esser stato accusato di sodomia a causa del suo intenso rapporto erotico con l'allora ventenne lord Alfred Douglas. Da questa esperienza ne trasse il \"De profundis\", lunga lettera di contenuto omoerotico rivolta proprio al giovane amante ed in cui racconta la storia dei propri sentimenti nei suoi confronti e \"La ballata del carcere di Reading\" ove amaramente constata che \"Eppure ogni uomo uccide ci\u00f2 che pi\u00f9 ama\".\nLa raccolta di poesie d'amore \"Le canzoni di Bilitis\" (1894) di Pierre Lou\u00ffs \u00e8 altamente rappresentativa dell'arte omoerotica contemporanea, perch\u00e9 vengono copiati gli stili lirici della poetessa Saffo, icona dell'omoerotismo antico.\nMa anche l'opera drammaturgica di Christopher Marlowe, i poemetti osceni di Arthur Rimbaud, \"Sodoma e Gomorra\" di Marcel Proust, l'intera opera di Andr\u00e9 Gide, infine l'opera saggistica di Michel Foucault e Roland Barthes discute anche di omoerotismo.\nNarrativa.\nNel periodo medioevale viene quasi completamente soppresso l'omoerotismo in arte a causa della criminalizzazione politica dell'omosessualit\u00e0 e delle sue espressioni pi\u00f9 \"peccaminose\", come la sodomia.\nMa l'efebofilia, quando non la vera e propria pederastia, nelle espressioni d'amore rivolte a giovani e ragazzi sono ricorrenti nella prima cultura musulmana posteriore alla conquista araba dell'intero medio oriente e dell'Africa del nord; questo s'incarna in opere letterarie come \"Il collare della colomba\" (XI secolo) di Ibn Hazm e ne \"Il prato delle gazzelle\" (XIV secolo) di Muhammad al-Nawaji. Notevoli racconti riguardanti relazioni omoerotiche vengono rappresentati nelle opere di Abu Nuwas, come ad esempio il suo \"La gioia dei cuori\".\nLa letteratura sopra una certa filosofia di argomento omoerotico in India appare tra il XIV e il XVI secolo come un tentativo sociale-politico di spiegare la naturalezza di omosessualit\u00e0, bisessualit\u00e0 e identit\u00e0 transgender: ci\u00f2 ad esempio compare nel codice legale Smriti-ratnavali e nel testo di critica Yaia-mangala.\nIn Giappone antichi romanzi come il \"Genji monogatari\" e il \"Kojiki\" contengono riferimenti all'omoerotismo e al transgenderismo.\nNel corso del XVII-XVIII secolo fa la sua apparizione il romanzo libertino il quale usa, tra gli altri, anche il sentimento omoerotico per provare le sue tesi filosofiche anticlericali. Dopo \"Sodom, or the Quintessence of Debauchery\" (1684), prima piece teatrale della storia a contenuto apertamente omosessuale ed attribuita all'autore libertino John Wilmot, abbiamo il classico della letteratura erotica \"Fanny Hill. Memorie di una donna di piacere\" (1748) di John Cleland che descrive senza alcun falso pudore le relazioni amorose omosessuali sia femminili che maschili, fino a giungere all'estremo sadismo coinvolgente la totalit\u00e0 dell'orientamento sessuale rappresentato da \"Le 120 giornate di Sodoma\" (1785) del marchese de Sade.\nAlcune opere omoerotiche del XIX secolo includono: \"Lesbia Brandon\" (1859-1868) di Algernon Swinburne, \"I peccati dei citt\u00e0 della pianura\" (1881) e \"Teleny, o Il rovescio della medaglia\" (1893).\nAll'interno della corrente modernista apparvero vari autori che iniziarono per la prima volta a descrivere la realt\u00e0 del sentimento amoroso e del desiderio omosessuale, questo nella letteratura a pi\u00f9 ampia diffusione: \"Claudine a scuola\", di Colette, \"Gestern und Heute\" di Christa Winsloe (da cui \u00e8 tratto il primo film a tema lesbico del cinema, \"Ragazze in uniforme\") e l'autobiografico \"Il pozzo della solitudine\" della scrittrice inglese Radclyffe Hall sono alcuni di questi, divenuti subito tutti e tre dei classici della letteratura a tematica lesbica. Altre due autrici che hanno incentrato la loro poetica sull'omoerotismo femminile sono state Katherine Bradley e Virginia Woolf, quest'ultima praticamente in tutta la sua letteratura ma soprattutto con \"Orlando\" (1928).\nUno dei romanzi pi\u00f9 fortemente omoerotici della letteratura moderna \u00e8 sicuramente \"La morte a Venezia\" (1911) di Thomas Mann, che narra la vicenda di un uomo che s'innamora perdutamente di un adolescente fino al punto di morirne, in uno stile che ricalca alla perfezione quello della pederastia antica. Lo stesso autore tedesco ha poi pubblicato nel 1925 un breve testo intitolato \"\u00dcber die Ehe\" (\"Sul matrimonio\") in cui afferma che l'omoerotismo appartiene al campo dell'estetica, mentre l'eterosessualit\u00e0 \u00e8 prosaica. Ne \u00e8 stata fata una trasposizione cinematografica nel 1971, \"Morte a Venezia\", a cura del regista italiano Luchino Visconti.\nScritto nel 1914, ma pubblicato solo nel 1971 postumo, \"Maurice\" di Edward Morgan Forster, rappresenta una pietra miliare della letteratura omosessuale, essendo il primo libro moderno che racconta una storia di forte sentimento amoroso tra due giovani uomini che non finisce in maniera tragica: dopo essere stato iniziato ai tempi della scuola da un compagno di corsi, il protagonista non tradisce il proprio sentimento omoerotico nonostante le forti pressioni che gli provengono dall'esterno, finendo col trovare la felicit\u00e0 assieme ad un giovane del popolo.\n\"Le amicizie particolari\" (1944) di Roger Peyrefitte racconta una vicenda di tensione omoerotica tra due ragazzini che convivono assieme in un collegio religioso.\n\"Amado mio\" di Pier Paolo Pasolini, scritto durante gli anni di guerra in forma parzialmente diaristica e pubblicato postumo nel 1982, rappresenta forse una delle dichiarazioni pi\u00f9 alte di \"omoerotismo tormentato\" nella narrativa, con la descrizione del rapporto d'amore che unisce un giovane maestro e il suo alunno poco pi\u00f9 che adolescente.\n\"Notre Dame des Fleurs\" (1944) e \"Querelle de Brest\" (1947) del poeta e drammaturgo francese Jean Genet\n\"Confessioni di una maschera\" (1949), primo romanzo di successo dello scrittore giapponese Yukio Mishima e parzialmente autobiografico, accenna ad un episodio omoerotico quando descrive il ragazzino appena adolescente che impara l'arte della masturbazione osservando con attenzione una riproduzione del S Sebastiano di Guido Reni; anche l'amicizia romantica che intrattiene con un compagno di classe pi\u00f9 grande ha una connotazione omoerotica. Tutto il romanzo successivo dell'autore nipponico, \"Colori proibiti\" (\u7981\u8272, Kinjiki) (1951-53), \u00e8 anch'esso intriso di omoerotismo artistico.\n\"Memorie di Adriano\" (1951) di Marguerite Yourcenar contiene una forte componente omoerotica, soprattutto quando descrive l'incontro ed il successivo rapporto amoroso intercorso tra l'imperatore romano del II secolo Publio Elio Traiano Adriano e l'adolescente efebo Antinoo.\n\"Ernesto\" di Umberto Saba, scritto nel 1953 ma pubblicato postumo solo nel 1975, \u00e8 la sincera ed ingenua confessione di un ragazzino che si trova a sperimentare, a poco tempo di distanza l'uno dall'altra, sia la passione amorosa nei confronti delle donne (in questo caso una prostituta) che quella verso gli uomini (un operaio trentenne che lavora per la ditta del padre).\n\"Il ragazzo persiano\" (1972), romanzo storico di Mary Renault narra la vita del giovane schiavo persiano Bagoas, raccontando in prima persona il suo incontro con Alessandro Magno ed il fortissimo legame emotivo che il re dei macedoni instaur\u00f2 con l'eunuco adolescente durante il suo viaggio fino ai confini del mondo.\nOltre a questi, nella letteratura gay moderna l'omoerotismo \u00e8 rappresentato da romanzi importanti quali \"La pia danza\" (1926) di Klaus Mann, \"Alexis o il trattato della lotta vana\" (1929) di Marguerite Yourcenar, \"Addio a Berlino\" (ep. \"Sally Bowles\", 1939) di Christopher Isherwood, \"La statua di sale\" (1948) di Gore Vidal, \"La camera di Giovanni\" (1956) di James Baldwin, \"Paradiso\" (1966) di Jos\u00e9 Lezama Lima, \"Un giovane americano\" (1982) di Edmund White e \"La lingua perduta delle gru\" (1986) di David Leavitt. Nei paesi di lingua spagnola la narrativa omoerotica diventa molto popolare con scrittori come Manuel Mujica Lainez, Boris Izaguirre, Cristina Peri Rossi, Manuel Puig, Jos\u00e9 Donoso e Susana Guzner.\nNel cinema.\nA partire dagli anni dieci fa la sua prima comparsa un'originale forma di propaganda sociale nel cinema denominata film d'exploitation e raffigurante varie problematiche considerate per il tempo socialmente inaccettabili, come il meticciato, la fornicazione e l'omosessualit\u00e0, il crimine e la promiscuit\u00e0, l'aborto e l'uso di sostanze stupefacenti. Questo tipo di film godette d'una vasta popolarit\u00e0 proprio per il loro carattere vietato.\nAlcuni di questi film di culto includono \"Reefer Madness\" e \"\", entrambi del 1936. Entro gli anni trenta cominci\u00f2 ad uscir fuori anche un certo tipo di cinema omoerotico sperimentale, di solito contenente riferimenti e allusione all'erotismo e alla sessualit\u00e0 umana, mettendone in evidenza alcuni aspetti come il sesso esplicito, la masturbazione, la sodomia, la fornicazione e per l'appunto l'omoerotismo.Alcune pellicole con queste caratteristiche sono \"Ragazze in uniforme\" (1931) e \"Lot in Sodom\" (1933), ma continua con le pellicole di cinema sperimentale dirette da Kenneth Anger: \"Fireworks\" (1947) e \"Scorpio Rising\" (1963).\nAlcuni esempi a parte sono costituiti da \"Blow Job\" (1964), film muto diretto da Andy Warhol che mostrerebbe il volto di un giovane mentre sta ricevendo un atto di fellatio e \"Pink Narcissus\" (1971) di James Bidgood.\nSi riconosce col termine camp anche quella nozione estetica iniziata negli anni cinquanta caratterizzata da enfasi ed esagerazione, da artificio estetico ed effeminatezza; ci\u00f2 \u00e8 stato uno degli elementi chiave nella concezione della cultura chiusa anteriore ai moti di Stonewall (1969). Il camp serviva come metodo di trasgressione per la cultura omosessuale, con l'intenzione originaria di voler in certo qual modo nobilitare i concetti di queer e transgender, ma aderendo e incorporandosi successivamente alle forme d'arte di massa trattanti l'omosessualit\u00e0.\nAlcuni famosi registi di camp sono Andy Warhol, Russ Meyer, John Huston, Armando B\u00f3, Edward D. Wood Jr. e John Waters. Tra i film \"cult\" vi sono \"Glen or Glenda\" (1953), \"Mary Poppins\" (1964), \"Pink Flamingos\" (1972), \"The Rocky Horror Picture Show\" (1975), \"Il vizietto\" (1978), \"Ciao n\u00ec!\" (1979), \"Mammina cara\" (1981), \"Victor Victoria\" (1982), \"Priscilla - La regina del deserto\" (1994), \"Fuga dalla scuola media\" (1995), \"Showgirls\" (1995), \"Austin Powers - Il controspione\" (1997), \"Hairspray - Grasso \u00e8 bello\" (2007) e \"Burlesque\" (2010).\nIl sexploitation \u00e8 una corrente dell'exploitation che si caratterizza per un'enfatizzazione delle scene di nudo e sesso esplicito, un formato molto popolare tra gli anni cinquanta e settanta. Come sottogenere di questo approccio e parallelo al New Queer Cinema nasce negli anni novanta il cosiddetto gayspolitation; esso si concentra principalmente nel ritrarre la vita sessuale di personaggi maschili omosessuali, introducendo argomenti quali la nudit\u00e0, il sesso esplicito, l'abuso o la violenza sessuale, la prostituzione maschile, il \"battuage\", l'AIDS, il sadomasochismo, il gay bar o la sauna gay, oltre che le diverse identit\u00e0 gay quali possono essere quella leather, della comunit\u00e0 ursina e twinkAlcuni film di questo genere includono, dopo i precursori \"Cruising\" (1980) e \"Querelle de Brest\" (1982), \"Belli e dannati\" (1991), \"Hustler White\" (1996), \"Johns\" (1998), \"The Fluffer\" (2001) e \"Sugar\" (2004).\nIl \"New Queer Cinema\" \u00e8 stato una corrente cinematografica degli anni ottanta e novanta che s'\u00e8 concentrata nel tentativo di nobilitare l'omosessualit\u00e0 all'interno della produzione filmica, mostrando le vite dei personaggi in un contesto di film romantico: in contrasto con l'enfasi della vita sessuale data dal precedente \"gayploitation\" e la ridicolizzazione comica del camp. Alcuni esempi pionieristici sono stati \"My Beautiful Laundrette\" (1985) e \"Maurice\" (1987).\nNegli ultimi decenni la cinematografia ha introdotto l'omosessualit\u00e0, con pi\u00f9 frequenza quella maschile rispetto a quella femminile, come tema ricorrente nella trama dei film: esempi di cinema gay con forti connotazioni di omoerotismo romantico includono \"Beautiful Thing\" (1996), \"Latter Days\" (2003), \"I segreti di Brokeback Mountain\" (2005), \"Shelter\" (2007), \"Were the World Mine\" (Se il mondo fosse mio, 2008), \"Milk\" e \"A Single Man\" (2009).Nel cinema a tematica lesbica sono inclusi \"Bound - Torbido inganno\" (1996), \"All over Me\" (1997), \"Fucking \u00c5m\u00e5l - Il coraggio di amare\" (1998), \"Gia - Una donna oltre ogni limite\" (1998), \"Gonne al bivio\" (1998), \"Boys Don't Cry\" (1999) e \"Saving Face\" (2004).\nOmoerotismo femminile.\nLa rappresentazione di diversi nudi femminili pu\u00f2 avere connotazioni lesbiche, come in alcuni dipinti di Gustave Courbet o di Henri de Toulouse-Lautrec.\nAppendice: spunti storici di \"estetica omoerotica\".\nLo storico George Mosse afferma che esiste una precisa continuit\u00e0 nel paradigma di bellezza e mascolinit\u00e0 che parte dal critico d'arte tedesco omosessuale Winckelmann per giungere ad esempio ad Arno Breker, artista nazista per eccellenza, o all'architetto prediletto da Adolf Hitler, ossia Albert Speer: \u00abl'arte nazista era in realt\u00e0 omoerotica quanto quella di tutti i nazionalismi moderni\u2026\u00bb.\nA proposito della sua venerazione per la scultura greca, Winckelmann per\u00f2 (assieme a quanto dissero anche August von Platen e Michelangelo Buonarroti) nega che vi sia un rapporto tra la bellezza perfetta e il desiderio di avere con questa bellezza relazioni sessuali; Mosse conclude sulla questione notando l'ironia \"del fatto che un omosessuale, Winckelmann, avesse adattato l'arte greca ai gusti delle classi medie e abbia fornito il modello per lo stereotipo maschile nazionale\". Celebre \u00e8 l'episodio narrato da Giacomo Casanova in \"Storia della mia vita\": un giorno andato a far visita a Winckelmann che risiedeva a Roma, trova un giovane e bel ragazzetto \"intento a tirarsi su le braghe, lesto lesto, in un evidente tentativo di ricomporsi in fretta e furia\".\nOra, il Neoclassicismo non si limita a riesumare esclusivamente l'ambito estetico dell'epoca classica, ma ne ripropone anche nella sua interezza l'ideologia comportamentale, compreso quindi anche il lato dei rapporti sociali-interpersonali-sessuali. Da qui l'enfatizzazione della pederastia greca la quale occupa un posto centrale perfino nelle discussioni filosofiche antiche: omosessualit\u00e0 e passione per il classicismo saranno per molto tempo considerate intrinsecamente interconnesse.\nLa stessa cosa afferma anche Dominique Fernandez ne \"Il ratto di Ganimede\" che \"i loro (di fascismo e nazismo) atleti e i loro guerrieri, troppo virili, hanno l'aria di posare per riviste gay. Assenza di ambiguit\u00e0, bellezza troppo perfetta, posizioni ostentate, arte superficiale da manifesto: tutti i fantasmi dell'immaginario omosessuale si scatenano in queste figure erotizzate a oltranza\", al riguardo basti solo pensare alle sculture dello Stadio dei marmi di Roma prodotte negli anni trenta.\nIl corpo virile greco, riscoperto tramite le descrizioni di Winckelmann, diverr\u00e0 immediatamente l'ideale normativo sbandierato dai nazionalismi europei. Una continuit\u00e0 sconcertante che dal culto del bello di Winckelmann conduce direttamente ai lager nazisti.\nI membri della nobilt\u00e0 conservatrice germanica sono stati poi tra gli indiscussi protagonisti del \"Grand Tour\" nei paesi europei del Sud, in primo luogo proprio Italia e Grecia, una sorta di autentico turismo sessuale ante litteram, ma praticato anche da nomi importanti del mondo industriale, della politica nonch\u00e9 della letteratura: mete principali erano Capri, Venezia, Roma, Firenze, Napoli e la Sicilia. Ci\u00f2 contribu\u00ec notevolmente all'ampia propagazione del culto artistico di marca omoerotica lungo tutto il corso del XIX secolo.\nDopo Winckelmann (morto accoltellato a Trieste da un prostituto), il poeta August von Platen (che si prese il colera a Siracusa nel 1835), lo scrittore Frederik Rolfe detto \"Baron Corvo\", il magnate dell'acciaio Friedrich Alfred Krupp (suicida nel 1902 a seguito dell'accusa rivoltagli di praticare orge con i ragazzini italiani). Vi \u00e8 infine il barone Wilhelm von Gloeden che a Taormina \u00e8 uno dei creatori del nudo maschile nella fotografia con i suoi ragazzi siciliani.\nSeguirono l'esempio tedesco del viaggio verso il paradiso della libert\u00e0 erotica omosessuale vigente in Italia anche Lord Byron, Goethe, Hans Christian Andersen, Marcel Proust, E. M. Forster, Norman Douglas, fino a giungere al musicista Cole Porter. Daniel Defoe scriveva gi\u00e0 all'inizio del '700: \u00abLa lussuria scelse la torrida zona d'Italia, dove il sangue fermenta in violenza e sodomia\u00bb.\nBibliografia.\nLetteratura classica e medievale:\nLetteratura dopo il 1850:\nArti visive"}
{"id": "575385", "revid": "228587", "url": "https://it.wikipedia.org/wiki?curid=575385", "title": "RSC", "text": ""}
{"id": "575392", "revid": "122332909", "url": "https://it.wikipedia.org/wiki?curid=575392", "title": "Andrea Saraceno", "text": "Famiglia.\nFiglio di Andrea Saraceno-Pomari, principe di Montemesola e duca di Castellaneta. Fin da giovane si dedic\u00f2 allo studio e fece notevoli progressi soprattutto nelle discipline della storia e dell'architettura, alle quali era particolarmente appassionato.\nSi spos\u00f2 con la marchesa Margherita Vittoria Esperti, unica ereditiera del feudo di Strud\u00e0 nelle vicinanze di Lecce. Dal matrimonio nacquero: Benedetto nel 1765 e Luigi nel 1769, che morirono entrambi di appena sei mesi; Francesco Cataldo nel 1770; Gennaro Francesco nel 1773, che fece parte dei Cavalieri di Malta; Vincenzo Michele il quale mor\u00ec all'et\u00e0 di un anno.\nS\u00f9 discendente Arcangelo.\nS\u00f9 discendente Arcangelo (1801 - 1882), conte della Santa Sede, spos\u00f2 la principessa Lydia Caracciolo, ed ha avuto tre figli, di cui Mercantonio Saraceno-Pomari, principe di Montemesola, duca di Castellaneta, eroe del Risorgimento e compagno di Garibaldi."}
{"id": "575393", "revid": "20683629", "url": "https://it.wikipedia.org/wiki?curid=575393", "title": "Epoca romana", "text": ""}
{"id": "575394", "revid": "367445", "url": "https://it.wikipedia.org/wiki?curid=575394", "title": "Mercato delle pulci", "text": "Un mercato delle pulci \u00e8 un mercato in cui si commerciano oggetti di poco valore e usati. Nell'uso comune, l'espressione implica in genere un'enfasi sullo scarso valore della mercanzia, che la distingue da forme pi\u00f9 generiche come mercato o mercatino dell'usato.\nIn genere, gli espositori non si limitano a vendere, ma possono barattare e persino comprare. Girare per le bancarelle dei mercati delle pulci in cerca di un \"affare\" \u00e8 un passatempo piuttosto popolare nel mondo occidentale. La merce in vendita pu\u00f2 avere qualsiasi provenienza, ma in genere si tratta di vecchio materiale svenduto (per esempio per liberare un appartamento, una soffitta e cos\u00ec via).\nI mercati delle pulci sono spesso frequentati da collezionisti, curiosi e turisti.Le categorie di oggetti collezionabili che si possono trovare in un mercato delle pulci variano da vecchi dischi in vinile, medaglie e altri articoli militari, vecchi numeri di giornali e riviste, fino ai Puffi e le sorprese degli ovetti Kinder. Fra gli oggetti non usati che possono trovare posto nell'ambiente informale del mercato delle pulci si possono citare i bootleg e la merce contraffatta.\nStoria.\nL'espressione \"mercato delle pulci\" deriva quasi certamente dal francese. Nella zona di Parigi si trovano tre storici \"march\u00e9 aux puces\"; quello di Saint-Ouen, il \"March\u00e9 aux Puces de la Porte de Vanves\" e quello di Montreuil.\nIl primo, che \u00e8 a tutt'oggi il pi\u00f9 grande del mondo, era tristemente noto proprio per le pulci che infestavano i tappeti e i capi di abbigliamento in vendita e quindi potrebbe essere all'origine dell'espressione."}
{"id": "575398", "revid": "399", "url": "https://it.wikipedia.org/wiki?curid=575398", "title": "Andrea Saraceno Junior", "text": ""}
{"id": "575399", "revid": "1494169", "url": "https://it.wikipedia.org/wiki?curid=575399", "title": "Romana (disambigua)", "text": ""}
{"id": "575401", "revid": "26891", "url": "https://it.wikipedia.org/wiki?curid=575401", "title": "Sea Sparrow", "text": ""}
{"id": "575402", "revid": "287204", "url": "https://it.wikipedia.org/wiki?curid=575402", "title": "Sea Wolf", "text": ""}
{"id": "575405", "revid": "26891", "url": "https://it.wikipedia.org/wiki?curid=575405", "title": "Spartan ABM", "text": ""}
{"id": "575406", "revid": "827882", "url": "https://it.wikipedia.org/wiki?curid=575406", "title": "Willem de Kooning", "text": "Biografia.\nIncomincia la sua carriera in et\u00e0 infantile come apprendista presso una bottega di pittori a Rotterdam.\nA Rotterdam frequenta l'Accademia di Belle Arti e quindi completa la sua formazione culturale presso scuole d'arte ad Anversa ed a Bruxelles. Dal 1926 si trasferisce negli Stati Uniti e durante i tremendi anni di crisi economica realizza affreschi su commissione del WPA Federal Art Project. Durante la seconda guerra mondiale entra a far parte del gruppo di artisti astratti, formatosi attorno ai numerosi pittori europei emigranti. Il 9 dicembre 1943 spos\u00f2 l'artista Elaine Marie Catherine Fried, nota come Elaine de Kooning . Nel 1948 con la sua prima personale alla \"Egan Gallery\" si afferma come uno degli esponenti pi\u00f9 in vista dell'espressionismo astratto.\nDalle Fiandre, senza trascurare le sue origini olandesi, trae quelle caratteristiche comuni a Vincent van Gogh, Kees van Dongen e James Ensor di quel senso d'angoscia insito nella vita e alla necessit\u00e0 di esprimerlo. Le sue primissime opere sono di matrice realista, ma il suo linguaggio artistico matura nell'ambito dell'espressionismo astratto divenendone uno dei pi\u00f9 significativi rappresentanti. Le sue tele sono la rappresentazione di una visione deformante e violenta che astrae la realt\u00e0 esteriore. L'adesione ad una matrice realista \u00e8 comunque riscontrabile anche in quelle opere dove l'informale appare assoluto.\nNel 1947 svolge la sua prima mostra personale presso la \"Egan Gallery\", riscuotendo un buon successo. La sua fama per\u00f2 \u00e8 soprattutto dovuta alle sue esibizioni effettuate alla \"Sydney Janis Gallery\" culminate con la mostra sulle \"Donne\" del 1953. Tre anni dopo propone i suoi lavori alla Biennale di Venezia.\nNel 1957, dopo anni di matrimonio tumultuoso, fatto di tradimenti e problemi con l'alcolismo, i due coniugi si separarono, pur non chiedendo il divorzio.\nL'artista sembra ricercare punti fermi anche quando le linee caotiche e violente tendono a smarrire ogni definizione della struttura, nascono nuovi equilibri di rapporti e armonie di ritmo, costanti attraverso le quali recupera la forma e le attribuisce nuovi valori. A questa visione carica di contraddizioni appartiene la serie delle immagini femminili degli anni cinquanta e sessanta, di drammatica e crudele realt\u00e0, tema costante dell'artista.\nSuccessivamente la moglie, con la quale nel frattempo si era ricongiunto, convinse il marito a smettere definitivamente di bere e a frequentare i gruppi degli alcolisti anonimi insieme.\nNegli ultimi anni di vita gli fu diagnosticata la malattia di Alzheimer.\nI critici d'arte discutono ancora oggi su come debbano essere valutate le sue opere dagli anni ottanta in poi, a causa della sua malattia e di uno stile di vita dedito all'alcool. I suoi ultimi lavori evidenziano un nuovo gusto pittorico complesso e articolato, contraddistinto da giustapposizioni cromatiche e da giochi e ricerche grafiche.\nCuriosit\u00e0.\nIl suo dipinto \"Interchange\" ha mantenuto a lungo il primato dell'opera d'arte venduta a pi\u00f9 caro prezzo, per un valore di 300 milioni di dollari. \u00c8 stato battuto il 15 novembre 2017 dal \"Salvator mundi\" attribuito a Leonardo da Vinci, venduto all'asta di Christie's a New York per 450 milioni di dollari."}
{"id": "575408", "revid": "647919", "url": "https://it.wikipedia.org/wiki?curid=575408", "title": "Sprint ABM", "text": ""}
{"id": "575410", "revid": "339392", "url": "https://it.wikipedia.org/wiki?curid=575410", "title": "Shanine SAM", "text": ""}
{"id": "575411", "revid": "92920", "url": "https://it.wikipedia.org/wiki?curid=575411", "title": "Credito documentario", "text": "Il credito documentario \u00e8 un'operazione bancaria (lettera di credito) universalmente utilizzata per il regolamento di transazioni commerciali interne ed internazionali.\nPi\u00f9 precisamente, un credito documentario pu\u00f2 essere definito come l'impegno scritto di una banca (emittente) emesso per ordine di un Compratore (Ordinante) a favore di un venditore (Beneficiario) ad effettuare un pagamento (a vista o differito) a beneficio del venditore previo ritiro di determinati documenti giudicati conformi al testo del credito stesso. \u00c8 il testo del credito che definisce quali documenti dovranno essere presentati e con quali caratteristiche, ma, come si comprender\u00e0 meglio di seguito, il documento pi\u00f9 importante per queste operazioni \u00e8 il documento di trasporto, che attesta l'avvenuta spedizione della merce.\nNelle transazioni commerciali ed in particolare nel commercio internazionale le parti risiedono infatti in luoghi distanti e sovente hanno difficolt\u00e0 a concludere affari perch\u00e9 hanno esigenze di salvaguardia diverse e contrapposte, il credito documentario \u00e8 lo strumento che la prassi bancaria e commerciale hanno messo a punto per ovviare a questo inconveniente. In queste operazioni il principale rischio che ciascuna parte si trova a fronteggiare \u00e8 l'inadempimento contrattuale della controparte (mancata spedizione della merce, o spedizione tardiva, da parte del venditore; mancato pagamento da parte dell'acquirente). Orbene, il credito documentario nasce appunto per mitigare questo rischio, in quanto chi spedisce (il venditore, beneficiario del credito) pu\u00f2 fare affidamento sul fatto che, se rispetter\u00e0 tutte le condizioni del credito, verr\u00e0 pagato da una banca, mentre chi acquista \u00e8 consapevole che la propria banca pagher\u00e0 solo a fronte di presentazione di documenti conformi, e che in particolare la spedizione ha avuto luogo nei modi e nei termini prestabiliti.\nIl credito documentario, che richiede la forma scritta, storicamente nasce nella forma di \"lettera\" (da cui la denominazione alternativa e ancora oggi frequentemente utilizzata di \"lettera di credito\"), ma il cui contenuto \u00e8 cos\u00ec delicato da richiedere meccanismi di verifica reciproca dell'autenticit\u00e0 del mittente; l'evoluzione tecnologica ha consentito di affinare questo punto, evidentemente essenziale per lo sviluppo dello strumento, con l'introduzione dei sistemi di cifratura telex, prima, e ora swift, cosicch\u00e9 oggi il credito documentario assume la forma di un particolare messaggio standardizzato di rete swift.\nL'operazione \u00e8 regolata dalle \"Norme ed usi uniforni della CCI relativi ai Crediti Documentari\" (Norme ed Usi Uniformi relativi ai Crediti Documentari o N.U.U. o UCP 600) elaborate dalla Camera di Commercio Internazionale (CCI) a partire dal 1933. Si tratta di un complesso di \"norme\" contenute in vari testi (Brochure) periodicamente aggiornati.\nL'ultima versione \u00e8 la \"Pubblicazione (Brochure) n.600\" entrata in vigore il 1\u00ba luglio 2007.\nGi\u00e0 da molti anni non \u00e8 pi\u00f9 prevista una specifica adesione alle NUU per Paese in quanto un credito documentario per essere sottoposto alle NUU deve esplicitamente riportare questa condizione al suo interno. Al proposito l'articolo 1 delle ICC NUU No. 600 prevedono \" ...quando il testo del credito indica espressamente che esso \u00e8 soggetto alle presenti norme.\nGiova ricordare che il termine di \"norme\" \u00e8 in parte fuorviante: non si tratta infatti del disposto giuridico di qualche organismo sovranazionale (non essendo tale la CCI, che \u00e8 un organo di diritto privato), ma di \"regole\" o \"clausole d'uso\" che tutte le parti coinvolte si impegnano a rispettare e a far rispettare in ciascuna delle fasi in cui il credito documentario si articola, dall'emissione fino all'esame dei documenti, in modo tale da garantire omogeneit\u00e0 di comportamenti anche in sistemi giuridici talvolta molto differenti tra loro. Ad ulteriore conferma della natura \"pattizia\" e non giuridica di queste norme, vi \u00e8 il fatto che le parti possono dichiarare di derogarvi.\nRuoli specifici.\nIl venditore.\nPrima di porre mano all'approntamento ed alla spedizione della merce, vuole sincerarsi della seriet\u00e0 e solvibilit\u00e0 del compratore;\nIl compratore.\nDal suo canto, ha interesse che la merce gli venga spedita nei modi e tempi contrattuali e desidera pagare solo quando abbia una ragionevole certezza che il venditore abbia assolto a tutti i suoi obblighi.\nLa banca.\nL'intervento di una o pi\u00f9 banche in funzione di \"garante\" pu\u00f2 conciliare queste aspettative tra loro contrastanti. Il ruolo delle banche nei crediti documentari \u00e8 essenziale. In queste tipologie di operazioni le banche assumono/possono assumere i seguenti ruoli:\nPur teoricamente distinti, nella pratica tali ruoli possono sovrapporsi. In particolare le fattispecie (3-4-5) sono tra loro strettamente collegate: \u00e8 ad esempio impossibile che la banca confermante sia diversa dalla banca designata, mentre banca utilizzatrice pu\u00f2 essere la stessa banca emittente (credito \"senza designazione\") o la banca designata (credito \"con designazione\")."}
{"id": "575413", "revid": "78273", "url": "https://it.wikipedia.org/wiki?curid=575413", "title": "Standard SM-3", "text": ""}
{"id": "575420", "revid": "33689", "url": "https://it.wikipedia.org/wiki?curid=575420", "title": "Starbust", "text": ""}
{"id": "575428", "revid": "26891", "url": "https://it.wikipedia.org/wiki?curid=575428", "title": "TAN-SAM", "text": ""}
{"id": "575434", "revid": "1494169", "url": "https://it.wikipedia.org/wiki?curid=575434", "title": "Tigercat", "text": ""}
{"id": "575439", "revid": "2036605", "url": "https://it.wikipedia.org/wiki?curid=575439", "title": "Senofonte Efesio", "text": "Biografia.\nLe informazioni relative alla sua vita sono quasi inesistenti. Alcuni elementi sono dedotti da citazioni contenute nei suoi scritti: ad esempio, la mancanza di qualsiasi accenno all'incendio e saccheggio dell'Artemision di Efeso da parte dei Goti nel 263, permette di collocare la sua opera prima di quella data.\n\"Racconti efesii su Abrocome e Anzia\".\nAbrocome di Efeso, orgoglioso della sua bellezza (come Ippolito) disprezza Eros, il quale, per vendicarsi, lo fa innamorare della bellissima Anzia. I due si consumano di passione e i genitori, preoccupati per la situazione, consultano l'oracolo, il cui responso \u00e8 chiaro: i due ragazzi si devono sposare, ma una miriade di pericoli li attende al di l\u00e0 del mare. Le nozze, infatti, culminano nel viaggio ad Efeso, dove vengono catturati dai pirati, separati e venduti come schiavi.\nIl romanzo \u00e8 la descrizione delle avventure parallele dei due protagonisti: Anzia viene imprigionata in una grotta e provocata da un brigante che tenta di violentarla. Lei lo uccide e i pirati la rinchiudono in una cisterna con due cani, ma il bandito che deve sorvegliarla, innamorato di lei, nutre i cani per placarli.\nAbrocome, intanto, viene corteggiato da una donna sposata senza successo: \u00e8 allora crocifisso vicino alle sponde del Nilo e, sulla croce, chiede agli dei del fiume la salvezza. Una folata di vento fa cadere la croce nel Nilo, dove i coccodrilli miracolosamente lo lasciano illeso.\nDopo alterne vicende, i due si rincontrano e si sposano.\nAnalisi critica.\nIl romanzo d'amore di Senofonte, secondo la testimonianza del lessico Suda, sarebbe stato costituito da 10 libri. Poich\u00e9 la redazione attualmente esistente, pur apparendo completa, \u00e8 formata da soli 5 libri, probabilmente il testo tramandato \u00e8 solo un'epitome del romanzo originale.\nLe vicende dei due innamorati, Abrocome e Anzia, che superano una serie di disavventure prima di riuscire a ritrovarsi, ricordano quella di altri romanzi erotici greci. A differenza di altri autori, Senofonte Efesio ambienta le sue vicende ai suoi tempi e nel familiare Mediterraneo.\nLo stile \u00e8 semplice e la psicologia dei personaggi superficiale, anche se ci\u00f2 potrebbe anche essere imputato alla schematicit\u00e0 di molti punti, evidentemente riassunti da un epitomatore, come dimostrabile dalla prevalenza dei costrutti paratattici su quelli ipotattici.\nTradizione e fortuna.\nIl romanzo di Senofonte Efesio, cos\u00ec come quello di Caritone di Afrodisia, \u00e8 trasmesso da un unico manoscritto, il manoscritto Firenze, Biblioteca Medicea Laurenziana, Conventi Soppressi 627 [XIII secolo], ff. 70v-79 (normalmente indicato in sigla con F). Leditio\" \"princeps\" fu pubblicata a Londra da A. Cocchi nel 1726, in netto ritardo rispetto ad Eliodoro di Emesa (Basel 1534), Achille Tazio (Heidelberg 1601) e Longo Sofista (Firenze 1598); l'unico romanziere greco pubblicato per la prima volta dopo Senofonte fu lo stesso Caritone (Amsterdam 1750). Gi\u00e0 dal 1723, comunque, circolava la traduzione italiana di A. M. Salvini."}
{"id": "575440", "revid": "838137", "url": "https://it.wikipedia.org/wiki?curid=575440", "title": "Nazionale di calcio dello Yemen del Sud", "text": "La nazionale di calcio dello Yemen del Sud fu la rappresentativa calcistica della Repubblica Democratica Popolare dello Yemen tra il 1965 ed il 1989. Prese parte alla fase finale della Coppa d'Asia nel 1976, perdendo due partite rispettivamente contro l' (0-8) e l' (0-1). Invece non prese mai parte alla fase finale di un Mondiale. La selezione cess\u00f2 di giocare quando la Repubblica Democratica Popolare dello Yemen e la Repubblica Araba dello Yemen, meglio conosciuti come Yemen del Sud e Yemen del Nord, si riunificarono il 22 maggio 1990."}
{"id": "575451", "revid": "339392", "url": "https://it.wikipedia.org/wiki?curid=575451", "title": "Blue water", "text": ""}
{"id": "575452", "revid": "767487", "url": "https://it.wikipedia.org/wiki?curid=575452", "title": "Strumentista (medicina)", "text": "Lo strumentista \u00e8 una figura professionale fondamentale nell'ambito di un'\u00e9quipe operatoria.\n\u00c8 in genere un infermiere specializzato ma la funzione di strumentista pu\u00f2 essere svolta anche da altre persone abilitate come, ad esempio, le ostetriche nel corso di interventi ostetrici o ginecologici.\nCompetenze ed attivit\u00e0.\nLe incombenze di uno strumentista, nel passato indicato anche come \"ferrista\", sono varie e possono essere cos\u00ec riassunte:\nNella chirurgia ortopedica sono presenti, oltre agli strumenti da filiera, ferri di diverso utilizzo come martelli, scalpelli, scolla periostio, seghe, cucchiaini, perforatori, viti, placche ecc.e materiale di tipo protesico che rendono la preparazione dei carrelli pi\u00f9 laboriosa. Fondamentale \u00e8 la conoscenza dei passaggi e dei materiali utilizzati nell'intervento che si andr\u00e0 ad eseguire. \nIn Svizzera.\nIn Svizzera, in particolare nel Canton Ticino, \u00e8 nata la figura del Tecnico di Sala Operatoria: addetto alla funzione di strumentista di sala operatoria senza essersi prima formato in Scienze Infermieristiche, \u00e8 un corso di 3 anni che si suddivide in formazione teorica e pratica, con tirocini attivi presso le sale operatorie degli ospedali convenzionati.\nAl termine del percorso di studi, si ottiene il titolo che permette di esercitare la professione in tutta la Svizzera."}
{"id": "575455", "revid": "767487", "url": "https://it.wikipedia.org/wiki?curid=575455", "title": "Underworld (gruppo musicale)", "text": "Gli Underworld sono un gruppo musicale britannico di musica elettronica fondato da Karl Hyde e Rick Smith attivo dalla fine degli anni settanta.\nBiografia.\nHyde e Smith iniziarono la loro collaborazione musicale nella formazione \"The Screen Gemz\", mentre ancora studiavano all'Art College di Cardiff, con sonorit\u00e0 ispirate ai Kraftwerk e al reggae; nel 1983 registrarono due album per la CBS di genere electroclash come band il cui unico segno identificativo era un simbolo, piuttosto che un nome; in seguito fu deciso, per la pubblicazione degli album, di associare alla band un nome e fu scelto \"Freur\".\nNel 1986 la band cambi\u00f2 nome in \"Underworld\" e si orient\u00f2 verso un sound di tipo elettropop funky per i successivi due album, prima di sciogliersi nel 1990.\nDopo una pausa per concentrarsi su altri progetti nel campo del \"design\", Hyde e Smith assoldarono Darren Emerson, noto anche come \"Essex DJ\", e, dopo diversi remix e produzioni minori, iniziarono a produrre musica techno/trance come trio, fino all'abbandono di Emerson nell'aprile 2000, e come duo successivamente.\n\"Born Slippy .NUXX\" \u00e8 uno dei pezzi del gruppo pi\u00f9 noti ed \u00e8 ritenuta una delle pi\u00f9 significative tracce dance degli anni novanta. Originariamente pubblicata nel 1995 come b-side del singolo \"Born Slippy\", non riscontr\u00f2 grande successo fino alla sua inclusione nel film \"Trainspotting\" del 1996; nello stesso film si pu\u00f2 ascoltare un'altra loro canzone, \"Dark &amp; Long (Dark Train Mix)\". Fu inserita,sempre nello stesso anno anche nel film pi\u00f9 famoso di Leonardo Pieraccioni \"Il ciclone\".\nLa band \u00e8 considerata una delle formazioni pioniere nel campo della musica elettronica moderna. Il duo, inoltre, ha contribuito alla realizzazione della colonna sonora del film di Danny Boyle \"Sunshine\", con la collaborazione di John Murphy. Nel 2012 la band compone e suona la colonna sonora delle Olimpiadi di Londra, intitolata \"And I Will Kiss\", facente parte dell'album \"Isles of Wonder\".\nKarl Hyde nel 2013 ha pubblicato un album solista dal titolo \"Edgeland\", mentre nel 2014 ha collaborato per due album (\"Someday World\" e \"High Life\") col musicista Brian Eno.\nAnche Rick Smith nel 2013 ha pubblicato un album solista dal titolo \"Trance\", che fa seguito a \"Bungalow with Stairs 1\" (2010).\nIl 1\u00ba novembre 2018 annunciano il loro nuovo progetto musicale chiamato \"Drift\", una pubblicazione a settimana per 52 settimane che si concluder\u00e0 il 25 ottobre 2019 con il rilascio dell'album \"Drift Songs\" che includer\u00e0 tutte le tracce pubblicate durante questo periodo."}
{"id": "575456", "revid": "26891", "url": "https://it.wikipedia.org/wiki?curid=575456", "title": "SUBROC", "text": ""}
{"id": "575458", "revid": "1573940", "url": "https://it.wikipedia.org/wiki?curid=575458", "title": "Chiesa di Santa Maria della Croce (Montemesola)", "text": "La chiesa di Santa Maria della Croce si trova a Montemesola in piazza Mater Dei ed \u00e8 la sede parrocchiale del paese.\nStoria.\nLa chiesa parrocchiale \u00e8 la pi\u00f9 antica tra quelle attualmente esistenti nel paese. La testimonianza del barone Ludovico Carduci del 1578, consente di stabilire l\u2019origine della chiesa nel XVI sec. come cappella privata della famiglia Carducci che, poi, aveva provveduto a fare innalzare un altare dedicato a Santa Maria della Croce da cui deriv\u00f2 la dedicazione. Di questo cappella poi non abbiamo altre notizie fino al XVIII secolo quando, per iniziativa del marchese Benedetto Saraceno, si provide alla costruzione della nuova chiesa terminata nel 1762, che inglob\u00f2 la vecchia cappella destinata ad essere utilizzata come sacrestia ed antisacrestia.\nLa chiesa, che ha subito notevoli rimaneggiamenti, in origine presentava un'iconografia con andamento rettangolare e una navata. I lati minori erano disposti da nord a sud. La volta, in legno dipinto, aveva al centro una grande tela incorniciata rappresentante il popolo ebreo in atto di adorazione davanti al vitello d \u2019oro. Alla chiesa si accedeva, oltre che dall'entrata principale, anche attraverso l\u2019antisacrcstia e la sacrestia. La chiesa \u00e8 affiancata da un campanile di cui la campana centrale reca incisa la data \"1595\".\nIl 28 febbraio 1959 la chiesa, ormai inadeguata alle esigenze della popolazione e in molte parti fatiscente, venne chiusa al culto per i lavori di ampliamento e di restauro. Ad eccezione della facciata, del campanile e di parte delle mura laterali, tutto il resto \u00e8 stato completamente restaurato. Sono state abbattute delle costruzioni laterali per far assumere alla pianta la forma di croce latina e una grande cupola copre il nuovo altare. Il crocifisso del 1797, restaurato, campeggia sulla parete dell\u2019abside presbiteriale. Sono stati abbattuti i quattro altari laterali; il vecchio organo, il pulpito, le grandi tele murali sono state rimosse; \u00e8 stato rifatto il pavimento con marmo pregiato; dai vani delle vecchie sepolture \u00e8 stata ricavata una grande sala per le conferenze.\nLa chiesa \u00e8 stata riaperta al culto il 25 settembre 1966."}
{"id": "575459", "revid": "26891", "url": "https://it.wikipedia.org/wiki?curid=575459", "title": "Corporal", "text": ""}
{"id": "575468", "revid": "26891", "url": "https://it.wikipedia.org/wiki?curid=575468", "title": "Matador/Mace", "text": ""}
{"id": "575477", "revid": "62244", "url": "https://it.wikipedia.org/wiki?curid=575477", "title": "MGM-13 Mace", "text": "Il Martin MGM-13 Mace \u00e8 un missile da crociera sviluppato dall'MGM-1 Matador, da cui differisce per la forma, per la maggiore portata e per un nuovo sistema di guida.\nCaratteristiche.\nIl nuovo sistema di guida che venne installato nell'MGM-13 fu l\"'ATRAN\" (Automatic Terrain Recognition And Navigation) che, oltre ad essere pi\u00f9 resistente alle manipolazioni esterne nemiche rispetto ai sistemi di guida montati nell'MGM-1, usava un nuovo metodo per dirigere il missile verso il bersaglio. Venivano infatti caricate immagini satellitari (che comunque erano difficilmente reperibili negli anni cinquanta) direttamente nel missile, il quale le usava per orientarsi fino a destinazione.\nNella versione TM-76B l'ATRAN venne sostituito da un sistema di navigazione inerziale.\nStoria.\nI primi esemplari di YTM-61B del \"Matador\" vennero provati nel 1956, e siccome differivano parecchio dal progetto originario, venne attribuito loro il nuovo nome di TM-76A \"Mace\" due anni pi\u00f9 tardi.\nLa nuova versione TM-76B arriv\u00f2 nel 1959, anche se i primi lanci furono eseguiti solo un anno dopo. Nel 1963 l'USAF cambi\u00f2 nome al missile in MGM-13B da TM-76A e CGM-13C da TM-76B, ma siccome si gener\u00f2 qualche confusione con le nuove lettere, nel 1964 si cambi\u00f2 ancora denominazione: la versione MGM-13B divent\u00f2 MGM-13A, e la CGM-13C adott\u00f2 la sigla CGM-13B.\nNel 1966 tutti gli MGM-13A vennero ritirati, e nel 1971 gli esemplari rimasti furono convertiti nel ruolo di bersagli volanti, ovviamente senza testata nucleare.\nCollegamenti esterni.\nMartin TM-76/MGM-13/CGM-13 Mace"}
{"id": "575483", "revid": "1305772", "url": "https://it.wikipedia.org/wiki?curid=575483", "title": "Milas (disambigua)", "text": ""}
{"id": "575485", "revid": "1262220", "url": "https://it.wikipedia.org/wiki?curid=575485", "title": "Invitatorio", "text": "L'invitatorio \u00e8 la preghiera introduttiva della liturgia delle ore. Si premette alla prima ora della giornata ad essere recitata: l'ufficio delle letture o le lodi mattutine; \"pu\u00f2 essere omesso se la prima ora che si recita nella giornata sono le lodi mattutine\"\n\u00c8 costituito dal versetto \"Signore, apri le mie labbra\" con la relativa risposta \"E la mia bocca proclami la tua lode\". Successivamente si recita un'antifona (che varia in base al giorno o al tempo liturgico) che viene intercalata con le strofe di un salmo, chiamato \"salmo invitatorio\": generalmente \u00e8 usato il Sal , ma in alternativa \u00e8 possibile utilizzare il o il o il . Si passa quindi all'ora successiva, cominciando direttamente dal'inno, omettendo l'introduzione.\nScopo di questa parte della liturgia delle ore \u00e8 invitare, come dice lo stesso termine, i fedeli ogni giorno a cantare le lodi di Dio e ad ascoltare la sua voce, e infine ad esortarli ad aspettare il \u201criposo del Signore\u201d."}
{"id": "575488", "revid": "729019", "url": "https://it.wikipedia.org/wiki?curid=575488", "title": "Peugeot 407", "text": "La Peugeot 407 \u00e8 un'autovettura di fascia medio-alta prodotta dal 2004 al 2012 dalla casa automobilistica francese Peugeot.\nStoria.\nIl progetto per la nuova berlina che avrebbe sostituito la 406 venne avviato tra la fine del XX secolo e l'inizio del secolo seguente. Gli sforzi dei progettisti Peugeot culminarono nel 2003 con la presentazione al Salone dell'automobile di Francoforte della concept 407 Elixir, una sorta di coup\u00e9-station le cui linee, specie nel frontale, anticiparono in maniera molto chiara ed evidente l'identikit della nuova vettura.\nLa commercializzazione della vettura venne avviata nella primavera del 2004: i livelli di allestimento proposti per il mercato italiano erano quattro: \"Confort\", \"Sport\", \"Executive\" e \"Sport Pack Tecno\".\nStile ed interni.\nLa 407 port\u00f2 con s\u00e9 una svolta per quanto riguardava la linea, non pi\u00f9 firmata da Pininfarina, ma dal centro stile Peugeot di Rennes. Con la 407, quindi, si interruppe lo storico sodalizio tra la casa del leone e l'atelier torinese, che non firm\u00f2 quindi neppure i modelli successivi.\nIl frontale era caratterizzato dalla grande \"bocca\" che contraddistingueva le Peugeot introdotte nel periodo a met\u00e0 del primo decennio del nuovo secolo. Ma erano particolari anche il taglio dei grandi fari anteriori di forma allungata ed i fendinebbia quadrangolari a sviluppo verticale. Al centro del muso, la calandra era composta in pratica dal solo stemma della casa. La vista laterale permetteva di apprezzare il lavoro svolto dai designer Peugeot, poich\u00e9 rispetto al modello che l'ha preceduta, la 407 appariva pi\u00f9 slanciata, scattante e sportiva; era dotata di un grande parabrezza fortemente inclinato, cos\u00ec come inclinato era anche il grosso montante posteriore, che contribuiva a dare un senso di robustezza all'insieme. La coda era piuttosto sfuggente e vi trovavano posto i gruppi ottici trapezoidali. Completava il quadro il piccolo spoiler posteriore integrato nello sportello del vano bagagli.\nL'abitacolo della 407 \u00e8 caratterizzato da un disegno sobrio e la plancia a richiesta poteva essere integrata con il navigatore satellitare ed il radiotelefono. Buona in generale era anche la qualit\u00e0 dell'assemblaggio e dei materiali utilizzati;l'abitabilit\u00e0 era elevata anteriormente, mentre sul divano posteriore penalizzava i pi\u00f9 alti a causa del padiglione piuttosto inclinato. Buona era anche la volumetria del vano bagagli, ulteriormente ampliabile abbattendo lo schienale posteriore.\nStruttura, meccanica e motorizzazioni.\nLa scocca della 407 \u00e8 stata progettata per offrire una maggior rigidit\u00e0 torsionale alla vettura, in modo da assicurare un comportamento stradale all'insegna di una maggior sicurezza.\nIn fase di progettazione gli ingegneri della casa francese hanno voluto una vettura che non presentasse le caratteristiche di nervosismo del retrotreno tipiche delle Peugeot di fascia media e bassa costruite fino a quel momento, ma che nel contempo conferissero un'impronta pi\u00f9 grintosa al comportamento della vettura. Perci\u00f2 le sospensioni anteriori proponevano le maggiori novit\u00e0, rappresentate dal nuovo schema a doppi triangoli con perni disaccoppiati e giunti sferici uniball. Tale schema era volto appunto a rendere pi\u00f9 sportiveggiante il comportamento stradale della vettura senza per\u00f2 sacrificare la componente relativa al comfort. A tale schema si accompagnava un retrotreno di tipo multilink che ha subito alcune lievi rivisitazioni, riscontrabili per esempio nei due gruppi molla-ammortizzatore, che ora sono pi\u00f9 inclinati.\nL'impianto frenante prevedeva freni a disco sulle quattro ruote: quelli anteriori erano autoventilanti e di 283 mm di diametro, mentre quelli posteriori erano pieni e da 290\u00a0mm.\nLo sterzo \u00e8 a cremagliera, con servosterzo elettroidraulico ad incidenza variabile.\nAl suo esordio, la 407 \u00e8 stata proposta in cinque motorizzazioni, tre a benzina e due turbodiesel common rail, tutte bialbero:\nTutti i motori, ad eccezione del V6, erano accoppiati ad un cambio manuale: per il 1.8 a benzina ed il 1.6 HDi era a 5 marce, mentre per le altre motorizzazioni a 4 cilindri era a 6 marce. La motorizzazione di punta era invece prevista di serie con un cambio automatico/sequenziale a 6 rapporti.\nEvoluzione.\nLa casa del leone ha arricchito la gamma con l'ingresso, nel settembre 2004, della 407 SW, con carrozzeria station wagon.\nNel corso del 2005, la versione 2.2 venne portata a 163 CV e divenne disponibile anche con il cambio automatico della versione di punta, ma con potenza rimasta a 158 CV. Alla fine dello stesso anno, la versione di base, ossia la 1.8, benefici\u00f2 di un incremento di potenza, grazie al quale il motore pass\u00f2 da 117 a 125 CV, cos\u00ec come il 3 litri, passato a 211 CV. Alla fine dello stesso anno, entr\u00f2 in produzione la nuova 407 Coup\u00e9, che and\u00f2 a sostituire la coup\u00e9 derivata dalla 406.\nIl 2006 vide numerose novit\u00e0: prima di tutto, il motore da 3 litri, evidentemente il meno richiesto, \u00e8 stato tolto dal listino delle 407 berlina e station wagon, ma \u00e8 rimasto per le 407 Coup\u00e9, mentre sul fronte diesel fece il suo debutto il nuovissimo V6 biturbodiesel da 2.7 litri e 204 CV sviluppato assieme alla Ford, impiegato anche in alcuni modelli della Jaguar e gi\u00e0 introdotto l'anno prima nella 407 Coup\u00e9. Tale motore era abbinato ad un cambio automatico a 6 rapporti. Un'altra motorizzazione degna di nota fu il 2.2 HDi biturbodiesel da 170 CV. Sempre nel corso del 2006, gli allestimenti cambiarono e divennero tre: \"Premium\", \"Tecno\" e \"F\u00e9line\".\nRestyling 2008.\nNel 2008 arriv\u00f2 il restyling: poche modifiche di dettaglio relative principalmente alla calandra ed ai gruppi ottici posteriori si accompagnarono a significativi aggiornamenti alla gamma: il 2.2 a benzina spar\u00ec dal listino, mentre il 2 litri HDi pass\u00f2 da 136 a 140 CV se accoppiato ad un cambio manuale a 6 marce, mentre nel caso di abbinamento ad un cambio automatico a 6 rapporti la potenza rimase a 136 CV. All'interno, sono stati introdotti nuovi rivestimenti e nuove finiture per la plancia. Uno dei pi\u00f9 significativi dispositivi introdotti con il restyling \u00e8 stato il sistema WIP, un sistema che consente la gestione ottimale del sistema multimediale della 407, il quale, nelle versioni pi\u00f9 avanzate, arriva ad integrare l'impianto hi-fi, il navigatore GPS ed il telefono con interfaccia Bluetooth.\nNel 2009 la stampa cominci\u00f2 a parlare del modello che avrebbe sostituito la 407, segno che oramai la vettura stava avviandosi verso la fine della sua carriera. Le prime immagini della nuova vettura vennero rese note nella seconda met\u00e0 dell'anno seguente, il 2010. Gi\u00e0 nella primavera dello stesso anno, la gamma della 407 si restrinse drasticamente: vennero infatti eliminate tutte le motorizzazioni a benzina ed i diesel di punta. In listino rimasero in pratica solo il 1.6 HDi ed il 2.0 HDi da 140 CV, mentre come novit\u00e0 vi fu l'ingresso del 2 litri turbodiesel portato a 163 CV.\nLa presentazione al Salone dell'automobile di Parigi della 508, non comporta automaticamente l'uscita dai listini della 407, che resta ancora per alcuni mesi in produzione, come berlina, ma anche come station wagon e come coup\u00e9.\nNel mese di marzo del 2011, la 407, sia berlina che SW, esce definitivamente di produzione, lasciando in listino solo la versione coup\u00e9, ultima esponente della gamma 407, che verr\u00e0 tolta di produzione un anno dopo.\nLa 407 SW.\nLa versione station wagon della 407 venne lanciata nel settembre del 2004, pochi mesi dopo il debutto della berlina. Tale modello risulter\u00e0 molto gradito dal pubblico, andando ad integrare la gamma 407 ed a proporre nuovamente una SW di segmento D, visto che la precedente \"406 SW\" usc\u00ec di produzione assieme alla berlina. Come in tutti i casi di station wagon derivate da una berlina, la parte pi\u00f9 caratterizzante \u00e8 quella posteriore: a parte il tetto, dotato di barre sul tetto, la coda rivelava un andamento piuttosto basso, per accrescere la dinamicit\u00e0 e per rendere pi\u00f9 filante l'insieme. Vanno anche citati i montanti posteriori \"rovesciati\" e le superfici vetrate laterali che, come nella berlina, sembrano un tutt'uno a forma di goccia, o di cuneo, grazie ai montanti laterali di color nero opaco che non andavano a spezzare la vista. La coda era inoltre caratterizzata dai gruppi ottici specifici dal disegno avvolgente.La gamma motori della 407 SW era la stessa di quella prevista per la berlina, cos\u00ec come coincidenti erano anche le evoluzioni dei motori nel corso della carriera del modello.\nAnche la 407 SW trover\u00e0 una sua erede nel 2011, con l'arrivo della station wagon derivata dalla 508.\nLa 407 Coup\u00e9.\nPresentata nel 2005, la 407 Coup\u00e9 venne anticipata qualche mese prima dal prototipo \"407 Prologue\", gi\u00e0 decisamente fedele al modello definitivo. La 407 Coup\u00e9 andava a sostituire la precedente 406 Coup\u00e9 firmata Pininfarina. Rispetto alla sua antenata, stilisticamente pi\u00f9 distaccata dalla berlina di derivazione, la 407 Coup\u00e9 mostrava una chiara parentela stilistica con la versione berlina, con la differenza che in questo caso il corpo vettura era a due porte anzich\u00e9 a quattro, oltre che pi\u00f9 basso e slanciato. La 407 coup\u00e9 era anche pi\u00f9 lunga ed imponente della berlina. Il frontale presentava la grande bocca racchiusa da tre feritoie per lato simili a branchie. I montanti centrali, che sulla berlina sono appena accennati, qui spariscono del tutto, rendendo la linea ancora pi\u00f9 pulita. Ampiamente rivista anche la coda, con un massiccio scudo paraurti del tutto liscio e nuovi gruppi ottici pi\u00f9 profilati.\n\u00c8 stata lodata molto dai critici e dalle riviste di auto, in particolare per il prezzo, per le prestazioni dei nuovi motori, per la linea moderna e le finiture degli interni. Le uniche critiche sono arrivate per la limitata capienza del vano bagagli e per la disposizione dei comandi nella plancia.\nMeccanicamente, sono state riviste le sospensioni, ribassate di 10\u00a0mm anteriormente e di 23\u00a0mm posteriormente, nonch\u00e9 irrigidite. Le versioni di punta potevano contare anche su un sistema di gestione elettronica delle sospensioni. L'impianto frenante prevedeva dischi anteriori di 330\u00a0mm.\nLa gamma motoristica prevedeva inizialmente le seguenti motorizzazioni:\nI livelli di allestimento erano due: \"Tecno\" e \"F\u00e9line\". La gamma cos\u00ec strutturata non sub\u00ec modifiche di rilievo fino al 2008, quando la gamma si arricch\u00ec di un 2 litri turbodiesel common rail da 136 CV.\nNella seconda met\u00e0 del 2009, la gamma si restrinse notevolmente: i due motori a benzina sparirono dal listino, mentre il 2.7 HDi venne sostituito dal 3 litri HDi da 241 CV. Il 2 litri HDi venne invece sostituito dal nuovo 2 litri HDi da 163 CV. La gamma della 407 Coup\u00e9 era composta a quel punto da due sole motorizzazioni ed \u00e8 giunta invariata fino al 2010. Mentre la berlina e la SW sono uscite di produzione nel 2011, la coup\u00e9 \u00e8 rimasta in listino fino al 2012: nella seconda met\u00e0 dell'anno \u00e8 rimasta nel listino di pochissimi mercati europei, come quello francese e quello spagnolo.\nPer quanto riguarda la sicurezza automobilistica, la versione coup\u00e9 \u00e8 stata sottoposta ai crash test dell'Euro NCAP nel 2005, ottenendo lo stesso risultato di 5 stelle gi\u00e0 ottenuto dalla versione berlina l'anno precedente."}
{"id": "575497", "revid": "26891", "url": "https://it.wikipedia.org/wiki?curid=575497", "title": "Navajo SSM", "text": ""}
{"id": "575507", "revid": "767487", "url": "https://it.wikipedia.org/wiki?curid=575507", "title": "Hellhammer (gruppo musicale)", "text": "Gli Hellhammer sono stati un gruppo heavy metal svizzero, originario di Zurigo. Nati dalla volont\u00e0 di Tom G. Warrior (poi leader dei seminali Celtic Frost), gli Hellhammer sono stati tra i primi (insieme ai Bathory) a spingersi verso sonorit\u00e0 decisamente estreme e inaccessibili ai pi\u00f9. Il loro genere, anche se classificabile nel thrash metal, era molto estremo e considerato una forma primordiale di black metal.\nBiografia.\nIl gruppo viene fondato nel 1982 da Thomas Gabriel Fischer (chitarra/voce), e Steve Baum (basso), con il nome Hammerhead. Anni dopo Baum si trasfer\u00ec a Los Angeles e fece parte di due band di discreto successo commerciale, i Sierra e i Tribe of Gypsies.\nNel 1982, cambiato nome in Hellhammer, pubblicano il loro primo demo, che mostra influenze di Black Sabbath, Venom, Raven e Mot\u00f6rhead. Nell'autunno dello stesso anno la formazione, allora formata da Fischer, dal bassista Steve Patton e dal batterista Pete Stratton, viene modificata dall'entrata di J\u00f6rg Neubart alla batteria; a quei tempi gli Hellhammer stavano ancora cercando una sala prove, a causa degli altissimi affitti e dei pochi spazi disponibili. Nel 1983 si verifica un altro cambio di formazione, e Neubart viene sostituito da Stephen Priestly degli Shizo, con cui viene registrato e pubblicato il secondo demo \"Death Fiend\" per soli 70 dollari. Il disco viene stampato in poche copie dalla piccola etichetta Prowlin' Death Productions, solo in musicassetta. Poco dopo il gruppo fa anche il suo esordio dal vivo, mostrando ancora una grande quantit\u00e0 di cover e poche canzoni originali.\nPresto segue il terzo demo \"Triumph of Death\", che viene spedito a varie fanzine metal ed etichette, come la britannica \"Metal Forces\", ricevendo pareri contrastanti. \"Metal Forces\" lo defin\u00ec infatti uno dei peggiori dischi mai registrati, mentre la fanzine francese \"Enfer\" lo consider\u00f2 un classico. Tra l'altro, la copertina del disco ironizzava sulla copertina di \"Black Metal\", che riportava la frase \"Le registrazioni casalinghe uccidono la musica...anche i Venom\", storpiandola in \"i Venom uccidono la musica...gli Hellhammer uccidono i Venom\".\nPoco dopo Steve Patton viene rimpiazzato dall'ex bassista degli Shizo Martin Eric Ain, con cui la band inizia a cambiare stile musicale e testi. Con Ain viene anche registrato il quarto demo nel 1984, intitolato \"Satanic Rites\", ai Sound Concept Studios. Poco dopo, la band rischia lo scioglimento: alla richiesta da parte della Noise Records di registrare un altro demo, Ain \u00e8 sul punto di lasciare il gruppo, non ritenendosi all'altezza. Nonostante gli Hellhammer non avessero registrato nuovi demo, l'etichetta decide comunque di offrire loro un contratto, che si concretizza nell'unica pubblicazione ufficiale della band, l'EP \"Apocalyptic Raids\", registrato nel marzo 1984.\nIl disco viene pubblicato anche negli Stati Uniti da Metal Blade Records con due tracce bonus, e inizia a circolarne anche una versione bootleg con due tracce dal vivo e una registrazione di \"Messiah\".\nPoche settimane dopo Ain e Fischer escono dalla band, e il 31 maggio il gruppo si scioglie, cambiando il proprio nome in Celtic Frost, su ispirazione del disco dei Cirith Ungol \"Frost and Fire\".\nNel 1990 la Noise Records pubblica una nuova versione di \"Apocalyptic Raids\" intitolata \"Apocalyptic Raids 1990 A.D.\", con l'aggiunta di due tracce dalla compilation \"Death Metal\" e di un nuovo artwork realizzato dallo stesso Martin Ain.\nRecentemente molte tracce degli Hellhammer sono state oggetto di cover da parte di vari complessi: nel 1995 il supergruppo black metal svedese The Abyss ha reinterpretato \"Massacre\" all'interno del disco \"The Other Side\", nel 1990 il gruppo death metal statunitense Incantation ha realizzato una cover di \"Third of the Storms\" nel proprio demo omonimo, mentre i Darkthrone hanno suonato dal vivo \"The Usurper\" nei primi anni di carriera, registrata nel bootleg \"Live in Frostland\". Infine, anche i Samael hanno riregistrato \"Third of the Storms\" nell'EP \"Medieval Prophecy\".\nNel 2004, gli Hellhammer sono stati inclusi con la traccia \"The Third of the Storms\" nella compilation \"Fenriz Presents...The Best of Old School Black Metal\", realizzata da Fenriz dei Darkthrone.\nNel 2008 la Century Media ha pubblicato \"Demon Entrails\", che raccoglie tutti i demo registrati dalla band.\nCritiche.\nDurante l'attivit\u00e0, il gruppo ha ricevuto molte critiche da fanzine dell'epoca. Nel 1985 la rivista \"Kerrang!\", in una recensione del secondo disco \"To Mega Therion\", scrisse: \"gli esecrabili Hellhammer possono anche essere diventati i Celtic Frost, ma fanno ancora schifo\".\nMolti altri magazine furono molto critici sullo stile musicale adottato dalla band; la rivista \"Metal Forces\", ad esempio, espresse in pi\u00f9 articoli disprezzo per il gruppo, causando una lunga inimicizia con Tom Fischer, tanto che i Celtic Frost non si esibirono in Inghilterra per un paio d'anni. Anche \"Rock Power\" giudic\u00f2 negativamente i lavori degli Hellhammer, considerandoli \"la cosa pi\u00f9 terribile, oscena e atroce che dei musicisti abbiano mai registrato\". Come ha dichiarato lo stesso Fischer, queste opinioni erano molto comuni fra i critici musicali dell'epoca, e il gruppo riceveva continuamente recensioni negative.\nA questo proposito, Fischer ha dichiarato:"}
{"id": "575515", "revid": "26891", "url": "https://it.wikipedia.org/wiki?curid=575515", "title": "Snark", "text": ""}
{"id": "575516", "revid": "106908", "url": "https://it.wikipedia.org/wiki?curid=575516", "title": "Sergeant", "text": ""}
{"id": "575525", "revid": "767487", "url": "https://it.wikipedia.org/wiki?curid=575525", "title": "Luigi Martini", "text": "Biografia.\nDiplomato all'istituto professionale industria e artigianato.\nCarriera calcistica.\nClub.\nCresciuto calcisticamente come centrocampista nella squadra della sua citt\u00e0, la Lucchese, dopo qualche anno nelle serie minori, giocate esclusivamente con squadre toscane, approda alla Lazio nel 1971, contribuendo alla risalita della squadra romana nella massima serie.\nTommaso Maestrelli lo trasforma in terzino di spinta della squadra riconoscendo in lui un giocatore estremamente dinamico, di sicuro affidamento ed esuberanza fisica. \u00c8 uno dei componenti di spicco di quella squadra che arriv\u00f2 allo scudetto. Amico di Luciano Re Cecconi, con lui guidava la fazione avversa a quella che aveva in Giuseppe Wilson il suo riferimento.\nHa terminato prematuramente la sua carriera calcistica nell'estate 1979, avendo perso le motivazioni in seguito alla scomparsa dell'amico fraterno Luciano Re Cecconi. Nel 1979 e nel 1981 gioc\u00f2 saltuariamente nella North American Soccer League.\nAvendo ottenuto il brevetto di pilota, entr\u00f2 in Alitalia come pilota di linea dopo che per anni era stato appassionato e praticante di paracadutismo.\nNazionale.\nI risultati con la Lazio gli valgono anche la chiamata in Nazionale, in occasione dell'amichevole di Genova contro la Bulgaria il 29 dicembre 1974.\nCarriera politica e manageriale.\nTermina la carriera sportiva nel 1979, a soli 29 anni, e preso il brevetto di pilota, entra all\u2019Alitalia.\nNel 1996 \u00e8 stato eletto come deputato nelle file di Alleanza Nazionale e riconfermato nel 2001, restando alla Camera fino al 2006. Ha fatto parte della commissione Trasporti della Camera . In tale periodo, non si \u00e8 messo in aspettativa, e ha continuato a lavorare anche come comandante di linea e percepiva sia lo stipendio da pilota, sia l'indennit\u00e0 da parlamentare.\nDal 2009 al 2011 \u00e8 stato presidente del CdA di ENAV S.p.A., la societ\u00e0 nazionale incaricata del controllo del traffico aereo."}
{"id": "575527", "revid": "26891", "url": "https://it.wikipedia.org/wiki?curid=575527", "title": "MDD M-47 Dragon", "text": ""}
{"id": "575542", "revid": "26891", "url": "https://it.wikipedia.org/wiki?curid=575542", "title": "Pershing SSM", "text": ""}
{"id": "575544", "revid": "339392", "url": "https://it.wikipedia.org/wiki?curid=575544", "title": "Hades-SSM", "text": ""}
{"id": "575548", "revid": "26891", "url": "https://it.wikipedia.org/wiki?curid=575548", "title": "Sahab", "text": ""}
{"id": "575549", "revid": "26891", "url": "https://it.wikipedia.org/wiki?curid=575549", "title": "Polaris (missile balistico)", "text": ""}
{"id": "575551", "revid": "26891", "url": "https://it.wikipedia.org/wiki?curid=575551", "title": "Polaris (missile)", "text": ""}
{"id": "575554", "revid": "325224", "url": "https://it.wikipedia.org/wiki?curid=575554", "title": "Mario Bunge", "text": "Biografia.\nInizi\u00f2 gli studi all'Universit\u00e0 di La Plata, laureandosi nel 1952 con un dottorato in scienze fisico-matematiche. Dal 1956 ha insegnato fisica teorica all'Universit\u00e0 di Buenos Aires (1956-66) e La Plata (1956-59) e filosofia all'Universit\u00e0 di Buenos Aires (1957-63). Dal 1966 ha insegnato all'Universit\u00e0 McGill di Montr\u00e9al, dove deteneva la cattedra Frothingham di logica e metafisica.\n\u00c8 stato \"visiting professor\" di filosofia in varie Universit\u00e0 tra le quali: University of Pennsylvania (1960-61), Universidad de la Rep\u00fablica, Montevideo (1961-62), Texas (1963), Friburgo (1966), Universidad Aut\u00f3noma de M\u00e9xico (1968), Aahrus (1972), ETH Zurigo (1973) e Ginevra (1986-87). \u00c8 stato anche \"visiting professor\" di fisica e filosofia alle universit\u00e0 Temple (1963-64), Delaware (1964-65) e professore di ricerca all'Universidad Nacional Aut\u00f3noma de M\u00e9xico (1975-76), Ginevra (1986-87) e Genova (1993-94).\n\u00c8 scomparso nel febbraio 2020, cinque mesi dopo il suo 100-esimo compleanno.\nPensiero.\nI suoi interessi principali sono la filosofia della scienza, i fondamenti della fisica e della psicologia, la filosofia della mente, le scienze sociali e l'etica. Il suo pensiero \u00e8 improntato a razionalismo, realismo scientifico, materialismo e consequenzialismo, ma Bunge si \u00e8 sempre distanziato dal positivismo logico, tanto da occuparsi anche di metafisica, che il Circolo di Vienna considerava priva di significato. In campo politico, Bunge si \u00e8 definito un \"liberale di sinistra\", nella tradizione argentina di Jos\u00e9 Ingenieros e Carlos Octavio Bunge (suo zio).\nPubblicazioni.\nBunge ha esposto buona parte del proprio pensiero filosofico nel \"Treatise on basic philosophy\" (Trattato di filosofia fondamentale) (1984-89), un lavoro monumentale in 8 volumi, comprendente aspetti di semantica, ontologia, epistemologia, filosofia della scienza e etica. In quest'opera e in pi\u00f9 di 80 libri (comprese le traduzioni) e 400 articoli, Bunge ha sviluppato una visione scientifica globale che ha poi applicato a diverse scienze naturali e sociali.\nIl suo libro \"La ciencia, su m\u00e9todo y su filosof\u00eda\" (1960), dove introduce le basi del metodo scientifico e le sue applicazioni, \u00e8 diventato un classico. Tra le sue pubblicazioni si possono ricordare anche: \"La causalit\u00e0. Il posto del principio causale nella scienza moderna\" (1959), \"Filosofia della fisica\" (1973), \"Materialismo scientifico\" (1981), \"Social Science Under Debate\" (1998) e il \"Dizionario di filosofia\" (1998).\nRiconoscimenti.\nBunge ha ricevuto moltissime lauree \"honoris causa\" e docenze onorarie. Nel 1982 ha ricevuto il Premio Principe delle Asturie."}
{"id": "575555", "revid": "697352", "url": "https://it.wikipedia.org/wiki?curid=575555", "title": "C4", "text": ""}
{"id": "575560", "revid": "287204", "url": "https://it.wikipedia.org/wiki?curid=575560", "title": "Nefrone", "text": "Il nefrone (derivato dal greco \u03bd\u03b5\u03c6\u03c1\u03cc\u03c2 \u2013 nefro, cio\u00e8 rene) \u00e8 l'unit\u00e0 strutturale e funzionale del rene dei vertebrati. \u00c8 composto essenzialmente da due parti principali:\nIn un adulto normale si contano dagli 0.8 ai 1.5 milioni di nefroni per rene.\nGeneralit\u00e0.\nIl nefrone ha inizio dal corpuscolo renale; continua poi con il tubulo contorto prossimale, che prosegue nella parte midollare del rene con una lunga ansa a forma di \"U\" chiamata ansa di Henle e torna nella parte corticale con il tubulo contorto distale, che infine defluisce in un dotto collettore che porta l'urina nella pelvi renale.\nI dotti collettori si riuniscono a formare dotti papillari che infine scaricano l'urina nella pelvi renale.\nIl nefrone svolge tre funzioni:\nTipologie di nefrone nel rene umano.\nLe caratteristiche dei nefroni sono alquanto differenti a seconda della profondit\u00e0 alla quale essi giacciono all'interno della massa renale: si distinguono i nefroni corticali, juxtamidollari e intermedi.\nAnatomia microscopica.\nIl nefrone, dal punto di vista microscopico, \u00e8 un'entit\u00e0 complessa. Risulta costituito infatti da diversi tipi di cellule che nell'insieme collaborano al mantenimento della funzione renale.\nOgni nefrone \u00e8 costituito da:\nLa porzione glomerulare del nefrone risulta costituita da una rete di capillari, derivanti dall'arteriola afferente, che si sfioccano con struttura a gomitolo a formare la parte vascolare del nefrone. I capillari glomerulari sono formati da una struttura endoteliale.\nL'endotelio del capillare \u00e8 fenestrato; risulta formato infatti da un'unica cellula endoteliale, che ne forma la parete, avente dei pori sulla sua superficie. A contatto con la porzione esterna della cellula endoteliale \u00e8 presente la membrana basale glomerulare (MBG). Al di sopra della MBG sono presenti delle cellule epiteliali, sono le cellule epiteliali viscerali che presentano una regione centrale citoplasmatica in cui \u00e8 presente il nucleo pi\u00f9 voluminosa; da questa regione il citoplasma si continua emettendo una serie di digitazioni che si insinuano nella MBG, i pedicelli. La funzione \u00e8 quella di garantire la selettivit\u00e0 durante il processo di filtrazione glomerulare. Queste cellule infatti si trovano con i pedicelli verso l'interfaccia con l'endotelio fenestrato.\nLa selettivit\u00e0 \u00e8 inoltre regolata da una serie di altre cellule che si trovano immerse nelle regioni circostanti il capillare glomerulare, le cellule mesangiali. Queste cellule sono dotate di capacit\u00e0 contrattile e collaborano insieme alle cellule epiteliali alla modificazione degli spazi porosi mediando la funzione di selettivit\u00e0 del nefrone. Le cellule mesangiali hanno forma pressoch\u00e9 stellata e presentano al loro interno dei filamenti contrattili.\nLa porzione esterna del glomerulo risulta poi rivestita da cellule epiteliali, che formano una struttura capsulare che ingloba tutte le strutture prima descritte. Esiste tra questa porzione e l'epitelio viscerale uno spazio, importante per il processo di filtrazione, che si chiama spazio di Bowman. Nel complesso la struttura prende il nome di capsula di Bowman. All'interno della capsula di Bowman si raccoglie il filtrato che costituisce la preurina.\nL'arteriola afferente penetra la capsula di Bowman formando la struttura glomerulare e fuoriesce come arteriola efferente. Queste hanno una tipica disposizione a \"V\", e tra le due arteriole passa il tubulo contorto distale, che nella regione di contatto con le pareti arteriolari ha una struttura a cellule cuboidali pi\u00f9 grandi. Tra queste sono intercalate altre cellule con capacit\u00e0 secretoria, le cellule iuxtaglomerulari (secernono infatti la renina), che nel complesso formano in questa regione l'apparato iuxtaglomerulare. L'apparato iuxtaglomerulare \u00e8 deputato al controllo della velocit\u00e0 di filtrazione glomerulare.\nLa capsula del Bowman si continua con il sistema tubulare."}
{"id": "575561", "revid": "1039155", "url": "https://it.wikipedia.org/wiki?curid=575561", "title": "Triton", "text": ""}
{"id": "575562", "revid": "83958", "url": "https://it.wikipedia.org/wiki?curid=575562", "title": "Msn Messenger", "text": ""}
{"id": "575563", "revid": "4507", "url": "https://it.wikipedia.org/wiki?curid=575563", "title": "Mario Augusto Bunge", "text": ""}
{"id": "575564", "revid": "22995", "url": "https://it.wikipedia.org/wiki?curid=575564", "title": "Esplosivi al plastico", "text": ""}
{"id": "575565", "revid": "26891", "url": "https://it.wikipedia.org/wiki?curid=575565", "title": "Redstone", "text": ""}
{"id": "575569", "revid": "14691", "url": "https://it.wikipedia.org/wiki?curid=575569", "title": "Karroo", "text": ""}
{"id": "575570", "revid": "26891", "url": "https://it.wikipedia.org/wiki?curid=575570", "title": "Polaris (arma)", "text": ""}
{"id": "575572", "revid": "26891", "url": "https://it.wikipedia.org/wiki?curid=575572", "title": "Jupiter IRBM", "text": ""}
{"id": "575577", "revid": "344646", "url": "https://it.wikipedia.org/wiki?curid=575577", "title": "Atlas (missile)", "text": ""}
{"id": "575582", "revid": "320578", "url": "https://it.wikipedia.org/wiki?curid=575582", "title": "Titan ICBM", "text": ""}
{"id": "575584", "revid": "135224", "url": "https://it.wikipedia.org/wiki?curid=575584", "title": "Salimbene de Adam", "text": "Biografia.\nDalla sua \"Cronica\" si apprende che entr\u00f2 nell'ordine dei Francescani nel 1238, contro la volont\u00e0 del padre, e inizi\u00f2 a vagabondare tra i conventi di Firenze, Ravenna, Reggio Emilia, Lucca e Parma. Da qui, nel 1247, essendo ancora Parma assediata dalle forze imperiali, fu mandato in Francia a studiare. Durante il viaggio si ferm\u00f2 a Lione, sede della corte pontificia, dove incontr\u00f2 Innocenzo IV (in Italia aveva gi\u00e0 conosciuto l'imperatore Federico II). In Francia fece anche la conoscenza di fra Ugo da Digne, noto gioachimita, che lo avvicin\u00f2 alla dottrina dell'abate calabrese Gioacchino da Fiore. Rientrato in Italia, gli fu assegnata la sede di Ferrara, dove rimase per sette anni.\nLa \"Cronica\".\nDi Salimbene de Adam ci \u00e8 giunta solo una copia, parzialmente mutila, della sua \"Cronica\", scritta in un latino che spesso muta in volgare, ricchissima di racconti e notizie, tanto da farne una delle fonti storiche pi\u00f9 interessanti per il secolo XIII. L'autore attinse largamente dalla \"Cronica Universalis\" di Sicardo da Cremona, di poco precedente.\nSi tratta di una cronaca della vita religiosa e politica italiana dei 120 anni che vanno dal 1168 al 1287, scritta con uno stile molto personale, dal quale traspaiono le caratteristiche di un autore complesso e multiforme: colto e vicino al volgo, spirituale e focoso, attento alla storia e cultore della Bibbia. Diversi dettagli rivelano le sue conoscenze contadine: ad esempio la calura che danneggia il frumento, o i mandorli, che in Provenza avevano gi\u00e0 i frutti mentre a Genova erano ancora in fiore. \u00c8 un'opera tanto viva quanto storicamente importante: restituisce in modo vivido il flagello delle guerre nello scontro tra Chiesa e Impero, tratteggia le figure di papi e cardinali come di donne e popolani, mendicanti e profeti, tutti visti da lui da vicino.\nQuest'opera \u00e8 anche la principale fonte per costruire la biografia del suo autore, che in essa parla con dovizia di particolari della propria vita e delle opere da lui scritte, che tuttavia non ci sono giunte. Tra queste vi erano i \"XII scelera Friderici imperatoris\", opera che doveva avere carattere polemico, essendo servita anche come opuscolo di propaganda antimperiale, dopo la sconfitta di Vittoria (citt\u00e0 di tende eretta da Federico II nelle adiacenze di Parma, mentre quest'ultima era da lui assediata) nel 1248. Nella stessa \"Cronica\" Federico II \u00e8 dipinto come uomo avido, che combatt\u00e9 la Chiesa solo perch\u00e9 voleva impadronirsi dei beni ecclesiastici.\nPur subendo il condizionamento del pregiudizio ideologico anti-imperiale della Sede Apostolica, tuttavia Salimbene, nella sua \"Cronica\", non sfugge completamente al fascino della figura dello svevo, da lui in passato conosciuto e stimato, e del quale \u00abnon manc\u00f2 di annotare le positive qualit\u00e0\u00bb. Egli stesso riferisce di un interessamento di Federico II che, in una lettera a frate Elia da Cortona, Ministro generale dell'Ordine dei Frati Minori, avrebbe chiesto la restituzione di Salimbene al padre, contrario alla decisione del figlio."}
{"id": "575586", "revid": "34222", "url": "https://it.wikipedia.org/wiki?curid=575586", "title": "Matrice di Zorn", "text": ""}
{"id": "575591", "revid": "15756", "url": "https://it.wikipedia.org/wiki?curid=575591", "title": "Guerre di religione francesi", "text": "Le guerre di religione francesi furono una serie di otto conflitti che, opponendo cattolici e protestanti, devastarono il regno di Francia nella seconda met\u00e0 del XVI secolo.\nLo sviluppo, nel secolo del Rinascimento, di un pensiero umanistico critico e individualistico, volto alla verifica delle acquisizioni culturali ereditate dal passato, provoc\u00f2, fra l'altro, la messa in discussione dei principi dogmatici della religione cristiana e della legittimit\u00e0 delle istituzioni ecclesiastiche, fino ad allora insegnati e tutelati dalla Chiesa di Roma, alla quale si contestava da tempo anche la corruzione dei costumi. Nacque cos\u00ec in Europa, su impulso di Martin Lutero, il movimento della Riforma protestante, alla quale il cattolicesimo tradizionale oppose sia un intransigente conservatorismo, sia una proposta di autoriforma (erasmiana) oppure di adeguamento del cattolicesimo alle nuove condizioni storiche (controriforma). Queste dispute religiose provocarono, particolarmente in Francia e in Germania, una lunga serie di guerre civili.\nLe prime persecuzioni contro gli aderenti alle nuove idee iniziarono in Francia negli anni Venti. Occorre attendere gli anni Quaranta e Cinquanta per assistere allo sviluppo di una lotta sempre pi\u00f9 violenta. Si fecero frequenti le distruzioni iconoclaste, da parte dei protestanti, di oggetti del rituale romano considerati sacri dai cattolici: reliquie, ostie, immagini devozionali. Alla fine del regno di Enrico II, il conflitto si politicizz\u00f2 e alla morte del re nel 1559 le diverse famiglie della nobilt\u00e0 predisposero alleanze in funzione delle loro ambizioni e della loro fede religiosa. Le guerre cominciarono nel 1562 proseguendo, inframmezzate da periodi di tregua, fino al 1598, anno dell'emanazione dell'Editto di Nantes. In seguito alla morte di Enrico IV, la monarchia irrigid\u00ec la sua politica nei confronti dei protestanti e ci\u00f2 condusse alle rivolte ugonotte del XVII secolo, che ebbero come epilogo l'assedio de La Rochelle. Alla revoca dell'Editto nel 1685, ripresero le persecuzioni contro i protestanti nel XVIII (rivolta dei Camisardi) fino all'Editto di Versailles di Luigi XVI del 1788.\nL'analisi di queste guerre - che segnarono un periodo di declino politico della Francia - \u00e8 resa particolarmente complessa per l'intrecciarsi in esse di cause politiche, sociali e culturali in un contesto europeo di forte tensioni.\nLe cause.\nI problemi dell'economia francese.\nPer sostenere le guerre nelle quali i monarchi s'impegnarono fin dalla fine del secolo precedente, lo Stato francese dovette ricorrere a prestiti, alla vendita delle cariche pubbliche e all'aumento delle imposte, dirette e soprattutto indirette. In conseguenza di ci\u00f2, dagli anni Venti si assiste a un aumento generalizzato dei prezzi che provoca in particolare l'ulteriore impoverimento delle classi popolari urbane \u2013 operai, artigiani, piccoli commercianti \u2013 che danno luogo, negli anni Quaranta, a manifestazioni contro l'esosit\u00e0 del fisco fino all'aperta rivolta di Bordeaux, che aveva di mira il conseguimento all'autonomia dal potere centrale, repressa nel sangue.\nLa rivoluzione dei prezzi colp\u00ec anche la piccola e media nobilt\u00e0 di provincia\u00a0\u2013 la cosiddetta nobilt\u00e0 di spada - che ricavava il proprio reddito dal censo pagato in denaro dai contadini e, se poteva rivelarsi vantaggiosa per la borghesia imprenditrice che poteva aumentare i propri capitali grazie alla diminuzione dei salari reali dei lavoratori, era svantaggiosa per la diminuzione dei consumi interni e le difficolt\u00e0 di avere sbocchi nei mercati dei Paesi esteri, in cui i prezzi aumentavano pi\u00f9 lentamente, mentre anche la tradizionale importatrice di merci francesi, la Spagna, nella quale pure si assisteva a un forte aumento dei prezzi, pagava con moneta svalutata e immetteva in Francia e in tutta Europa una grande quantit\u00e0 di argento proveniente dalle colonie americane, rompendo il tradizionale rapporto di valore con l'oro e provocando una crisi monetaria.\nInoltre le guerre tra Francia e Spagna generarono perturbazioni nei mercati, chiudendone alcuni alle esportazioni francesi, e, soprattutto, creando ricorrenti crisi e episodi di guerra di corsa particolarmente tra il 1515 e il 1555. Dopo il 1556 buona parte dell'Italia era stabilmente sotto il controllo diretto ed indiretto della Spagna, cos\u00ec come tutta la Germania meridionale era sotto il controllo degli Asburgo d'Austria, mentre molti dei principali alleati della Francia o erano protestanti (per lo pi\u00f9 luterani tedeschi) o comunque non erano cattolici (Impero ottomano, a maggioranza islamica, ma in generale molto tollerante verso tutte le fedi religiose, incluse quelle riformate).\nLo sviluppo del calvinismo.\nLe idee protestanti furono cos\u00ec valutate non solo nel loro aspetto religioso, ma anche come una Riforma che potesse investire l'insieme della societ\u00e0. Al calvinismo aderirono soprattutto i ceti urbani, operai, artigiani, la borghesia e quella parte della nobilt\u00e0 che sperava nella secolarizzazione delle propriet\u00e0 ecclesiastiche per poter trovare una soluzione al suo crescente impoverimento. Si diffuse nel Sud e\u00a0\u2013 con l'eccezione di Tolosa - soprattutto nel Sud\u2013Ovest, dove erano forti le tendenze all'autonomia e dove operava una borghesia commerciale che vedeva in esso l'ideologia che premiava lo spirito dell'iniziativa e del successo. Poco sviluppo ebbe invece nel Nord, a eccezione, in parte, della Normandia, pi\u00f9 industrializzata. Non mancavano famiglie dell'alta ed altissima nobilt\u00e0 francese (come alcuni rami dei Borbone e dei Montmorency) che si convertirono al calvinismo. Inoltre una parte considerevole della nobilt\u00e0 francese aveva sempre dimostrato di gradire poco il potere dello stato e di avere una tendenza alla ribellione.\nL'assolutismo.\nLa Francia fu il paese europeo in cui l'assolutismo - l'accentramento di tutti i poteri politici nelle mani del re, la mancata convocazione degli Stati Generali, che erano le forme di rappresentanza degli ordini sociali, e il ridimensionamento delle prerogative parlamentari - assunse il carattere pi\u00f9 compiuto. L'assolutismo \u00e8 la forma politica che pi\u00f9 garantisce gli interessi della nobilt\u00e0, difendendo le propriet\u00e0 feudali e i privilegi fiscali di quella classe.\nD'altra parte la monarchia francese non trascur\u00f2 di favorire l'ascesa economica della borghesia, con una politica economica protezionistica che limitava le possibilit\u00e0 di importazione dei prodotti stranieri, prendendo iniziative che favorissero le esportazioni delle merci francesi, come mostrano gli accordi con la Turchia, che favorivano i commerci francesi nell'Oriente, eliminando all'interno una parte dei dazi doganali, unificando pesi e misure e rendendo parzialmente pi\u00f9 omogenea in tutto il Paese il diritto e la legislazione.\nL'alta nobilt\u00e0 era rappresentata nel Consiglio del Re, ricopriva le cariche di governo nelle province e comandava le forze armate di terra e di mare. Principale classe feudale, usufruendo di enormi possedimenti fondiari, non era interessata - anzi, era persino avversa - alla centralizzazione assolutistica dello Stato che garantiva l'unit\u00e0 della nazione, se non in quanto il favore reale le garantiva anche lauti stipendi e pensioni. Godendo ancora di larga influenza politica, le potenti famiglie nobili - i Guisa, i Montmorency, i Borbone, gli Ch\u00e2tillon, i Valois, i d'Anjou - avevano intessuto una fitta rete di relazioni clientelari con la piccola e media nobilt\u00e0 la quale, spesso impoverita e sempre in cerca di protezioni che le permettessero una risalita sociale, si stringeva attorno a questo o quel nobile, favorendo i suoi interessi e appoggiandolo con le armi nelle sue imprese.\nTuttavia, a differenza dell'alta aristocrazia feudale, la piccola nobilt\u00e0 di spada, i cui elementi prestavano prevalentemente servizio come ufficiali nell'esercito, guardava con favore al crescente potere reale, che nell'esercito aveva l'indispensabile garante, sperando di guadagnare benefici che le erano al momento preclusi dalle insufficienti possibilit\u00e0 economiche: a questo scopo, pretendeva di poter amministrare la giustizia, riscuotere le imposte e i tributi, avere accesso alle maggiori cariche del regno.\nSe la piccola nobilt\u00e0 di spada era in decadenza, in salita appariva la nobilt\u00e0 di toga, formata da borghesi proprietari terrieri, entrati a far parte della nobilt\u00e0 per i meriti acquisiti nell'amministrazione dello Stato. Sempre pi\u00f9 ricca, creditrice dell'erario, estendeva le sue propriet\u00e0 e accresceva la propria influenza nel Consiglio del Re, fornendogli l'apparato burocratico, anche ai massimi livelli, indispensabile al funzionamento di una macchina statale sempre pi\u00f9 complessa. Essa era naturalmente fedelissima al re e alleata della borghesia, urbana e provinciale, dalla quale proveniva.\nLa chiesa cattolica e la corona di Francia avevano dei rapporti di amore ed odio, che risalivano a parecchi secoli prima. La Chiesa Cattolica francese aveva alcuni privilegi di autonomia da Roma (chiesa gallicana) ottenuti appunto dai Re di Francia per tutelare l'autonomia del proprio regno dalle ingerenze vaticane, e soprattutto impedire che il Papa potesse nominare vescovi sgraditi e non suoi sudditi. Il Re di Francia aveva quindi un potere religioso superiore a quello della maggior parte dei suoi rivali, ed aveva anche, per antichissimo privilegio, alcuni privilegi sacerdotali riconosciuti nell'atto dell'incoronazione.\nDetto questo il Re di Francia era stato pi\u00f9 volte alleato del Papa in guerre e trattati diplomatici, ma la grande politica estera francese era sovente in contrasto con quella pontificia, e disposta ad alleanze \"empie\", ma di grande efficacia, con potenze non cattoliche, sia protestanti che islamiche.\nLa disputa sull'assolutismo.\nEssendo troppo giovani Francesco II e Carlo IX per regnare, diverse fazioni politiche cercarono di controllare il potere: furono tre i grandi clan familiari che entrano in concorrenza fra di loro per conquistare l'egemonia politica.\nL'ingerenza dei paesi confinanti.\nLe guerre di religione furono causate anche dall'ingerenza dei paesi vicini che alimentavano i torbidi per indebolire la Francia. Perduta la Battaglia di San Quintino nel 1557 e firmato il Trattato di Cateau-Cambr\u00e9sis nel 1559, la Francia vide indebolirsi la sua supremazia continentale a favore del re di Spagna Filippo II. Tuttavia la Francia conservava una notevole forza, garantitale dall'alta demografia, dalla sua ricchezza e del suo prestigio.\nSpagna e Inghilterra intervennero, la prima sostenendo i cattolici rappresentati dai Guisa, e la seconda i protestanti capitanati dai Montmorency. Durante gli anni Ottanta, la Francia parve cos\u00ec essere divenuta il campo di battaglia dei due paesi rivali che avevano anche ambizioni di espansione territoriale: l'Inghilterra intendeva impadronirsi della citt\u00e0 di Calais che aveva perduto nel 1558, mentre la Spagna sperava di conquistare la parte settentrionale del regno di Navarra. Anche il Piemonte, alleato della Spagna, sperava di guadagnare le zone occupate dalla Francia nelle guerre d'Italia.\nAnche nei Paesi Bassi, occupati dalla Spagna, dal 1566 divampava la guerra, le cui vicende si ripercossero sui conflitti francesi. Il re di Francia, da parte sua, cercava l'aiuto degli eserciti stranieri per ristabilire la propria autorit\u00e0 interna e si alle\u00f2 con la Svizzera e con il Papato. Alla guerra parteciparono, in qualit\u00e0 di mercenari, soldati tedeschi - utilizzati da tutte le parti in lotta - e fiamminghi, al soldo della Spagna.\nL'inizio del conflitto.\nI primi problemi religiosi si manifestarono sotto il regno di Francesco I. Malgrado il suo spirito aperto, il re consider\u00f2 la dottrina protestante nefasta alla sua autorit\u00e0. Si oppose recisamente alla distruzione delle reliquie e, a partire dall\"'affaire des Placards\" nell'ottobre del 1534 (in cui erano stati affissi volantini anticattolici), perseguit\u00f2 i protestanti.\nDurante il regno del figlio Enrico II (1547-1559), le tensioni religiose aumentarono pericolosamente. Ancora pi\u00f9 intollerante del padre, Enrico II perseguit\u00f2 duramente i protestanti, moltiplicando gli editti e creando le camere ardenti per condannarli al rogo.\nMalgrado la persecuzione, il movimento anti-cattolico continu\u00f2 a crescere di numero e di intensit\u00e0 sotto la direzione di dirigenti di valore come Giovanni Calvino. I ceti urbani della borghesia e degli artigiani, ma anche una parte dell'aristocrazia, apparve sensibile alla propaganda protestante il cui dinamismo provocava per reazione un odio violento fra i cattolici intransigenti: le due fazioni sono persuase entrambe di essere le sole depositarie della \"vera fede\". Il paese apparve sul precipizio della guerra civile: la guerra contro la Spagna e la morte improvvisa del re nel 1559 rafforzarono questa sensazione.\nNel 1560, i diversi partiti entrarono in lotta per imporre la loro influenza sul giovanissimo Francesco II. Il governo fu affidato al duca di Guisa e al cardinale di Lorena, zii della regina Maria Stuarda, entrambi cattolici intolleranti; di fronte a quest'aperta sfida, i protestanti, alla cui testa si pose allora il principe di Cond\u00e9, tentarono un colpo di mano, che sfoci\u00f2 nella cosiddetta congiura di Amboise.\nL'improvvisa morte di Francesco II alla fine del 1560 produsse una momentanea tregua. La regina Caterina de' Medici apr\u00ec la reggenza in nome dell'ancora troppo giovane Carlo IX e cerc\u00f2 un'intesa tra cattolici e protestanti. Insieme con il cancelliere Michel de l'Hospital, moltiplic\u00f2 gli incontri tra i partiti e tent\u00f2 anche con il \"Colloquio di Poissy\" di mantenere l'unit\u00e0 della Cristianit\u00e0. La profondit\u00e0 degli antagonismi che dividevano le due confessioni cristiane fece fallire ogni possibilit\u00e0 di accordo; in compenso la moderazione del cancelliere de l'Hospital mise termine alle persecuzioni contro i protestanti i quali, potendo ora manifestare la loro fede, e pi\u00f9 fiduciosi nel loro avvenire, aumentarono di numero: si calcola che nel 1561 vi fossero circa due milioni di protestanti in Francia. I cattolici reagirono a quella crescita impetuosa che percepivano come un grave pericolo e gli atti di violenza reciproca si fecero sempre pi\u00f9 numerosi in tutto il Paese. Inoltre molte forme di violenza simbolica si aggiunsero a quella fisica, i calvinisti aborrivano il culto delle immagini, distruggendo, mutilando o insudiciando affreschi e statue nelle chiese cattoliche, e rifiutavano la transustanziazione, distruggendo o sputando sulle ostie; i cattolici consideravano blasfemi il sacerdozio universale e la Bibbia in volgare (che fu frequentemente data al rogo o \"affogata\" pubblicamente nei fiumi). Ambedue i movimenti accusavano gli avversari, oltre che di empiet\u00e0, di lascivia, i protestanti affermavano che i preti erano sessualmente sfrenati, utilizzavano il confessionale per sedurre le giovani donne, mentre i monaci sarebbero stati sodomiti; i cattolici invece pubblicavano libelli in cui si descrivevano le cerimonie protestanti (che in genere avvenivano di notte, nella casa di un fedele) come delle orge, e dei riti al limite del satanismo.\nIl 17 gennaio 1562, Caterina de' Medici promulg\u00f2 l'Editto di Saint-Germain-en-Laye, che proclamava la libert\u00e0 di coscienza e di culto per i protestanti, a condizione che essi restituissero i luoghi di culto, gi\u00e0 cattolici, di cui si erano precedentemente appropriati.\nLa fazione cattolica, guidata dai Guisa, reag\u00ec con il Massacro di Vassy il primo marzo dello stesso anno. \u00c8 il primo episodio di violenza dei cattolici sugli ugonotti, drammatico anticipo di quello della Notte di San Bartolomeo.\nSi possono distinguere tre fasi nello sviluppo delle guerre di religione:\nLa prima guerra di religione (1562\u20131563).\nLa rottura fu consumata il 1\u00ba marzo 1562, quando il duca Francesco di Guisa, tornando dai negoziati di Alsazia, affront\u00f2 e uccise a Wassy, in circostanze poco chiare, 37 protestanti, intenti alla celebrazione del loro culto. Al suo ritorno a Parigi, il Guisa fu accolto come un eroe e con richieste di una crociata contro gli ugonotti. Da parte protestante si assiste a una presa d'armi sotto la direzione del principe Luigi di Cond\u00e9, che si impadronisce della citt\u00e0 di Orl\u00e9ans.\nPresa alla sprovvista dal precipitare degli eventi, Caterina tent\u00f2 un ultimo passo per mantenere la pace, ma il Guisa pose in atto un autentico colpo di mano, presentandosi con i suoi soldati a Fontainebleau, dove si trovava la famiglia reale, costringendo Caterina e il giovane re a seguirlo a Parigi, con il pretesto di proteggerli dai protestanti, ma in realt\u00e0 per far figurare che essi stessero completamente dalla parte dei cattolici. Cos\u00ec inizi\u00f2 la prima guerra di religione.\nI protestanti iniziarono un'offensiva folgorante per il controllo delle citt\u00e0: dopo un mese s'impadronirono di un gran numero di citt\u00e0 molto importanti, come Lione e Rouen, la seconda citt\u00e0 del Paese; a ogni conquista, si assistette al saccheggio delle chiese cattoliche, quando non alla loro distruzione. Ma gli eserciti cattolici si ripresero progressivamente e dopo aver sconfitto i protestanti a Tolosa e a Bordeaux, iniziarono una lunga campagna di assedi alle citt\u00e0 passate ai protestanti.\nDiversi furono i teatri delle operazioni: il pi\u00f9 importante fu quello che si dispiegava sulla Loira e in Normandia, dove i cattolici cercarono di riconquistare Rouen. La seconda zona di combattimenti interessava il Sud-Est, in particolare la Linguadoca, e la terza si situava nel Sud-Ovest, dove Blaise de Montluc condusse una repressione implacabile contro i protestanti, che furono battuti a Vergt.\nL'esercito protestante era costituito essenzialmente da mercanti e artigiani, sostenuti da mercenari tedeschi e guidati da capi nobili esperti; dopo il trattato di Hampton Court, ottenne l'appoggio inglese. La battaglia di Dreux, combattuta il 19 dicembre 1562 si risolse a vantaggio dei cattolici, che catturarono il principe di Cond\u00e9 ma subirono la morte del maresciallo di Saint-Andr\u00e9, mentre un altro loro capo, il connestabile Anne de Montmorency cadde nelle mani dei protestanti.\nAnche i due maggiori capitani degli eserciti cattolici, Antonio di Borbone e Francesco I di Guisa, furono presto uccisi, il primo nell'assedio di Rouen e il secondo in quello di Orl\u00e9ans, nel corso di un'imboscata a Saint-Hilaire-Saint-Mesmin.\nLa scomparsa dei principali capi delle due fazioni permise a Caterina de' Medici di ristabilire la pace: propose al principe di Cond\u00e9 dei negoziati che si conclusero il 19 marzo 1563 con l'Editto di Amboise che, pi\u00f9 restrittivo ancora di quello di Saint-Germain, autorizzava i non nobili protestanti a celebrare il loro culto in un solo luogo ben stabilito per ciascun distretto amministrativo (i nobili possono invece celebrare la \"Santa Cena\" nelle loro residenze) ma apr\u00ec comunque un periodo di tolleranza civile. Le citt\u00e0 di Rouen, Orl\u00e9ans e Lione furono restituite ai cattolici.\nLa guerra lasci\u00f2 gravi ferite. Le chiese prese dai protestanti furono danneggiate e citt\u00e0 come Rouen, Orl\u00e9ans e Lione, a causa delle violenze che vi furono commesse, divennero da quel momento focolai dell'intransigenza cattolica; durante il 1563 si istruirono numerosi processi contro i protestanti accusati di aver devastato le chiese e distrutto le reliquie, atto che era considerato un gravissimo sacrilegio dai cattolici. Molti cattolici erano stati uccisi o condannati da tribunali protestanti, ma questo non era considerato nemmeno lontanamente paragonabile per gravit\u00e0 alla distruzione delle reliquie e delle immagini miracolose.\nAlla fine, la pace rest\u00f2 precaria. La grande maggioranza dei cattolici non ammetteva che i protestanti, che essi chiamavano abitualmente \"eretici\", potessero professare liberamente la loro confessione, mentre i protestanti, non avendo gli stessi diritti dei cattolici, si sentivano considerati sudditi di seconda categoria, e continuavano a cercare di convertire il paese ed il Re alla loro religione. Inoltre gli ugonotti volevano rendere pi\u00f9 puritano il paese, e nelle zone che avevano governato erano riusciti momentaneamente a modificare alcuni comportamenti, che tornarono alla normalit\u00e0 con il ritorno dei cattolici. In particolar modo avevano abolito la prostituzione (cacciando le prostitute), la moda dei vestiti colorati e sfarzosi (gli ugonotti tendenzialmente si vestivano di nero), le feste carnevalesche e \"pagane\", l'elemosina ai mendicanti (ma sia i cattolici che i protestanti francesi erano alla ricerca di sistemi d'aiuto sostitutivi alla parte pi\u00f9 povera della societ\u00e0, senza per\u00f2 essere riusciti a risolvere del tutto il problema).\nApprofittando della pace, Caterina inizi\u00f2 nel 1564 una visita ufficiale per tutta la Francia allo scopo di mostrare il giovane re Carlo IX ai sudditi e, soprattutto, per presentare al popolo la Corona come l'unica e indispensabile garante della stabilit\u00e0 del Paese. Secondo Miquel, i due regnanti furono accolti ovunque con trionfali manifestazioni di fedelt\u00e0.\nLa seconda guerra di religione (1567\u20131568).\nConosciuta una pace di quattro anni, il regno di Francia fu nuovamente percorso da conflitti armati. La ripresa delle ostilit\u00e0 nel 1567 si spiega con tre motivi: il fallimento dell'Editto di Amboise, che di fatto permetteva la libert\u00e0 di culto solo ai nobili, il tempestoso contesto internazionale e la rivalit\u00e0 fra il principe di Cond\u00e9 e il giovane fratello del re, Enrico duca d'Angi\u00f2, futuro re Enrico III. L'ambizioso Cond\u00e9 si adombr\u00f2 dell'ascesa politica di un principe di soli 16 anni e lasci\u00f2 la corte a dimostrazione della sua ostilit\u00e0.\nAll'esterno, la situazione era grave. Nel 1566 una violenta ondata iconoclasta si era abbattuta sulle chiese e sui conventi delle Fiandre. Questo grande sommovimento popolare, conosciuto con il nome di rivolta dei pezzenti fu rapidamente soffocato dagli spagnoli che governavano i Paesi Bassi, ma la nobilt\u00e0 locale ne approfitt\u00f2 per reclamare di fronte al re di Spagna pi\u00f9 libert\u00e0. Bench\u00e9 la calma fosse stata ristabilita nel 1567, Filippo II sped\u00ec un esercito per punire i ribelli che, proveniente dalla Lombardia, si diresse verso i Paesi Bassi marciando lungo le frontiere francesi; una tale minacciosa vicinanza ravviv\u00f2 i timori del re francese che decise di preparare molti battaglioni svizzeri per prevenire un eventuale attacco spagnolo alla Francia.\nLa leva suscit\u00f2 l'inquietudine dei protestanti francesi, diffidenti dopo l'incontro di Bayonne fra Caterina e l'inviato di Filippo II, il duca d'Alba, la cui conclusione era stata tenuta segreta e fu interpretato come un accordo dei due regnanti ai loro danni. I moti iconoclasti dei Fiamminghi e la deludente esperienza di Maria Stuart in Scozia ravvivarono le passioni dei Francesi, che ebbero un primo sbocco nel massacro della Michelade, dove decine di monaci furono uccisi dagli ugonotti.\nLa seconda guerra scoppi\u00f2 esattamente il 28 settembre 1567 quando il principe di Cond\u00e9 tent\u00f2 d'impadronirsi della famiglia reale con la forza, un episodio chiamato la sorpresa di Meaux. Questa rottura della politica di concordia fu effettivamente una sorpresa e l'attacco del principe, nel quale Caterina aveva riposto le sue speranze di riconciliazione, apparve un tradimento. Subito ripresero le violenze, gi\u00e0 il giorno successivo, quando a N\u00eemes nella cosiddetta \"Michelade\" i protestanti uccisero da 80 a 90 cattolici. La reggente decise di ricorrere all'uso della forza: le citt\u00e0 protestanti del Mezzogiorno si sollevarono e i due eserciti si affrontarono nuovamente.\nAlla testa dell'esercito protestante, Cond\u00e9 si stabil\u00ec a Saint-Denis, deciso a conquistare Parigi per fame ma il 10 novembre \u00e8 respinto di fronte alla capitale in una battaglia che ha peraltro esito incerto e nella quale muore il connestabile Anne de Montmorency.\nIl resto della campagna militare si svolse nel Sud-Est della regione parigina, tra la Loira e la Mosa, in un faccia a faccia senza scontri. Da novembre 1567 a febbraio 1568, il duca d'Angi\u00f2 cerc\u00f2 di affrontare l'esercito protestante ma Cond\u00e9 e Coligny rifiutarono d'impegnarsi in combattimento, aspettando i tedeschi del principe palatino Casimir: a tal scopo, lasciarono le rive della Senna dirigendosi in Lorena. Da parte sua l'esercito reale attese di unirsi alle forze tedesche del duca di Sassonia e a quelle piemontesi. Scaramucce a parte, non successe nulla.\nUniti ai tedeschi, i protestanti scesero in Borgogna, attraversarono la Loira a La Charit\u00e9, risalirono verso Parigi e presero Blois e Chartres. La mancanza di denaro da entrambe le parti port\u00f2 alla tregua, firmata a Longjumeau il 22 marzo 1568.\nLa terza guerra di religione (1568-1570).\nLa pace di Longumeau era fragile, perch\u00e9 il governo reale non aveva pi\u00f9 fiducia nel principe di Cond\u00e9, e si fece avanti l'idea di un coordinamento di tutte le forze cattoliche europee per reprimere il protestantesimo come mostra, per esempio, l'esecuzione di Cocqueville. La tregua permise ai due eserciti di riorganizzarsi e qualche mese dopo la guerra riprese. I cattolici tentarono invano, il 29 luglio 1568, di catturare il Cond\u00e9 nel castello di Noyers e l'ammiraglio de Coligny a Tanlay. I capi protestanti si riunirono a La Rochelle.\nL'insieme della campagna si svolse nell'Ovest, a sud della Loira: l'obbiettivo dell'esercito cattolico era quello d'impadronirsi delle citt\u00e0 protestanti poste tra la Charente e la Dordogna. I protestanti si ritirarono su La Rochelle attendendo l'arrivo del principe d\u2019Orange e del duca de Deux-Ponts, il cui esercito era finanziato dall'Inghilterra, mentre le forze cattoliche del duca d'Anjou attendevano il sostegno di Filippo II e del papa Pio V.\nDopo una campagna invernale senza grossi scontri e segnata da non poche diserzioni, il duca d'Anjou ottenne il 13 marzo 1569 la vittoria a Jarnac dove il principe di Cond\u00e9 rimase ucciso. Il suo successore Coligny nomin\u00f2 Enrico di Navarra ed Enrico di Cond\u00e9 capi dell'esercito ugonotto, pur restando lui stesso il vero comandante. Da parte sua, il d'Anjou non riusc\u00ec a sfruttare la vittoria per insufficienza di artiglierie e di truppe da mettere a guarnigione delle citt\u00e0 conquistate.\nFra la sorpresa dei cattolici, il duca di Deux-Ponts penetr\u00f2 in Francia, devast\u00f2 la Borgogna e prese senza difficolt\u00e0 La Charit\u00e9-sur-Loire superando la Loira. Il re and\u00f2 a Orl\u00e9ans e Caterina nell'accampamento del figlio Enrico; mentre il duca de Deux-Ponts moriva, il 25 giugno 1569 Coligny batteva i cattolici a La Roche-l'Abeille, dove lo Strozzi fu fatto prigioniero, ma venne sconfitto il 3 ottobre a Moncontour.\nIl d'Anjou riprese ad una ad una le citt\u00e0 protestanti del Poitou, Ch\u00e2tellerault, Niort e Lusignan, e cinse d'assedio Saint-Jean-d'Ang\u00e9ly dove il re e Caterina lo raggiunsero il 24 ottobre La Rochelle fu bloccata dal mare ma l'arrivo dell'inverno e la mancanza di denaro indussero a riprendere i negoziati. Le ostilit\u00e0 terminarono con la capitolazione di Saint-Jean-d'Ang\u00e9ly il 3 dicembre 1569.\nDurante le lunghe trattative, improvvisamente Coligny scese nel Midi e vinse la battaglia d'Arnay-le-Duc il 27 giugno 1570: l'evento affrett\u00f2 la firma della pace di Saint-Germain, l'8 agosto 1570, che garantiva ai protestanti le quattro piazzeforti di Cognac, La Rochelle, Montauban e La Charit\u00e9-sur-Loire.\nLa quarta guerra di religione (1572\u20131573).\nLa quarta guerra si apr\u00ec con il massacro di San Bartolomeo, avvenuto il 24 agosto 1572. Per rinsaldare il mantenimento della pace tra i due partiti religiosi, Caterina progett\u00f2 il matrimonio tra la figlia Margherita di Valois e il principe protestante Enrico di Navarra, futuro re Enrico IV. Il matrimonio, previsto per il 18 agosto 1572, non accettato dai cattolici intransigenti, richiam\u00f2 a Parigi una gran numero di nobili ugonotti. Sembra che Caterina abbia cercato di sfruttare quest'occasione per porre termine alle continue guerre eliminando in un colpo solo pressoch\u00e9 tutti i capi della fazione protestante. Enrico di Guisa diresse personalmente la strage: dalla notte del 23 agosto al mattino del 24 migliaia di ugonotti furono assassinati nelle loro case; la vittima pi\u00f9 illustre fu l'ammiraglio Coligny, pugnalato e scaraventato dalla finestra della sua abitazione.\nLa strage fu imitata in altre citt\u00e0: a Orl\u00e9ans, a Troyes, a Rouen, a Bordeaux, a Tolosa, ma non ebbe i risultati sperati, perch\u00e9 la guerra riprese ugualmente e si concluse senza concreti risultati, dopo il fallimento, da parte delle forze cattoliche, dell'assedio di La Rochelle.\nVenne rimessa in discussione l'autorit\u00e0 del potere reale, sia con la costituzione dell\"'Unione dei protestanti del Midi\", una sorta di governo parallelo, che imponeva imposte, organizzava gli Stati generali, manteneva un proprio esercito e intendeva trattare col governo centrale, che con la pubblicazione di scritti, come le \"Franco-Gallia\" di Fran\u00e7ois Hotman e \"Le R\u00e9veille-matin des Fran\u00e7ais\", che contestavano il principio d'ereditariet\u00e0 della monarchia e la legittimit\u00e0 della reggenza, particolarmente se tenuta da una donna straniera.\nNello stesso periodo, a P\u00e9ronne, nel nord, si costitu\u00ec la Lega cattolica, per iniziativa dei Guisa, cui aderirono nobili e borghesi della Francia settentrionale, ma a cui capo era l'alta nobilt\u00e0, che intendeva approfittare delle difficolt\u00e0 del governo per indebolire l'autorit\u00e0 reale. Le enormi spese per finanziare le continue guerre, unite alle devastazioni portate dagli eserciti, avevano ancor pi\u00f9 aumentato la pressione fiscale su una popolazione che, nella sua maggioranza, subiva da decenni un costante impoverimento: oltre a provocare agitazioni popolari, scoppiate in diverse regioni, dal Delfinato alla Normandia, il governo regio, non potendo ulteriormente tassare le campagne, si era volta a esigere denaro anche a quelle citt\u00e0 che godevano ancora di autonomia amministrativa. Il risultato fu una crescente ostilit\u00e0 contro la dinastia dei Valois.\nLa quinta guerra di religione (1574\u20131576).\nLa guerra si riapr\u00ec con il complotto dei \"Malcontent\", detti anche i \"Politici\", il partito dei cattolici moderati che era molto pi\u00f9 preoccupato delle conseguenza politiche che le continue guerre arrecavano alla Francia, piuttosto che delle conseguenze religiose. Di fronte all'appoggio dato dal re agli estremisti del partito cattolico, essi si raccolsero intorno al figlio minore di Caterina, Francesco duca d'Alen\u00e7on, contro il re Carlo IX e l'altro fratello, il duca d'Anjou, la cui influenza politica era al culmine dopo la strage di San Bartolomeo e la sua assenza dalla Francia, essendo egli partito per prendere possesso del trono polacco, favor\u00ec numerose speculazioni politiche.\nAl complotto dell'Alen\u00e7on, ordito con la speranza di eliminare il fratello duca d'Anjou dalla successione al trono francese, si unirono i protestanti della casa dei Montmorency e del re di Navarra. Vi furono anche appoggi all'estero: il principe di Cond\u00e9 era in Germania per cercare aiuti mentre Gabriele I di Montgomery preparava uno sbarco in Normandia con l'aiuto degli inglesi. Essi godevano anche dell'appoggio di Ludovico di Nassau e del Turenne.\nMa il complotto fall\u00ec e vennero arrestati il maresciallo Fran\u00e7ois de Montmorency e il Coss\u00e9-Brissac, Gabriele di Montgomery fu catturato in Normandia; soltanto Enrico I di Montmorency, fratello di Francesco di Montmorency e governatore della Linguadoca, riusc\u00ec a mantenere la sua libert\u00e0 protetto da armati protestanti.\nQuando il duca d'Anjou, alla morte del fratello Carlo IX, lasci\u00f2 il trono polacco per assumere quello di Francia con il nome di Enrico III, non riusc\u00ec a raggiungere un accordo con il governatore della Linguadoca, che reclamava la liberazione del fratello. La guerra inizi\u00f2 qualche mese dopo con la sorprendente fuga del d'Alen\u00e7on e, sei mesi dopo, di quella del re di Navarra. Malgrado la vittoria (10 ottobre 1575) a Dormans del duca di Guisa, che comandava le truppe reali, la minaccia su Parigi dell'esercito di Giovanni Casimiro, figlio del conte palatino del Reno, chiamato in soccorso dal principe di Cond\u00e9, fece s\u00ec che Enrico III firmasse il 6 maggio 1576 l'editto di Beaulieu che aumentava la libert\u00e0 di culto ai protestanti, concedeva loro quattro piazzeforti, riabilitava la memoria del Coligny e concedeva benefici al d'Alen\u00e7on.\nLa sesta (1576\u20131577) e la settima (1579\u20131580) guerra di religione.\nLa sesta guerra fu la conseguenza delle condizioni accordate ai protestanti e ai pr\u00ecncipi dall'editto di Beaulieu e considerate troppo favorevoli. Il re riusc\u00ec a riprendere qualche citt\u00e0 ma, mal sostenuto dalla Lega cattolica, abbandon\u00f2 le operazioni per mancanza di mezzi. La guerra termin\u00f2 con l'editto di Poitiers, nel 1577, che restringeva le condizioni ammesse per la celebrazione del culto protestante.\nDue anni dopo fu dichiarata da una minoranza di protestanti la settima guerra, che risult\u00f2 una delle pi\u00f9 brevi. Fin\u00ec quasi nell'indifferenza generale con la presa di Cahors da parte di Enrico di Navarra e la pace di Fleix, vicino a Bergerac. Questa guerra \u00e8 stata chiamata anche la \"guerra degli amanti\" a causa della vita mondana condotta dallo stesso Enrico di Navarra, il prossimo re Enrico IV, e dalla moglie Margherita di Valois, a N\u00e9rac, fra le mille galanterie di una corte di giovani signori.\nL'ottava guerra di religione (1585\u20131598).\nL'ottava guerra di religione viene spesso anche chiamata \"Guerra dei tre Enrichi\" (Enrico III di Francia, Enrico III di Navarra ed Enrico I di Guisa). Il re di Francia Enrico III si riconcili\u00f2 con il re di Navarra nel 1584; il re di Francia, privo di figli, conferm\u00f2 inoltre il re di Navarra come proprio successore al trono (Enrico di Navarra era infatti l'erede secondo la legge salica che regolava la successione francese dal XIV secolo). Questa riconciliazione venne abilmente sfruttata dai Guisa, che non nascondevano le loro pretese al trono (invocando supposte discendenze carolinge della casa di Lorena), e dalla Lega cattolica che, nella primavera del 1585, prese il potere in molte citt\u00e0 di provincia, trasformandosi in una confederazione di citt\u00e0 del Nord: l'ampiezza del sollevamento costrinse il re a firmare il trattato di Nemours che l'obbligava a rompere con il Navarra e con i protestanti. Diffidando dei Guisa e della Lega, il re si mostr\u00f2 incerto e intervenne tardi nel conflitto: sconfisse il Navarra a Coutras ma fu vinto a Auneau. La popolazione di Parigi si sollev\u00f2 contro il re nelle \u00abgiornate delle barricate\u00bb, il 12 e 13 maggio 1588; Enrico III fugg\u00ec a Chartres e cerc\u00f2 di ricucire l'alleanza con i protestanti e di eliminare i capi della Lega cattolica: il duca di Guisa e il fratello cardinale furono assassinati a Blois il 23 dicembre 1588, ma anch'egli cadde vittima, il 1\u00ba agosto 1589, del pugnale del monaco fanatico Jacques de Clement.\nDivenuto cos\u00ec re di Francia col nome di Enrico IV, il Navarra aveva il problema di rendere effettivo il suo regno che era per met\u00e0 controllato dalla Lega, compresa Parigi che egli, dopo aver riportato il 14 marzo 1590 una brillante vittoria nella battaglia di Ivry e la conquista di Chartres, strinse d'assedio invano. La capitale si era data un governo autonomo, il Consiglio dei Sedici, i rappresentanti dei sedici quartieri della citt\u00e0 e Filippo II cercava di approfittare della situazione mandando truppe dai Paesi Bassi in soccorso della capitale assediata.\nA sud le truppe alleate del nuovo re, al comando del duca di Montmorency, dopo aver sconfitto le forze dei Joyeuse che gli disputavano il controllo della Linguadoca, assediarono Tolosa, mentre il Lesdigui\u00e8res liberava Marsiglia e la Provenza, occupata dal duca di Savoia.\nNel 1592 scoppi\u00f2 nel Sud-Ovest la rivolta dei contadini, chiamata sprezzantemente \"des croquants\", rivolta dei sorci. Erano stati in realt\u00e0 i contadini rivoltosi a darsi la parola d'ordine \"aux croquants!\" in riferimento agli esattori delle imposte. Non soltanto gli appaltatori delle tasse erano l'obbiettivo della loro protesta violenta ma anche le ville dei nobili, i quali del resto erano altrettanti esattori di tributi e di lavoro.\nLe rivolte contadine, contro le quali la Lega cattolica, duramente impegnata a combattere Enrico IV, non poteva nulla, spaventarono la nobilt\u00e0 che s'impose una revisione della propria strategia di alleanze. Solo uno stato forte e unito pu\u00f2 ristabilire l'ordine minacciato all'interno, dai contadini e all'esterno dalle ingerenze spagnole. L'atto di conversione al Cattolicesimo di Enrico IV, avvenuto il 25 luglio 1593 gli apr\u00ec, il 22 marzo 1594, le porte della capitale, delusa dalla politica dei Sedici, che non aveva mutato le condizioni di vita come la popolazione si attendeva.\nDichiarata guerra alla Spagna, Enrico IV, sconfisse definitivamente il 5 giugno 1595 le forze della Lega cattolica in Borgogna nella battaglia di Fontaine-Fran\u00e7aise, entr\u00f2 trionfalmente a Lione e ottenne la sottomissione del Mayenne e del cardinale de Joyeuse. Voltosi a nord, vinse gli spagnoli a Laon ma perse la citt\u00e0 di Amiens, che tuttavia riconquist\u00f2, sia pur a fatica, il 19 settembre 1597, dopo un assedio di sei mesi. Nel Sud-Ovest, intanto, le forze dei nobili, appoggiate dai mercenari del re, schiacciarono la rivolta del \"croquants\" in due anni di lotta accanita.\nEnrico si rec\u00f2 a Nantes per ottenere la resa del governatore della Bretagna, il duca de Mercoeur e qui eman\u00f2 nell'aprile 1598 l'Editto di Nantes con il quale il cattolicesimo fu proclamato religione di Stato ma i protestanti ottenevano la libert\u00e0 di professare la loro confessione - tranne che a Parigi e in poche altre citt\u00e0 - il diritto di accedere alle cariche pubbliche, di godere di privilegi fiscali e di mantenere un proprio esercito di 25.000 uomini e duecento fortezze a garanzia della loro sicurezza. Con la pace di Vervins, firmata il 2 maggio 1598 dalla Francia e dalla Spagna, che restitu\u00ec tutti i territori occupati, si conclusero le guerre di religione."}
{"id": "575593", "revid": "320578", "url": "https://it.wikipedia.org/wiki?curid=575593", "title": "Minuteman III", "text": ""}
{"id": "575594", "revid": "599013", "url": "https://it.wikipedia.org/wiki?curid=575594", "title": "Jp", "text": ""}
{"id": "575600", "revid": "144796", "url": "https://it.wikipedia.org/wiki?curid=575600", "title": "Battaglia di Degsastan", "text": "La battaglia di Degsastan fu combattuta nell'odierna Inghilterra del nord attorno al 603 tra re \u00c6thelfrith di Bernicia e i gaelici guidati da \u00c1ed\u00e1n mac Gabr\u00e1in, sovrano di Dalriada. Aethelfrith riusc\u00ec a vincere, anche se nello scontro fu ucciso il fratello Teodbaldo. In pratica non si conosce nient'altro su questa battaglia, neppure dove sia Degsastan. Alcuni pensano per\u00f2 che sia Dawstane, nel Liddesdale.&lt;br&gt;\nSecondo l\"'Historia Ecclesiastica Gentis Anglorum\" di san Beda il Venerabile (I, 34), Aethelfrith aveva gi\u00e0 ottenuto molte vittorie contro i britanni, espandendo cos\u00ec il suo territorio e il suo potere. Ci\u00f2 preoccupava non poco \u00c1ed\u00e1n, che condusse quindi una potente armata contro Aethelfrith. Sebbene costui avesse a sua disposizione un esercito numericamente inferiore, tuttavia riusc\u00ec a vincere, massacrando gran parte delle truppe nemiche e costringendo \u00c1ed\u00e1n alla fuga. Sempre secondo Beda, dopo questa sconfitta i sovrani irlandesi in Britannia non avrebbero pi\u00f9 mosso guerra agli inglesi fino al suo tempo (cio\u00e8 130 anni dopo).&lt;br&gt; \nNell'esercito di \u00c1ed\u00e1n c'era anche un berniciano esiliato Hering, figlio dell'ex sovrano di Bernicia (che insieme a Deira era stata unita nella Northumbria da Aethelfrith) Hussa. La sua partecipazione allo scontro \u00e8 ricordata nella \"Cronaca anglosassone\" (manoscritto E, anno 603) e porterebbe a ipotizzare l'esistenza di contrasti e rivalit\u00e0 dinastiche tra i berniciani. Nell'esercito di \u00c1ed\u00e1n c'era anche il principe M\u00e1el Umai mac B\u00e1et\u00e1in, discendente di E\u00f3gain, che secondo le fonti irlandesi aveva ucciso Eanfrith, fratello di Aethelfrith.\nNonostante la disfatta \u00c1ed\u00e1n rimase sul trono di D\u00e1l Riata fino alla morte (608), quando gli succedette il figlio pi\u00f9 giovane, Eochaid Buide. Aethelfrith mor\u00ec invece in battaglia nel 616. "}
{"id": "575606", "revid": "28402", "url": "https://it.wikipedia.org/wiki?curid=575606", "title": "Omopolimero", "text": ""}
{"id": "575607", "revid": "2110845", "url": "https://it.wikipedia.org/wiki?curid=575607", "title": "Marcel Ichac", "text": "Biografia.\nSecondo Georges Sadoul, Marcel Ichac \u00e8 stato uno dei pi\u00f9 grandi cineasti di montagna della sua generazione. Ha avuto come collaboratori uomini come Jean-Jacques Languepin e Jacques Ertaud.\nMaratona.\nAll'et\u00e0 di 80 anni, nel 1986 partecip\u00f2 alla maratona di New York con un tempo finale di 6h 20' 20\"."}
{"id": "575608", "revid": "830939", "url": "https://it.wikipedia.org/wiki?curid=575608", "title": "Paolo Cossi", "text": "Carriera.\nGli studi.\nPaolo Cossi nasce a Pordenone nel 1980. Segue corsi di fumetto con Davide Toffolo, Giorgio Cavazzano e Romeo Toffanetti. Dal 1997 tiene corsi di tecnica del fumetto nelle scuole, nonch\u00e9 di sensibilizzazione a questo medium.\nNel 2002 vince il 1\u00ba premio al concorso \"Jacovitti\", che gli permette di frequentare gratuitamente la Scuola del Fumetto di Milano. Nello stesso anno pubblica il suo primo libro: \"Corona. L'uomo del bosco di Erto\". Inizia cos\u00ec la sua carriera di scrittore fumettista.\nRiviste.\nALP (su testi di Andrea Gobetti), Linus, Sette e La lettura (Corriere della sera), Piccolo Missionario.\nPremi.\nNel 2004 vince il \"Premio Albertarelli\" dell\"'A.N.A.F.I.\" come migliore giovane disegnatore italiano, per aver messo in luce uno stile personale che attinge a un'elegante commistione fra disegno classico e segno ironico.\nNel 2009 Premio Condorcet Aron per la democrazia consegnato dal Parlamento della Comunit\u00e0 Francese con il libro \"\"Medz Yeghern, il grande male\",\" pubblicato poi anche in Francia, Spagna, Corea, Paesi Bassi con grande successo.\nNel 2010 vince il Premio Diagonale come migliore autore straniero a Bruxelle.\nOggi.\nNelle sue opere si sente molto questo attaccamento alla natura dei boschi e delle montagne, in particolare le Alpi.\nI suo libri sono stati pubblicati in Italia, Francia, Spagna, Belgio, Corea, Paesi Bassi, Norvegia, Armenia, Stati Uniti.\nNel 2016 fonda l'Archivio del fumetto d'Alta Quota \"Paolo Cossi\" - Andreis (PN) sostenuto dall'Associazione Culturale M\u00e0cheri"}
{"id": "575610", "revid": "26891", "url": "https://it.wikipedia.org/wiki?curid=575610", "title": "Messerschmitt FR 1 Enzian", "text": ""}
{"id": "575613", "revid": "26891", "url": "https://it.wikipedia.org/wiki?curid=575613", "title": "English Electric Aviation Thunderbird", "text": ""}
{"id": "575621", "revid": "26891", "url": "https://it.wikipedia.org/wiki?curid=575621", "title": "MIM 104 Patriot", "text": ""}
{"id": "575623", "revid": "339392", "url": "https://it.wikipedia.org/wiki?curid=575623", "title": "SA 8 Gecko", "text": ""}
{"id": "575625", "revid": "339392", "url": "https://it.wikipedia.org/wiki?curid=575625", "title": "SA 6 Gainful", "text": ""}
{"id": "575626", "revid": "4481590", "url": "https://it.wikipedia.org/wiki?curid=575626", "title": "Ichac", "text": ""}
{"id": "575627", "revid": "38120", "url": "https://it.wikipedia.org/wiki?curid=575627", "title": "Vendicatori-JLA", "text": ""}
{"id": "575631", "revid": "1226", "url": "https://it.wikipedia.org/wiki?curid=575631", "title": "Guerre di Religione", "text": ""}
{"id": "575633", "revid": "5695", "url": "https://it.wikipedia.org/wiki?curid=575633", "title": "Eufuismo", "text": "Con eufuismo si indica lo stile letterario, d'uso in Inghilterra tra il 1570 e il 1590, caratterizzato da un gusto manieristico e dall'uso abbondante di figure retoriche.\nWilliam Shakespeare ne fu uno dei principali \"utilizzatori\" durante il suo primo periodo.\nOrigine e definizione.\nLa definizione deriva dal romanzo intitolato \"Euphues o l'anatomia dell'ingegno\" (\"Euphues: the Anatomy of Wit\", 1578), scritto da John Lyly. Lyly s'ispir\u00f2 all'opera letteraria \"Scholemaster\" di Roger Ascham (1570) dove veniva citata \"La Repubblica\" di Platone, comprendente il termine greco \"\u03b5\u1f50\u03c6\u03c5\u03ae\u03c2\" (\"naturalmente dotato\" a livello sia fisico sia mentale).\nNel romanzo di Lyly, Euphues \u00e8 il protagonista ateniese coinvolto nella dilagante corruzione di Napoli. La parola \"anatomia\" del titolo, molto in voga all'epoca, indicava l'analisi di una questione di attualit\u00e0, mentre la parola \"wit\" indicava la brama di conoscenza, tipica del Rinascimento, raggiungibile tramite l'arguzia e il concetto.\nStruttura sintattica.\nLa struttura sintattica \u00e8 quanto mai elaborata, e frequenti e pedanti le digressioni erudite. Shakespeare nel suo \"Enrico IV\" mette in bocca a Falstaff (personaggio comico) sentenze morali ricalcanti la struttura dell'eufuismo, irridenti questa moda letteraria imperante alla corte di Elisabetta che nonostante il dileggio, influenz\u00f2 sostanzialmente Shakespeare.\nL'Eufuismo \u00e8 stato paragonato al Gongorismo spagnolo ed al Marinismo italiano, contraddistinti dall'uso di metafore e figure retoriche immaginifiche. Nell'Eufuismo la struttura \u00e8 simmetrica ed \u00e8 costituita da antitesi e parallelismi ricchi di metafore, similitudini, domande retoriche, allitterazioni e assonanze.\nLyly condusse l'Eufuismo alla popolarit\u00e0 col suo secondo romanzo, \"Euphues and His England\" (\"Eufue e la sua Inghilterra\"), nel quale descrive le avventure inglesi del protagonista.\nNonostante il rapido successo dell'Eufuismo e l'altrettanta repentina caduta in disgrazia, la traccia lasciata dall'Eufuismo nella cultura e nella lingua inglese fu pi\u00f9 duratura, e Edward Blount afferm\u00f2 nel 1632 che la nazione inglese aveva ricevuto da Lyly un nuovo idioma."}
{"id": "575634", "revid": "116959518", "url": "https://it.wikipedia.org/wiki?curid=575634", "title": "Querelle des Bouffons", "text": "La querelle des bouffons (letteralmente \"disputa dei bouffons\", dal nome delle compagnie di teatro itinerante italiane) \u00e8 una controversia tra due fazioni della Parigi del Settecento. L'oggetto della controversia era se il primato del teatro musicale contemporaneo spettasse al teatro lirico francese tradizionale oppure alle nuove correnti musicali di origine italiana e soprattutto napoletana. \u00c8 anche nota come la \"guerre des coins\", ovverosia la \"guerra degli angoli\", visto che i proponenti della supremazia francese sedevano nelle vicinanze del palco del re (\"coin du roi\") e quelli della supremazia italiana presso il palco della regina (\"coin de la r\u00e9ine\").\nStoria.\n\"Bouffons\" \u00e8 termine con cui, fra il polemico e l'ironico, i parigini indicavano i cantanti-attori di piccole compagnie itineranti italiane che, nei teatri della capitale francese, rappresentavano intermezzi, pasticci e opere comiche, in Francia dette appunto \"bouffes\". Il primo impiego del termine risale al 1729, quando fu allestito all'Acad\u00e9mie Royale de Musique (il futuro Op\u00e9ra national de Paris) l'intermezzo in tre parti \"Baiocco\" (originariamente \"Bacocco\") \"e Serpilla\" di Giuseppe Maria Orlandini, interpreti il tenore Antonio Ristorini e il soprano Rosa Ungarelli.\nBench\u00e9 l'argomento fosse gi\u00e0 dibattuto fin dall'inizio del secolo nell'ambito dei salotti d\"'\u00e9lite\", una polemica veemente scoppi\u00f2 nel 1752: l'occasione fu la seconda rappresentazione a Parigi de \"La serva padrona\" di Giovanni Battista Pergolesi. Nella stessa serata fu allestita anche \"Acis et Galat\u00e9e\", una pastorale h\u00e9ro\u00efque di Jean-Baptiste Lully rappresentata per la prima volta nel 1686. A giudizio dei fautori della supremazia del teatro musicale italiano (fra i quali v'erano i futuri enciclopedisti), \"La serva padrona\" era ammirevole per la piacevolezza dell'invenzione melodica, per la semplicit\u00e0 e per la freschezza del soggetto, a differenza del complesso lavoro di Lully.\nIn seguito si formarono due fazioni che presero nome dai settori della sala ove abitualmente si riunivano: il \"coin du roi\" comprendeva i sostenitori della musica francese; nel \"coin de la reine\" confluirono invece gli \"italianisti\". Dopo un anno di polemiche, espresse in numerosi libelli, la questione si era alquanto sopita, ma a soffiare sulle braci pens\u00f2 Jean-Jacques Rousseau pubblicando la \"Lettre d'un symphoniste de l'Acad\u00e9mie Royale de Musique \u00e0 ses camarades de l'orchestre\" (divulgata nel settembre 1753) e la \"Lettre sur la musique fran\u00e7aise\" (apparsa due mesi pi\u00f9 tardi), in aperta polemica col \"coin du roi\". Un importante esponente del \"coin du roi fu invece\" il musicista Jean-Philippe Rameau, violentemente attaccato da Rousseau.\nNel 1754 Luigi XV, stanco delle polemiche, tronc\u00f2 la \"querelle\" decretando il bando dei \"bouffons\" dai teatri francesi."}
{"id": "575636", "revid": "399", "url": "https://it.wikipedia.org/wiki?curid=575636", "title": "Dialetto leonese", "text": "Il dialetto leonese (\"Llion\u00e9s\" in leonese) \u00e8 un dialetto della lingua asturiana e fa parte del gruppo ibero-romanzo. \u00c8 parlata nelle province spagnole di Le\u00f3n e Zamora e nel nordest del Portogallo.\nStoria.\nLa lingua leonese deriva direttamente dal latino e nel Medioevo fu la lingua del regno di Le\u00f3n.\nIl primo documento scritto in lingua leonese conosciuto \u00e8 la \"Nodicia de Kesos\". Altri documenti e libri in lingua leonese sono \"Fueru de Lli\u00f3n\", \"Fueru de Salamanca\", \"Fueru Xulgu\", \"C\u00f3dice d'Alfonsu XI\", o \"Disputa d'Elena y Mar\u00eda\" o \"Llibru d'Alixandre\".\nNei secoli XVI e XVII, scrittori come Torres Naharro, Xuan del Encina, o Lucas Fern\u00e1ndez fanno uso della lingua leonese nelle proprie opere. Quasi sempre vincolate alle egloghe, il leonese ha una rinascita nel campo delle lettere che poi diminuisce fino al XIX secolo.\nLa lingua leonese ritrova una posizione nella filologia internazionale a met\u00e0 del XIX secolo. Studiosi internazionali come Gessner e Hanssen nel XIX secolo, e Staaff or Men\u00e9ndez Pidal nel XX, creano scuole che proseguiranno lo studio della lingua leonese producendo lavori di elevata qualit\u00e0. Anche nel campo letterario, scrittori come Caitano Bard\u00f3n, Luis Maldonado o Arag\u00f3n Escacena producono opere sulla lingua leonese nei primi anni del XX secolo.\nRiconoscimento.\nLa lingua leonese \u00e8 registrata nel \"Linguasphere Register\" con il codice \"51-AAA-cc\".\n\u00c8 stata riconosciuta dall'UNESCO come lingua \"Seriously Endangered\".\nLo statuto di autonomia di Castiglia e Le\u00f3n riconosce il leonese nel suo articolo 5:\nIl comune di Le\u00f3n nel suo sito web pubblica le notizie in lingua leonese e alcuni assessorati (Istruzione, Nuove Tecnologie e Cultura Leonese) attuano una politica di bilinguismo pubblicando informazioni e documenti ufficiali in spagnolo e in leonese.\nLa \"World Armwrestling Federation\" ha utilizzato la lingua leonese come lingua ufficiale, insieme all'inglese, nel \"XXIX World Championship\" tenuto a Lli\u00f3n nell'anno 2008.\nInsegnamento.\nInsegnamento scolastico.\nA partire dal 2008 la lingua leonese \u00e8 materia di studio extrascolastica presso alcune scuole della citt\u00e0 di Le\u00f3n. La scelta delle materie insegnate in lingua leonese \u00e8 a carico dei consigli comunali.\nNel comune di Le\u00f3n le lezioni in lingua leonese si tengono in sedici scuole, comprendendo tra le materie, oltre che l'insegnamento della lingua stessa, la storia e la geografia delle zone di lingua leonese.\nCorsi per adulti.\nLa Provincia di Le\u00f3n, in collaborazione con i consigli comunali, con associazioni locali di difesa della lingua e con il supporto di altri soggetti privati, come le casse di risparmio della regione, organizza corsi per adulti ufficialmente riconosciuti, con oltre 100 iscritti suddivisi in cinque livelli.\nI corsi attualmente sono disponibili nella provincia di Le\u00f3n, nei comuni di Le\u00f3n, Zamora, Mansilla, La Ba\u00f1eza\ne Coyanza. Corsi di leonese per adulti si tengono anche nella citt\u00e0 di Salamanca.\nDocenti.\nL'Universit\u00e0 di Le\u00f3n, insieme al Consiglio Comunale cittadino, ha il titolo di \"Monitor de Llingua Ll\u00efonesa\" per garantire il suo insegnamento, gestito da docenti titolati delle province di Le\u00f3n'\"Asociaci\u00f3n de Profesores y Monitores de Llingua Ll\u00efonesa\", organizzazione per l'insegnamento del leonese ufficialmente riconosciuta fondata nel 2007.\nIniziative culturali.\nA partire dal 2006, con cadenza annuale, il Comune di Le\u00f3n organizza la Giornata della lingua leonese (in leonese \"D\u00eda de la Llengua Llionesa\"), come risultato di un accordo con associazioni culturali locali e con la Provincia di Le\u00f3n.\nLe iniziative consistono in dibattiti tra specialisti e studiosi e nella presentazione di opere, musica popolare, libri o film in lingua leonese o che trattano della lingua leonese.\nGrammatica.\nLa lingua leonese ha tre vocali in posizione atona e cinque vocali in posizione tonica. La rappresentazione grafica \u00e8: /a,e,i,o,u/ per le vocali toniche e /a,e,u/ per le vocali atone finali..\nIl nome.\nLa lingua leonese ha due generi: maschile e femminile, con due numeri: singolare e plurale.\nEsempio:\nL'aggettivo.\nIn Leonese anche l'aggettivo ha due generi e due numeri come il nome, e concorda con questo in genere e numero.\nIl verbo.\nLa lingua leonese presenta tre coniugazioni che dipendono delle desinenze dell'infinito:\nItaliano-Leonese.\nL'italiano e il leonese sono due lingue romanze che si possono mettere a confronto tramite la linguistica contrastiva. Ecco alcuni esempi:\nLeonese e altre lingue romanze.\nEcco un ulteriore esempio di confronto tra alcune parole in leonese e le corrispondenti in altre lingue o dialetti romanzi:"}
{"id": "575642", "revid": "125640918", "url": "https://it.wikipedia.org/wiki?curid=575642", "title": "Lingua asturiana", "text": "La lingua asturiana (\"asturianu\" o \"bable\") \u00e8 una lingua romanza del gruppo ibero-romanzo, sottogruppo asturiano-leonese, parlata in Spagna nella regione delle Asturie. \nPur essendo tutelata dal governo regionale asturiano, non gode di alcuno status di ufficialit\u00e0.\nDistribuzione geografica.\nSecondo \"Ethnologue\", nel 1994 il numero di locutori del gruppo asturiano-leonese era stimato in circa 475.000 persone, di cui 450.000 nelle comunit\u00e0 autonome spagnole di Asturie, Cantabria e Castiglia e Le\u00f3n, e altre 25.000 nelle zone confinanti del Portogallo nordorientale.\nStoria.\nL'origine della lingua asturiana-leonese e delle sue varianti risale ai primi anni del X secolo, quando le Asturie facevano parte del potente regno cristiano di Le\u00f3n. L'asturiano-leonese non si \u00e8 evoluto dal castigliano, bens\u00ec direttamente, e parallelamente a quest'ultimo, dalle parlate tardolatine della Spagna settentrionale, unica parte della penisola iberica a non essere conquistata dagli arabi. Ciononostante ha subito col tempo influssi da parte delle lingue vicine: galaico-portoghese ad ovest e castigliano ad est.\nL'annessione del regno di Le\u00f3n da parte del regno di Castiglia nel 1230 ridusse notevolmente le possibilit\u00e0 di espansione linguistica dell'asturiano-leonese nell'ambito della \"Reconquista\", nonch\u00e9 di riflesso l'importanza della lingua stessa, il cui ambito si era tuttavia esteso verso sud, formando un corridoio lungo e sottile fino al confine con l'Andalusia.\nSottoposto alla forte pressione del castigliano, divenuto lingua ufficiale in seguito all'unione delle corone di Castiglia e Aragona, nonch\u00e9 alla vitalit\u00e0 culturale di quest'ultimo, l'asturiano-leonese fin\u00ec con l'essere soppiantato dal castigliano, soprattutto nei territori di recente espansione.\nSi divide in asturiano occidentale, centrale e orientale. Lingue sorelle sono il leonese e il mirandese.\nGrammatica.\nLa grammatica asturiana \u00e8 simile a quella delle altre lingue romanze. I nomi hanno due generi (maschile e femminile), due numeri (singolare e plurale) e non ci sono casi. Gli aggettivi possono per\u00f2 avere anche il genere neutro. I verbi si flettono secondo persona (prima, seconda, o terza) e numero, e sono coniugati per modo (indicativo, congiuntivo, condizionale e imperativo), tempo (presente, passato e futuro) e aspetto (perfettivo o imperfettivo).\nGeneri.\nGli aggettivi si accordano col genere. Molti aggettivi hanno tre generi: \"-u\" (maschile), \"-a\" (femminile), \"-o\" (neutro): \"El vasu ta fr\u00edu\" (il bicchiere \u00e8 freddo), \"tengo la mano fr\u00eda\" (ho la mano fredda), \"l'agua ta fr\u00edo\" (l'acqua \u00e8 fredda).\nI nomi neutri sono nomi astratti, collettivi e non contabili. Non hanno il plurale, eccetto quando sono usati metaforicamente o concretizzati e perdono questo genere: \"les ag\u00fces t\u00e1n fr\u00edes\" (le acque sono fredde). \"Tien el pelo roxo\" (Ha i capelli rossi) \u00e8 neutro, ma \"Tien un pelu roxu\" (Ha \"un\" capello rosso) \u00e8 maschile.\nSingolare e plurale.\nIl plurale si forma in questa maniera:\nQuadro legislativo.\nL'asturiano non gode di alcun riconoscimento n\u00e9 dal governo spagnolo, n\u00e9 dal governo regionale delle Asturie, il quale per\u00f2 ne regolamenta l'uso tramite una legge riportata nello statuto d'autonomia regionale.\nA regolarlo dal punto di vista linguistico \u00e8 l'Accademia della Lingua Asturiana (\"Academia de la Llingua Asturiana\")."}
{"id": "575643", "revid": "767487", "url": "https://it.wikipedia.org/wiki?curid=575643", "title": "Recipe for Hate", "text": "Recipe for Hate . Con un'azzeccata commistione di aggressivit\u00e0 e melodia la band prosegue nell'evoluzione sonora iniziata con \"Generator\" e ha ormai uno stile inconfondibile e originale in cui i ritmi serrati del punk degli esordi si sposano bene con le melodie dei cori (un marchio di fabbrica dei Bad Religion).\nIn quest'album si alternano pezzi aggressivi sia nella musica che nei testi (come il pezzo di apertura che d\u00e0 il nome all'album, \"American Jesus\", \"Watch It Die\", \"Modern Day Catastrophist\"), altri melodici e malinconici (\"Man with a Mission\", \"Kerosene\"), ed altri ancora davvero originali e difficilmente catalogabili come \"All Good Soldiers\" o \"Don't Pray on Me\", con testi molto elaborati e ricchi di significato."}
{"id": "575644", "revid": "21079", "url": "https://it.wikipedia.org/wiki?curid=575644", "title": "Matrice di proiezione", "text": ""}
{"id": "575647", "revid": "322321", "url": "https://it.wikipedia.org/wiki?curid=575647", "title": "Verucchio", "text": "Verucchio (\"Vr\u00f3cc\" in romagnolo) \u00e8 un comune italiano di abitanti della provincia di Rimini in Emilia-Romagna, situato a sud-ovest del capoluogo.\nGeografia fisica.\nPosto fra il mare e la collina (alta circa 300 m s.l.m.), a 18\u00a0km da Rimini, Verucchio sorge nella vallata del Marecchia che domina da posizione rialzata.\nConfina a nord con Santarcangelo di Romagna, a est con Rimini, a sud con lo Stato di San Marino e Sassofeltrio, a sud-ovest con San Leo e ad ovest con Poggio Torriana.\nIl territorio comunale comprende anche un'exclave: la frazione di Pieve Corena, separata dal resto del comune dallo Stato di San Marino e distante 12\u00a0km da Verucchio.\nOrigini del nome.\nIl nome del sito deriva dal latino \"verruculus\", maschile di \"verrucula\" (\"piccola verruca\") nel senso figurato di rialzo, altura, in riferimento al rilievo su cui sorge il paese.\nStoria.\nOrigini e antichit\u00e0.\nL'origine di Verucchio risale a tempi molto antichi. Le campagne di scavo effettuate fra il 1893 e il 1894, poi negli anni settanta, e infine riprese nel 2005, hanno restituito oltre 600 sepolture databili tra il X e il VII secolo a.C. I ricchi corredi funerari (monili, fibule, vestiario, vasellame, armi, finimenti per cavalli) e le complesse attivit\u00e0 rituali, consentono di riconoscere nelle tombe una manifestazione della civilt\u00e0 villanoviana, fase pi\u00f9 antica della civilt\u00e0 etrusca. Tramite i corredi funebri \u00e8 stato possibile riconoscere alcuni tratti che caratterizzavano la vita dei gruppi aristocratici. Verucchio rappresentava durante l'et\u00e0 del ferro e fino all'et\u00e0 orientalizzante un punto centrale nel controllo delle rotte adriatiche che collegavano la Grecia e l'Oriente con l'Europa centrale e settentrionale, in particolar modo per i traffici commerciali legati all'ambra baltica. Le abbondanti testimonianze di quest'epoca sono raccolte nel Museo civico archeologico, che espone i reperti provenienti dalle necropoli limitrofe.\nVerucchio conobbe il tramonto della societ\u00e0 Etrusca e fu presto influenzato da quella romana godendo della vicinanza con Rimini (\"Arimmna\" per gli Etruschi); quest'ultima godette di un notevole sviluppo sotto i romani (che la ribattezzarono \"Ariminum\"), data anche la sua posizione sulle vie consolari Flaminia ed Emilia.\nIl centro del paese si svilupp\u00f2 ai piedi dello sperone su cui oggi sorge il centro abitato in quanto i Romani erano interessati a controllare le vie di comunicazione verso l'interno.\nDopo le invasioni barbariche e il domino bizantino l'insediamento di Verucchio torn\u00f2 a spostarsi in cima alla collina per ragioni difensive. Il paese nel 962 sarebbe stato donato dall'imperatore Ottone I ai duchi di Carpegna, una delle prime grandi casate che, insieme ai duchi del Montefeltro, riuscirono a stabilire un controllo stabile sul territorio di Rimini e delle vallate dell'entroterra.\nIl periodo di decadenza del territorio dur\u00f2 fino al XII secolo: nel 1114 Verucchio era gi\u00e0 un \"castrum\" (ovvero un centro fortificato) e di quell'epoca sono le tracce dell'avvento della famiglia dei Malatesta, che diede nuovo impulso alla Romagna e quindi anche a Verucchio.\nMedioevo ed Et\u00e0 Moderna.\nCon la dominazione della potente signoria, Verucchio diventa strategicamente interessante, dominando la vallata del Marecchia e le pianure circostanti, come avamposto per l'avvistamento degli eserciti nemici e come piazzaforte in caso di attacco. I Malatesta, in lotta con il Ducato di Urbino, ne fortificarono la rocca facendone un importante baluardo.\nNel 1353 papa Innocenzo VI affid\u00f2 al cardinale Egidio Albornoz la riconquista dei territori della Romagna che, a causa della lontananza del papato dall'Italia (sono gli anni della cosiddetta \"Cattivit\u00e0 Avignonese\"), stavano sfuggendo al controllo della Chiesa. Nel 1355 il cardinale Albornoz sconfisse i Malatesta e riport\u00f2 i loro domini sotto il controllo diretto della Chiesa. Anche Verucchio rientr\u00f2 sotto il dominio pontificio, ma rimase sostanzialmente nella disponibilit\u00e0 della famiglia Malatesta, il cui rappresentante, Galeotto, venne nominato vicario della Santa Sede per le citt\u00e0 di Rimini, Fano e Pesaro.\nVerucchio venne perduta dai Malatesta per due volte, prima a seguito della sconfitta di Carlo I Malatesta nella battaglia di Zagonara (1424) passando sotto la dominazione dei Visconti, poi definitivamente nel 1462 quando Sigismondo Pandolfo Malatesta (1431-1462) dopo un lungo assedio da parte di Federico da Montefeltro perse la rocca per tradimento.\nLa cittadina conobbe un periodo di decadenza passando di mano in mano a diversi Signori: dopo la conquista della Romagna da parte di Cesare Borgia (1501-1503), la sua caduta e l'altrettanto breve domino dei Veneziani (nov. 1503 - mar. 1506), nel XVI sec. Verucchio ritorn\u00f2 allo Stato della Chiesa divenendo \u201cmezzo per compensare economicamente e politicamente i servigi e i crediti di personaggi dell'entourage papale\u201d\nNel 1516, Leone X (Giovanni de' Medici) lo infeud\u00f2 a Giovanni Maria Giudeo di Domenico Alemanno, ebreo convertito di origine tedesca, eccellente suonatore di liuto. Furono forse proprio queste sue doti di musicista ad attrargli i favori del Papa che prima di nominarlo governatore e conte di Verucchio, gli aveva anche conferito il nome e lo stemma dei Medici. Lo stesso Leone X con bolla del 21 marzo 1518 attribu\u00ec a Verucchio il titolo di citt\u00e0.\nA Giovanni Maria subentr\u00f2 il figlio, Camillo, ma, alla morte di Leone X, il nuovo papa, Adriano VI, nel 1521, avoc\u00f2 alla Santa Sede il dominio diretto della citt\u00e0. Il suo successore, Clemente VII altro papa della casata dei Medici, nel 1525 rinfeud\u00f2 Giovanni Maria, ma questi vendette il feudo ad un altro Medici: Zenobio. Questi pare che acquistasse il feudo grazie alla dote della moglie Ippolita Comnena, che gli subentr\u00f2 alla sua morte, nel 1530, e lo trasmise, con il matrimonio avvenuto nel 1532, a Lionello Pio da Carpi. Il matrimonio si inseriva in una precisa politica dei Pio che, cacciati da Carpi, erano stati investiti dal Papa della titolarit\u00e0 di diversi centri della Romagna ed in quest'area stavano tentando di consolidare il loro potere. L'importanza e l'interesse della Comneno e dei Pio per Verucchio \u00e8 dimostrato anche dalla corrispondenza tra questi e la Comunit\u00e0 di Verucchio. Da Lionello Pio, dopo la morte della moglie Ippolita, il paese pass\u00f2 a suo figlio terzogenito Alberto ma nel 1580, con la bolla di revisione dei titoli feudali di Gregorio XIII del 1\u00ba giugno, Verucchio, come altri feudi, rientr\u00f2 nei domini diretti della Chiesa, sotto cui rimase, nella Legazione di Romagna (con capitale Ravenna) controllata da reggenti dello Stato pontificio.\nPer tutto il XVIII secolo il territorio di Verucchio \u00e8 terra di passaggio di eserciti austriaci, spagnoli e napoletani, fino al 1797 quando con l'arrivo in Italia dell'esercito francese, Verucchio sub\u00ec i rapidi rivolgimenti del periodo napoleonico. Il paese entr\u00f2 a far parte della Repubblica Cispadana, e dopo il breve periodo (1799-1800) di occupazione austriaca e di governo della Cesarea Regia Reggenza, a seguito della pace di Lun\u00e8ville (9 febbraio 1801), Verucchio (con gli altri territori della Legazione di Romagna) rientr\u00f2 stabilmente nella Repubblica Cisalpina (Dipartimento del Rubicone), che nel 1802 prese il nome di Repubblica Italiana e nel 1805 si trasform\u00f2 in Regno d\u2019Italia.\nCon la caduta di Napoleone e la Restaurazione Verucchio, come il resto delle Legazioni e le cosiddette \u201cProvincie di Seconda Recupera\u201d, venne restituito allo Stato Pontificio solo a seguito dell'atto finale del Congresso di Vienna (giugno 1815) dopo un periodo di occupazione napoletana ed austriaca (1814-1815).\nDopo essere insorto nel giugno 1859 contro lo Stato pontificio, nel marzo 1860 Verucchio, come il resto della Romagna, venne, ufficialmente annesso, a seguito dei plebisciti, al Regno di Sardegna, che l'anno seguente, 1861, si trasformer\u00e0 in Regno d'Italia.\nDal Novecento a oggi.\nNella Seconda guerra mondiale Verucchio sub\u00ec il peso dell'occupazione e delle rappresaglie nazi-fasciste. L'episodio pi\u00f9 grave fu l'eccidio dei \"Nove martiri di Verucchio\", fucilati per rappresaglia da soldati tedeschi in ritirata il 21 settembre 1944.\nDurante i drammatici giorni del passaggio della Linea Gotica si assistette ad un durissimo scontro tra alleati e tedeschi in ritirata. Numerosi sfollati riminesi trovarono rifugio in paese e, soprattutto, nella frazione di Villa Verucchio.\nIl comune \u00e8 costituito da due principali abitati: al borgo collinare storico si aggiunge la frazione bassa di Villa Verucchio, nodo dell'attivit\u00e0 economico-industriale.\nSimboli.\nLo stemma di Verucchio \u00e8 stato concesso con decreto del presidente della Repubblica del 3 gennaio 1989.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 871 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nA partire dagli anni \u201870 Verucchio \u00e8 sede del Centro internazionale Ricerche \u201cPio Manz\u00f9\u201d che ha la sua sede nelle frazione di Ponte Verucchio.\nEventi.\nIl periodo agosto/settembre \u00e8 segnato dalle Feste dei Malatesta che trasformano il centro storico in un borgo medievale con parate, banchetti, cene di corte e giostre cavalleresche e d'armi.\nMaggio vede l'allestimento di mostre, convegni, concorsi dedicati alla rosa.\nA luglio, prende l'avvio Verucchio Festival, appuntamento di musica etnica e nuove tendenze musicali giovanili.\nEconomia.\nTurismo.\nIl comune si fregia della Bandiera arancione riconoscimento di qualit\u00e0 turistico-ambientale conferito dal Touring Club Italiano, ed \u00e8 associato al club de I borghi pi\u00f9 belli d'Italia.\nInfrastrutture e trasporti.\nRimini \u00e8 facilmente raggiungibile tramite la Via Marecchiese, che attraversa Villa Verucchio.\n\u00c8 ben collegato anche con l'autostrada Adriatica, i cui caselli \"Rimini nord\" e \"Rimini sud\" sono situati a breve distanza.\nA circa 14\u00a0km si trova lo scalo ferroviario di Santarcangelo di Romagna, sulla linea Bologna-Ancona."}
{"id": "575649", "revid": "125272541", "url": "https://it.wikipedia.org/wiki?curid=575649", "title": "LZ 127 Graf Zeppelin", "text": "L'LZ 127 \"Graf Zeppelin\" fu un dirigibile rigido costruito in 21 mesi dalle officine Zeppelin di Friedrichshafen, entrato in servizio il 18 settembre 1928. Il \"Graf Zeppelin\" fu l'aeronave per il trasporto passeggeri che ebbe maggior successo in quel periodo.\nOriginariamente costruito come aeronave sperimentale, l'LZ 127 si dimostr\u00f2 cos\u00ec affidabile che fu presto utilizzato per i viaggi spettacolari che lo resero famoso, tra cui il giro del mondo e la traversata artica, che fecero da traino pubblicitario per i primi voli di linea transatlantici.\nIl progetto.\nPer finanziarne la costruzione, il dottor Hugo Eckener fece una tourn\u00e9e promozionale con l'equipaggio dell'LZ 126 (consegnato alla US Navy dove prest\u00f2 servizio come USS \"Los Angeles\" ZR-3). Questa iniziativa frutt\u00f2 donazioni per 2,5 milioni di Reichsmark, che coprirono circa il 30% dei costi complessivi. Il Governo tedesco copr\u00ec un ulteriore 30%, e la Luftschiffbau Zeppelin GmbH invest\u00ec circa 3 milioni. I costi complessivi furono quindi di circa 8,3 milioni di Reichsmark.\nL\"'LZ 127 \"Graf Zeppelin\"\" fu varato l'8 luglio 1928, in occasione del 90\u00ba anniversario della nascita di Ferdinand Graf von Zeppelin, fondatore della ditta, alla presenza di sua figlia, la contessa Hella von Brandstein-Zeppelin. Il progetto del LZ 127 \"Graf Zeppelin\" era un'evoluzione del LZ 126. La differenza pi\u00f9 evidente era la maggior lunghezza, 236,6\u00a0m contro 200,0\u00a0m, mentre il diametro era simile, con il \"Graf Zeppelin\" largo quasi 3\u00a0m in pi\u00f9 rispetto al predecessore. Questa scelta di mantenere un diametro simile, rispetto ad un significativo allungamento dell'aeronave, era obbligata dall'hangar in cui era avvenuto l'allestimento del dirigibile: ai fianchi dell'aeronave non restava che un metro di spazio dalle pareti, mentre dal tetto mancavano solo 65\u00a0cm. Questa scelta comport\u00f2 che il \"Graf Zeppelin\" avesse un rapporto lunghezza/diametro non molto vantaggioso: era troppo sottile per quella lunghezza, il che non consentiva di sfruttare al meglio le capacit\u00e0 di carico di un'aeronave di quelle dimensioni.\nAltra differenza significativa rispetto al LZ 126 era l'adozione di una nuova lega di duralluminio, ricoperta di una vernice a base di zirconio come protezione contro l'ossidazione. Per il resto i due zeppelin erano concettualmente simili. Adottavano entrambi 5 motori ad elica, che spingevano in configurazione 2: 2: 1; la coppia in posizione pi\u00f9 avanzata era installata pi\u00f9 esternamente. I motori erano Maybach VL2, 12 cilindri a V che potevano essere alimentati sia a benzina, sia a gas.\nSimili erano anche le lunghe gondole di comando, che ospitavano, oltre al ponte di comando e alla sala radio, anche gli alloggi per i passeggeri.\nLa soluzione di allungare la gondola in modo da rendervi possibile l'alloggiamento dei passeggeri era stata introdotta dalla Luftschiffbau Zeppelin GmbH con l'LZ 120 \"Bodensee\" (poi \"Esperia\"), il primo zeppelin civile postbellico. I primi zeppelin passeggeri disponevano di una cabina interna ricavata nella parte centrale dell'involucro. Solo con l'LZ 129 \"Hindeburg\" i progettisti tedeschi sarebbero tornati a questa soluzione, che consentiva di realizzare ambienti passeggeri pi\u00f9 ampi.\nCome i suoi predecessori fu costruito a Friedrichshafen dal cantiere aeronavale Luftschiffbau Zeppelin GmbH. Il comandante Hugo Eckener mise in servizio l'aeronave il 18 settembre 1928, per la DELAG (Deutsche Luftschiffahrts-Aktiengesellschaft - \"Societ\u00e0 Tedesca Dirigibili da Trasporto\").\nL'allestimento interno.\nLa gondola del \"Graf Zeppelin\" misurava 30 metri di lunghezza e nel punto di larghezza massima 6 metri. Sul lato di dritta si apriva la porta di accesso. Da qui si dipartiva un breve corridoio: verso sinistra si apriva la porta della sala comune per i passeggeri che fungeva anche per sala da pranzo; a destra la sezione comando, con cabina radio, sala carte, un piccolo quadrato ufficiali, cabina comando e la cucina, munita di un piano di cottura a piastre elettriche e di due forni, anch'essi elettrici. La sala comune, che misurava circa 5 metri per 6, ospitava una coppia di tavoli da 4 persone ed una coppia di tavoli da 6 persone, ove veniva servito il pranzo. A differenza dei grandi dirigibili transatlantici per servizio passeggeri, come il successivo LZ 129 \"Hindeburg\" ed i contemporanei britannici R100 ed R101, che avevano sale da pranzo e passeggiate, il \"Graf Zeppelin\" disponeva di quest'unico ambiente per i passeggeri. In fondo alla sala da pranzo si apriva il corridoio delle cabine. Qui si affacciavano cinque cabine per lato, tutte dotate di una finestra, ciascuna arredata con un divano letto, il cui schienale poteva diventare un secondo letto. Completavano il comfort per i passeggeri un piccolo scrittoio ed un guardaroba. Alle cabine seguivano i due bagni passeggeri, uno per gli uomini ed uno per le donne, con servizi dotati di acqua calda. In fondo al corridoio, dove la gondola principale si raccordava con l'involucro, si trovavano le cabine per gli steward, e l'accesso alla passerella principale, che percorreva tutto il dirigibile da prua a poppa lungo il fondo dell'involucro. Una seconda passerella era ricavata nel telaio longitudinale principale, spina dorsale del dirigibile che percorreva l'aeronave in tutta la sua lunghezza ad 1/3 del diametro dell'involucro. Se gli steward, che dovevano restare a disposizione dei passeggeri alloggiavano nella gondola principale, il resto dell'equipaggio aveva gli alloggi all'interno dell'involucro, lungo la passerella inferiore, in posizione centrale tra i motori intermedi ed il motore di poppa. Lungo la passerella inferiore anche la stiva e i serbatoi per carburante, acqua di zavorra e gas di riserva. Per accedere alla passerella inferiore, oltre che dal fondo della gondola di comando, era disponibile una scaletta verticale situata nella sala carte. Altre scalette consentivano l'accesso alle gondole motore.\nLungo la passerella superiore posta nel telaio longitudinale, si trovavano l'accesso alla piattaforma di osservazione, posta sulla sommit\u00e0 dell'involucro, ed i condotti di ventilazione e scarico. Sul fondo della gondola e sul motore di coda erano installati due \"paraurti\" di gomma gonfiabili. Questa coppia di \u201cpalloni ammortizzatori\u201d, muniti di una camera d'aria che veniva gonfiata in fase d'atterraggio, rappresentava l'unico punto di contatto del dirigibile a terra. Ereditati dai primi zeppelin, nell'\"Hindeburg\" sarebbero stati sostituiti da una ruota sterzante con ammortizzatore che fungeva da carrello d'atterraggio.\nLungo la gondola erano installate due eliche che, azionate dal flusso d'aria, alimentavano tramite dinamo due gruppi di batterie. Il primo gruppo alimentava l'apparato radio; la stazione dell'LZ 127, servita da tre operatori, era allora la pi\u00f9 grande che fosse mai stata installata su un velivolo, e si occupava sia delle comunicazioni radio di servizio, sia di trasmettere telegrammi privati dei passeggeri. Il secondo gruppo di batterie invece forniva l'energia per l'illuminazione a bordo funzionando anche come riserva.\nViaggi principali.\nDall'11 al 15 ottobre 1928, un mese dopo il primo volo, il \"Graf Zeppelin\" effettu\u00f2 la sua prima traversata atlantica. Partito da Friedrichshafen alle 07:54 dell'11 giunse alla base di Lakehurst nel New Jersey la mattina del 15 ottobre, avendo percorso 9.926\u00a0km in 111 ore. Nonostante i venti contrari che avevano rallentato il viaggio, Eckener biss\u00f2 il successo della trasvolata dell'LZ 126 compiuta quattro anni prima. Il giorno successivo, il 16 ottobre, si svolse per le strade di New York una ticker-tape parade, in onore del dirigibilista tedesco e del suo equipaggio.\nIl giro del mondo (1929).\nIl giro del mondo ebbe luogo dal 1\u00ba agosto al 4 settembre 1929, con tappe a Tokyo, Los Angeles e Lakehurst presso New York. In 35 giorni e 6 tappe vennero percorsi complessivamente 49.618 km.\nIl viaggio cominci\u00f2 con il trasferimento da Friedrichshafen agli Stati Uniti. Il punto di partenza e di arrivo per il giro del mondo era stato deciso dal magnate statunitense William Randolph Hearst, che in cambio del finanziamento del viaggio si era assicurato l'esclusiva per i \"reportage\" giornalistici da bordo. La partenza fu la mattina del primo agosto alle 3.30 da Friedrichshafen. L'LZ 127 vol\u00f2 sopra la Spagna e da l\u00ec sull'Oceano Atlantico, dove incapp\u00f2 in violente tempeste. Il \"Graf Zeppelin\" fece alcuni giri su New York prima di dirigersi a Lakehurst, il punto di partenza per il giro del mondo. Questa prima tappa dur\u00f2 95 ore e 22 minuti.\nLa sera del 7 agosto cominci\u00f2 il \"giro del mondo americano\", cio\u00e8 con partenza e ritorno a Lakehurst. L'aeronave fece rotta di ritorno verso Friedrichshafen, dove arriv\u00f2 il 10 agosto.\nIl 15 agosto cominci\u00f2 il \"giro del mondo tedesco\", cio\u00e8 con Friedrichshafen come punto di riferimento per partenza e arrivo. Il \"Graf Zeppelin\" arriv\u00f2 a Tokyo il 19 agosto. Il volo dur\u00f2 101 ore e 49 minuti. Nella capitale giapponese l'equipaggio e i passeggeri furono ricevuti dal governo nella residenza estiva dell'imperatore. L'aeronave ripart\u00ec il 23 agosto e dopo 68 ore di volo sull'oceano Pacifico raggiunse San Francisco, e il mattino successivo atterr\u00f2 a Los Angeles: questo fu il primo volo senza scalo di un aeromobile sopra l'oceano Pacifico. Il \"Graf Zeppelin\" infine si diresse a New York, dove vol\u00f2 intorno alla Statua della Libert\u00e0 e ricevette una grandiosa accoglienza. Qui fin\u00ec, il 19 agosto, dopo 21 giorni, il giro del mondo americano.\nDurante il breve soggiorno a New York, Hugo Eckner disegn\u00f2 sul globo storico della citt\u00e0 la rotta del \"Graf Zeppelin\", e fu ricevuto dal presidente statunitense Herbert Hoover.\nIl viaggio di ritorno verso Friedrichshafen cominci\u00f2 il 1\u00ba settembre alle 7.18. La rotta passava per l'Atlantico, le Azzorre, la Spagna e la Francia. Dopo 4 giorni e 19 ore, l'LZ 127 raggiunse Costanza la mattina del 5 settembre. La popolazione anche qui riserv\u00f2 all'aeronave una calorosa accoglienza. Circa 40\u00a0000 spettatori salutarono l'aeronave al termine del giro del mondo tedesco. Questo viaggio dimostr\u00f2 che lo Zeppelin era adatto al servizio passeggeri.\nTra i passeggeri, in questo viaggio, c'era anche Charles E. Rosendahl, un alto ufficiale dell'aviazione della marina americana e la giornalista britannica Lady Grace Marguerite Hay Drummond-Hay, unica donna a bordo e perci\u00f2 la prima a circumnavigare il mondo per via aerea.\nViaggio al polo nord (1931).\nGi\u00e0 nel luglio 1930 Hugo Eckener aveva intrapreso col \"Graf Zeppelin\" un viaggio di tre giorni verso la Norvegia e l'isola Spitsbergen, per testare il comportamento del dirigibile in condizioni ambientali artiche. Poco dopo fu effettuato un viaggio di tre giorni verso l'Islanda; ambedue i viaggi trascorsero senza problemi tecnici degni di nota.\nL'idea di incontrarsi al polo nord con un U-Boot dell'esploratore Hubert Wilkins dovette essere accantonata, dopo che il vecchio sottomarino di Wilkins fu affondato nel fiordo di Bergen, a seguito di ripetuti problemi tecnici.\nEckener allora cominci\u00f2 a progettare l'incontro con una nave di superficie. Il finanziamento dell'impresa doveva essere assicurato tramite uno scambio postale con la nave con la creazione di un timbro postale speciale \"Polo Nord\". Data la pubblicizzazione dell'impresa, furono presto venduti francobolli per 200 000 marchi e raccolte 75\u00a0000 lettere da tutto il mondo per 300\u00a0kg di peso. La nave partner, il rompighiaccio sovietico \"Malygin\", sul quale era ospite anche Umberto Nobile, trasportava circa 120\u00a0kg di posta. Solo con la vendita dei francobolli fu coperta la maggior parte delle spese. Il rimanente fu coperto dalla dall'associazione internazionale Aeroarctic e dalla casa editrice Ullstein, che si era assicurata l'esclusiva sui \"reportage\" da bordo.\nIl \"Graf Zeppelin \"fu estensivamente modificato da nave passeggeri a laboratorio volante per ospitare i numerosi apparecchi di rilevamento e le attrezzature scientifiche per la missione polare. Una cabina di poppa fu convertita in laboratorio geomagnetico, in un'altra cabina fu rimosso il pavimento ed installata una macchina fotografica panoramica, costruita appositamente, dotata di nove obiettivi per il rilevamento fotografico oltre a due macchine stereofotografiche della ditta Zeiss per la fotogrammetria. Il viaggio dur\u00f2 una settimana, dal 24 al 31 luglio 1931. Il \"Graf Zeppelin\" percorse 10.660\u00a0km (di cui 8600 senza scalo), con una velocit\u00e0 media di 88\u00a0km/h, malgrado alcuni inconvenienti ai motori.\nObiettivi del viaggio.\nTutti i partecipanti furono soddisfatti del confortevole viaggio, la temperatura interna non scese mai al di sotto dei 5\u00a0\u00b0C, e l'aeronave aveva dimostrato di essere adatta al clima polare anche se non pot\u00e9 superare la latitudine 82\u00b0 Nord per limiti assicurativi.\nViaggio in Egitto e Palestina (1931).\nIl \"Graf Zeppelin\" effettu\u00f2 un viaggio in Egitto e in Palestina tra il 9 e il 13 aprile 1931.\nL'aeronave part\u00ec da Friedrichshafen il 9 aprile 1931, sotto il comando di Hugo Eckener. La rotta segu\u00ec la valle del Rodano e continu\u00f2 sorvolando La Corsica, la Sardegna, la Sicilia e Malta. La mattina del 10 aprile alle 5.15 furono raggiunte le coste libiche nei pressi di Bengasi. il volo prosegu\u00ec verso Alessandria d'Egitto, Il Cairo e le piramidi di Giza. La mattina dell'11 aprile il \"Graf Zeppelin\" attracc\u00f2 all'aeroporto di Almaza, presso il Cairo, davanti a 30\u00a0000 spettatori entusiasti che dovettero essere tenuti a distanza con gli idranti. Dopo una breve sosta l'aeronave fece rotta verso Gaza e alle ore 10 arriv\u00f2 a Gerusalemme, dove si ferm\u00f2 sopra il Santo Sepolcro, spegnendo i motori e sostando in silenzio per qualche minuto. Quindi si diresse di nuovo verso l'Egitto, dove fece un breve scalo ancora ad Almaza e da dove ripart\u00ec alle 17.30. Nella notte tra l'11 e il 12 aprile sorvol\u00f2 Tripoli e il mare Mediterraneo, raggiungendo all'alba Creta. La rotta di rientro segu\u00ec la costa greca occidentale e quella dalmata. Alle 21.30 il \"Graf Zeppelin\" sorvol\u00f2 Zagabria, e nella notte Vienna, Passau, Augsburg e Ulm. Alle ore 7 del 13 aprile l'aeronave rientr\u00f2 alla base a Friedrichshafen, dopo aver percorso 9600\u00a0km in 96 ore di volo in cui aveva sorvolato 14 paesi su tre continenti.\nServizio transatlantico.\nLa prima traversata atlantica ebbe luogo gi\u00e0 dall'11 al 15 ottobre 1928, tre mesi dopo l'entrata in servizio; era il settimo viaggio dell'aeronave, che arriv\u00f2 negli USA in 111 ore e 44 minuti. Eckener non scelse una data a caso: coincideva infatti con i festeggiamenti per l'anniversario della scoperta dell'America, per attirare l'attenzione del pubblico sul viaggio.\nSotto Hugo Eckener, tra il 1931 e il 1937 fu effettuato un regolare servizio tra la Germania e il Brasile, talvolta con scalo in Spagna, a Siviglia. All'epoca, su questa tratta, era il collegamento aereo pi\u00f9 veloce, e l'unico senza scalo. Il \"Graf Zeppelin\" fu il pioniere del volo transatlantico. Venivano effettuati inoltre voli interni all'Europa, e verso il Nordamerica.\nFino al dicembre 1935 l'aeronave aveva percorso 1,35 milioni di chilometri, e trasportato 12.000 passeggeri.\nIl successore doveva essere l'LZ 128, la cui costruzione fu annullata a seguito dell'incidente del dirigibile britannico R101, che rese manifesti i rischi dell'idrogeno. Il vero successore fu quindi l'LZ 129 \"Hindenburg\", inizialmente previsto per essere riempito d'elio.\nPrestazioni e record.\nL'aeronave percorse complessivamente 1,7 milioni di chilometri nel corso di 590 viaggi (senza mai un incidente), per un totale di 17.177 ore di volo (quasi due anni). Comp\u00ec 143 traversate atlantiche e una del Pacifico. Furono trasportati trentaquattromila passeggeri (di cui 13.110 paganti) e 78.661\u00a0kg di merci.\nLZ\u00a0127 \"Graf Zeppelin\" detiene tuttora due record mondiali FAI:\nAmbedue i record furono realizzati il 1\u00ba novembre 1928 nel viaggio da Lakehurst a Friedrichshafen. Tuttavia non rappresentano le migliori prestazioni in assoluto, poich\u00e9 altri viaggi, come il volo di 118 ore per Recife del novembre 1935 (l'atterraggio fu ritardato per disordini politici), cos\u00ec come i record realizzati da dirigibili militari, non sono riconosciuti dalla FAI.\nLa fine.\nIl \"Graf Zeppelin\" si trovava in volo sull'Atlantico, di ritorno da Recife, quando l'operatore radio ricevette la notizia dell'incidente dell'\"Hindenburg\". L'equipaggio fu subito informato dal comandante von Schiller, mentre la cosa fu nascosta ai passeggeri fino al loro arrivo a Friedrichshafen, l'8 maggio 1937. La Deutsche Zeppelin Reederei stabil\u00ec di sospendere i voli passeggeri fino all'accertamento delle cause dell'incidente. \nIl 18 giugno l'aeronave fu portata a Francoforte e ormeggiata in un hangar: questo fu il suo ultimo viaggio. Il \"Graf Zeppelin\" fu messo fuori servizio il 19 luglio 1937. Dopo la rimozione dell'idrogeno serv\u00ec da attrazione turistica: molte persone pagavano il biglietto per poterlo visitare.\nCon lo scoppio della seconda guerra mondiale, l'aeronave, bench\u00e9 ancora efficiente, fu smantellata a Francoforte nel 1940, insieme all'LZ 130 Graf Zeppelin II.\nLo smantellamento fu giustificato con il bisogno di recuperare l'alluminio della struttura interna per le esigenze dell'industria bellica. Tuttavia non c'era un'obiettiva necessit\u00e0 di far saltare in aria l'hangar (6 maggio 1940). Il ministro dell'aviazione Hermann G\u00f6ring non aveva mai fatto mistero della propria avversione per i dirigibili. Durante una visita, poco prima della distruzione, dalla gondola dell'aeronave disse ai giornalisti e a i fotografi radunati sotto: "}
{"id": "575656", "revid": "125109384", "url": "https://it.wikipedia.org/wiki?curid=575656", "title": "Nastro perforato", "text": "Il nastro perforato \u00e8 un sottile nastro di carta (raramente di altri materiali) flessibile utilizzato per memorizzare informazioni sotto forma di perforazioni (fori) praticate longitudinalmente in posizioni predeterminate (piste) ad intervalli regolari.\nRappresenta un'evoluzione del sistema a schede perforate dei telai Jaquard, le quali dovevano essere preparate singolarmente e poi agganciate le une alle altre nella sequenza corretta.\nApplicazione.\nIl nastro perforato ha trovato applicazione in macchine nelle quali era necessario comandare l'attivazione degli attuatori in modo sincronizzato con il tempo mediante la lettura sequenziale delle file di fori.\nL'applicazione pi\u00f9 nota \u00e8 stata nella telescrivente con la codifica a 5 bit (corrispondenti a 5 piste) del Codice Baudot. In questo caso il nastro, della larghezza di circa 1,75\u00a0cm (11/16 di pollice), \u00e8 dotato di un sesto foro di dimensioni inferiori posto tra la seconda e la terza pista utilizzato dal meccanismo di trascinamento.La densit\u00e0 tipica era di 10 righe per pollice e la velocit\u00e0 di lettura/scrittura doveva necessariamente essere sincrona con la velocit\u00e0 di trasmissione (da 75 a 110 Baud).\nUn'altra applicazione degna di rilievo \u00e8 stata agli albori della storia dell'informatica quale dispositivo di memorizzazione di programmi. Nastri di 1 pollice di larghezza (2,54\u00a0cm) con 8 piste (pi\u00f9 il foro guida tra la terza e la quarta pista) permettevano la codifica ASCII a 8 bit con una densit\u00e0 approssimativa di 10 righe per pollice.La velocit\u00e0 di lettura tipica era di 10 rps (\"Row Per Second\", righe per secondo), 300 rps in sistemi pi\u00f9 sofisticati e poteva arrivare a 2.000 rps nei sistemi pi\u00f9 veloci, a lettura ottica.\nNonostante la apparente fragilit\u00e0, il nastro perforato consentiva agevoli riparazioni o modifiche poich\u00e9 il codice di fori poteva essere decodificato anche \"a vista\".\nIn virt\u00f9 della sua natura meccanica, \u00e8 divenuto inadeguato con il crescere delle velocit\u00e0 di trasmissione richieste ed \u00e8 stato soppiantato da dispositivi pi\u00f9 moderni, quali ad esempio i nastri magnetici."}
{"id": "575660", "revid": "729019", "url": "https://it.wikipedia.org/wiki?curid=575660", "title": "Strada statale 163 Amalfitana", "text": "La strada statale 163 Amalfitana (SS 163) \u00e8 una strada statale italiana che collega le localit\u00e0 della costiera amalfitana. La realizzazione dell'opera venne iniziata nel 1832 e terminata il 26 aprile 1850.\nStoria.\nLa strada statale 163 venne istituita nel 1953 con il seguente percorso: \"Innesto con la SS. n. 145 (Meta) - Positano - Amalfi - Innesto con la SS. n. 18 (Vietri sul Mare).\"\nPercorso.\nIl suo tracciato, lungo circa 50\u00a0km, presenta numerose curve e tornanti ed \u00e8 a una sola corsia, piuttosto ristretta, per ogni senso di marcia.\nInizia a Meta dalla strada statale 145 Sorrentina e dopo aver attraversato una breve tratta collinare, nel territorio del comune di Piano di Sorrento, raggiunge la sponda meridionale della penisola sorrentina, nel territorio del comune di Vico Equense (localit\u00e0 Tordigliano-Chiosse), per poi attraversare i comuni della costiera amalfitana, costeggiando il mare fino a Vietri sul Mare ed immettendosi infine nella strada statale 18 Tirrena Inferiore.\nLungo il percorso sono spesso presenti chioschi allestiti da ambulanti che, profittando delle frequenti piazzole di sosta, vendono i prodotti tipici della zona, come i limoni o i peperoncini piccanti.\nIn estate, a causa della grande affluenza turistica, alcuni tratti subiscono particolari difficolt\u00e0 di scorrimento: infatti vengono presi diversi provvedimenti per limitare l'intenso traffico come il divieto di circolazione dei veicoli lunghi e dei mezzi pesanti nelle ore diurne; inoltre accade spesso che, nei tratti pi\u00f9 stretti, ci sono rallentamenti dovuti al contemporaneo passaggio di autobus nelle due direzioni.\nDal suo tracciato si originano due strade che oltrepassano i monti Lattari, ovvero la ex strada statale 366 di Agerola e la ex strada statale 373 di Ravello.\nIl percorso \u00e8 quasi interamente sviluppato nella provincia di Salerno ad eccezione del tratto iniziale che rientra nella citt\u00e0 metropolitana di Napoli, si attraversano infatti i comuni della costiera sorrentina: Vico Equense, Piano di Sorrento e Meta."}
{"id": "575664", "revid": "81103", "url": "https://it.wikipedia.org/wiki?curid=575664", "title": "Riccardo II (Shakespeare)", "text": "Riccardo II (\"King Richard the Second\" o \"The Tragedy of King Richard the Second\") \u00e8 un dramma storico composto da William Shakespeare intorno al 1595 e basato sulla vita del re Riccardo II d'Inghilterra, ultimo del ramo principale dei Plantageneti. \u00c8 la prima parte di una tetralogia, denominata in seguito \"Enrieide\", a cui seguono tre parti, dedicate ai successori di Riccardo: \"Enrico IV, parte 1\", \"Enrico IV, parte 2\", \"Enrico V\". Sebbene l'edizione delle opere nel First Folio ponga l'opera tra i drammi storici di Shakespeare, la precedente \"Quarto edition\" del 1597 la chiamava tragedia.\nLa vicenda storica da cui Shakespeare trae il suo dramma \u00e8 quella della ribellione dei Pari d'Inghilterra, che termin\u00f2 con l'abdicazione del monarca e la sua morte in prigione, assassinato. Sullo sfondo del passaggio di consegne che implica il crollo di un regime, anzi di una concezione di autorit\u00e0, si sussegue una lotta per il potere intinta nel sangue, mentre proseguono lo sfacelo economico e il saccheggio dello Stato.\nTrama.\nLa trama si apre con un evento gi\u00e0 compiuto che si presuppone come antefatto (cosa che ha lasciato molte perplessit\u00e0 nella critica), cio\u00e8 la misteriosa morte di Thomas Woodstock, duca di Gloucester, dietro la quale, secondo alcune illazioni malcelate, ci sarebbe la mano del re Riccardo II. Questo episodio \u00e8 propedeutico al contrasto tra Bolingbroke e Mowbray, due Pari del regno che si imputano a vicenda la morte di Gloucester. Ne sorge una contesa che si realizza in una giostra il cui giudice e garante \u00e8 proprio Riccardo. La contesa viene interrotta dal re, il quale decreta l'esilio a vita per Mowbray e un esilio di 10 anni (poi ridotti a 6) per Bolingbroke. Le scene successive mostrano in che modo Bolingbroke, assetato di rivalsa, sfruttando come scusa la confisca non prevista dei suoi beni, ritorna in patria dalla Francia (luogo dell'esilio), pianificando una sommossa con l'appoggio del popolo per rovesciare il trono di Riccardo. Questi, tradito da molti suoi nobili fidati, inizia a vivere il suo cammino tragico e sofferto che lo porter\u00e0, non prima di avergli dato pi\u00f9 volte la vana illusione di riuscire a conservare il potere, ad abdicare in favore di Bolingbroke, a dover leggere le sue accuse pubblicamente dinnanzi alla Camera dei Comuni (costrizione da cui viene poi sgravato per grazia dello stesso Bolingbroke), all'arresto con conseguente carcerazione nella Torre di Londra e, infine, alla morte, anch'essa avvenuta in circostanze misteriose.\nProspettive filosofiche e psicologiche.\nAll'interno del \"Riccardo II\", come sempre nel teatro shakespeariano, i temi storico-politici fanno da sfondo a questioni di ordine filosofico e psicologico. In particolare, ci\u00f2 che il dramma mette a tema \u00e8 la questione rinascimentale dell'uomo inteso come ente divino, da un lato, di contro alla secolarizzazione del soggetto, dall'altro lato. &lt;br&gt;\nInoltre, centrale nel dramma \u00e8 l'aspetto \"narcisistico\" del protagonista, che - convinto del suo essere sovrano per volere divino - presenta numerosi motivi di comparazione con la descrizione del narcisismo e dell'autismo nella riflessione della psicanalisi moderna.\nRappresentazioni e adattamenti.\nLa prima rappresentazione di cui ci sia giunta notizia avvenne il 9 dicembre 1595, quando Robert Cecil, I conte di Salisbury assistette ad il dramma messo in scena a casa di Sir \"Edward Hoby\", ed \u00e8 noto che i sostenitori di Robert Devereux, II conte d'Essex pagarono affinch\u00e9 \"Riccardo II\" fosse messo in scena al \"Globe Theatre\" il 7 febbraio 1601 per fomentare la rivolta contro la Corona.\nL'opera conobbe un certo successo nel XVIII secolo; nel Ventesimo secolo il ruolo di Riccardo \u00e8 stato interpretato da attori del calibro di John Gielgud (Old Vic, 1929), Maurice Evans (Old Vic, 1934), Paul Scofield (Old Vic, 1952); nel XXI, da Kevin Spacey (Old Vic, 2005) ed Eddie Redmayne (Donmar Warehouse, 2011). \nDue allestimenti italiani di rilievo furono quelli di Giorgio Strehler al Piccolo Teatro di Milano il 23 aprile 1948 con Gianni Santuccio e quello di Gianfranco De Bosio con Glauco Mauri al Teatro Stabile di Torino il 26 febbraio 1966, nella splendida traduzione di Mario Luzi."}
{"id": "575671", "revid": "23390", "url": "https://it.wikipedia.org/wiki?curid=575671", "title": "Omoerotico", "text": ""}
{"id": "575676", "revid": "21880", "url": "https://it.wikipedia.org/wiki?curid=575676", "title": "Decapodi", "text": ""}
{"id": "575677", "revid": "124263634", "url": "https://it.wikipedia.org/wiki?curid=575677", "title": "Baia di San Francisco", "text": "La baia di San Francisco \u00e8 un estuario poco profondo in cui sfociano importanti fiumi della California, per gettarsi poi nell'Oceano Pacifico; tra i fiumi ci sono il Sacramento e il San Joaqu\u00edn oltre ad altri corsi d'acqua provenienti dalle montagne della Sierra Nevada. Tecnicamente il Sacramento sfocia nella baia di Suisun, che attraverso lo stretto di Carquinez si collega alla baia di San Pablo al cui imbocco incontra il fiume Napa; quest'ultima baia a sua volta nella sua estremit\u00e0 meridionale si apre nella baia di San Francisco. \nTuttavia \u00e8 uso riferirsi all'insieme di tutte queste baie interconnesse con il nome di \"baia di San Francisco\". La baia \u00e8 situata nello Stato della California degli Stati Uniti d'America, circondata da una ricca e popolosa regione conosciuta come San Francisco Bay Area, dominata dalle grandi citt\u00e0 di San Francisco, Oakland e San Jose.\nGeografia fisica.\nLa baia copre una superficie stimata tra i 1.040 e i 4.160\u00a0km\u00b2, a seconda che siano o meno inclusi nelle misurazioni i golfi minori e secondari (come la baia di San Pablo), gli estuari, le lagune e le paludi. La parte principale si estende longitudinalmente da 5 a 20\u00a0km e per circa 90\u00a0km da nord a sud. La misura precisa dell'area \u00e8 complicata dalla graduale bonifica delle zone paludose, attuata fin dalla met\u00e0 dell'Ottocento, di almeno un terzo della baia. Recentemente, inoltre, alcune di queste aree sono state ripristinate.\nStoria.\nIl primo europeo a raggiungere la baia di San Francisco, il 4 novembre 1769, fu l'esploratore spagnolo Gaspar de Portol\u00e1, che, non riuscendo raggiungere il porto di Monterey, ormeggi\u00f2 nei pressi dell'odierna cittadina di Pacifica. Una spedizione di 63 uomini dell'equipaggio si port\u00f2 nella localit\u00e0 di Sweeney Ridge a 366 metri s.l.m. da dove scoprirono la baia. Sweeney Ridge \u00e8 oggi compreso nel Golden Gate National Recreation Area e il sito della scoperta \u00e8 segnalato da un monumento.\nInvece il primo europeo ad entrare nella baia, attraverso il Golden Gate, il 5 agosto 1775, fu l'esploratore spagnolo Juan de Ayala, che con la sua nave \"San Carlos\", ormeggi\u00f2 in una baia di Angel Island chiamata, appunto, Ayala Cove.\nQuesta famosa baia fu il centro dell'insediamento americano nel Far West durante il XIX secolo. Gli americani cercarono invano di comprare questo eccellente porto naturale sul Pacifico dal Messico, finch\u00e9 non la conquistarono durante la guerra messicano-statunitense del 1846-1848.\nDurante la corsa all'oro della California degli anni cinquanta del XIX secolo, la baia di San Francisco divenne in breve tempo il porto marittimo pi\u00f9 grande del mondo, primato che mantenne fino alla fine del XIX secolo. L'importanza della regione si accrebbe quando dapprima Alameda e due mesi dopo Oakland, divennero il capolinea occidentale della ferrovia transcontinentale nel 1869. Oggi la baia continua a ospitare una delle aree pi\u00f9 industrializzate e popolate degli Stati Uniti, come seconda pi\u00f9 grande area urbana del West con circa 8 milioni di residenti.\nLa baia contiene otto ponti che attraversano la baia principale e le baie interne."}
{"id": "575678", "revid": "767487", "url": "https://it.wikipedia.org/wiki?curid=575678", "title": "China Girl (film 1987)", "text": "China Girl \u00e8 un film del 1987 diretto da Abel Ferrara.\nAmbientato in una New York dove due si sono dichiarati guerra, \u00e8 la rivisitazione in chiave noir della storia di \"Romeo e Giulietta\", impersonati da un pizzaiolo italiano (Richard Panebianco) e dalla sorella di un boss della mafia cinese (Sari Chang). Nel cast, oltre ai due esordienti, James Russo, David Caruso e l'attrice del Living Theatre Judith Malina.Nel film \u00e8 presente la canzone di Paul Hipp, che nel film interpreta Nino, e di Abel Ferrara inedita \"Midnight for you\"\nTrama.\nNegli anni ottanta a New York vi sono due quartieri che da anni combattono per la supremazia: Little Italy e Chinatown. Dato che i trafficanti e i commercianti della Cina hanno messo le mani su locali, ristoranti e alberghi dell'Abruzzo e della Sicilia, gli italiani hanno risposto con le armi, incontri truccati di boxe e scazzottate per le sporche strade. La storia ha luogo in Canal Street, quartiere confinante tra i territori delle due superpotenze. Il giovane pizzaiolo italiano abruzzese Tony \u00e8 un ragazzo molto diverso dai suoi coetanei, perch\u00e9 mentre questi non sanno far altro che la guerra, egli pensa ad un modo per trovare la pace e la tranquillit\u00e0 tra le due fazioni. Inoltre il fanciullo \u00e8 anche in cerca del vero amore e lo trova una notte in discoteca. Tony si incontra con la bella e seducente Tyan, cinese sorella di un capobanda di gangster. I due sono fatti l'uno per l'altra e immediatamente esplode l'amore. Ma il fratello di Tyan \u00e8 un uomo che odia profondamente gli italiani e quando scopre la sua relazione tenta di eliminare Tony. Ma anche il giovane italiano ha un fratello protettore che lo difende scontrandosi con il rivale. Anche i boss di Chinatown e Little Italy vengono a sapere dell'amore tra Tony e Tyan e cercano di separarli in tutti i modi, tanto che anche gli innamorati stessi ne sentono il bruciore della sofferenza. Infatti dopo la scoperta del loro fidanzamento alcuni amici cari muoiono per loro e successivamente i due progettano di fuggire dalla zona per stare in pace una volta per tutte. Ma una sparatoria tra i capibanda dei due quartieri newyorkesi li uccide entrambi."}
{"id": "575680", "revid": "6066", "url": "https://it.wikipedia.org/wiki?curid=575680", "title": "Filone Alessandrino", "text": ""}
{"id": "575682", "revid": "339392", "url": "https://it.wikipedia.org/wiki?curid=575682", "title": "Papa Anacleto", "text": ""}
{"id": "575683", "revid": "806064", "url": "https://it.wikipedia.org/wiki?curid=575683", "title": "Macis", "text": "Il macis (chiamato anche \"mace\" o \"fiore della noce moscata\") \u00e8 una spezia culinaria, originaria delle isole Molucche.\nSi tratta di una parte del frutto del \"Myristica fragrans\" Gronov., un albero sempreverde, che pu\u00f2 raggiungere l'altezza di 20 m.\nIn particolare il macis \u00e8 la parte interna del frutto (endocarpo) e riveste il seme, che costituisce la pi\u00f9 conosciuta noce moscata, un'altra spezia ottenuta dalla medesima pianta.\nIl macis \u00e8 di color rosso brillante nel frutto fresco; diventa di colore arancione con l'essiccazione.\nUsi.\nIl macis, dal sapore pi\u00f9 delicato della noce moscata, \u00e8 utilizzato in cucina per piatti salati composti di colore chiaro e luminoso, giallo o arancione, in modo analogo allo zafferano, cos\u00ec come nella preparazione di \"miscele di spezie\" (ad esempio il curry), negli aceti speziati, per la conservazione delle verdure o nella preparazione di liquori casalinghi come il nocino. \u00c8 gradevole nelle salse di formaggio e grattugiato fresco."}
{"id": "575689", "revid": "161374", "url": "https://it.wikipedia.org/wiki?curid=575689", "title": "Persecuzioni dei cristiani nell'impero romano", "text": ""}
{"id": "575692", "revid": "124146843", "url": "https://it.wikipedia.org/wiki?curid=575692", "title": "Coppa UEFA 2002-2003", "text": "La Coppa UEFA 2002-2003 \u00e8 stata la 32\u00aa edizione dell'omonima competizione. \u00c8 stata vinta dal Porto nella finale contro il , giocata allo Stadio de la Cartuja di Siviglia e decisa nei tempi supplementari. Fece il suo debutto il Kazakistan.\nFinale.\nFormazioni.\nUomo partita:\nGuardalinee:\nQuarto uomo:"}
{"id": "575694", "revid": "3831", "url": "https://it.wikipedia.org/wiki?curid=575694", "title": "Dinastia Flavia", "text": ""}
{"id": "575696", "revid": "1856513", "url": "https://it.wikipedia.org/wiki?curid=575696", "title": "Aero Tropical", "text": "Aero Tropical era una compagnia aerea cargo angolana attiva tra il 1996 ed il 1999; la sua base operativa era a Luanda presso l'aeroporto 4 de Fevereiro.\nFlotta.\nLa flotta era costituita da un Antonov An-12 e un Antonov An-32B.\nIncidenti.\nIl 27 febbraio 1996 l'Antonov An-12 registrato ER-ACE \u00e8 precipitato nei pressi di Lucapa durante un volo proveniente da Luanda, uccidendo tutte le 8 persone a bordo."}
{"id": "575698", "revid": "339392", "url": "https://it.wikipedia.org/wiki?curid=575698", "title": "SA 4 Ganef", "text": ""}
{"id": "575699", "revid": "339392", "url": "https://it.wikipedia.org/wiki?curid=575699", "title": "SA 3 Goa", "text": ""}
{"id": "575700", "revid": "1705737", "url": "https://it.wikipedia.org/wiki?curid=575700", "title": "Troma", "text": "La Troma Entertainment \u00e8 una casa di produzione e distribuzione cinematografica indipendente statunitense, fondata da Lloyd Kaufman e Michael Herz nel 1974.\nLa compagnia produce film indipendenti e a basso costo, che presentano un alto tasso di sequenze splatter e di nudit\u00e0, politicamente scorretti e irriverenti, molti dei quali sono divenuti dei cult movie. Ha prodotto e distribuito oltre 800 film, tra cui i primi lavori di registi come James Gunn, Trey Parker, Matt Stone, Brian De Palma e Oliver Stone, e attori come Robert De Niro, Kevin Costner, Samuel L. Jackson e Marisa Tomei.\nTra i titoli pi\u00f9 famosi prodotti o distribuiti dalla Troma vi sono \"The Toxic Avenger\", \"Tromeo and Juliet\" (rivisitazione in chiave splatter ed erotica di \"Romeo e Giulietta\" di William Shakespeare), \"Sgt. Kabukiman N.Y.P.D.\", \"Terror Firmer\" e \"Cannibal! The Musical\". La casa di distribuzione DigitMovies Cinema si sta occupando di portare in Italia in DVD e Blu-ray le pi\u00f9 famose pellicole Troma con la collana \"Tromaland\".\nStoria.\nGli inizi: le commedie sexy adolescenziali.\nNel 1971 Lloyd Kaufman fond\u00f2 la Armor Films, che produsse due soli film ma che \u00e8 considerata il prototipo della Troma. Il primo film prodotto dalla Troma fu la commedia sexy \"Squeeze Play!\", co-diretta da Kaufman ed Herz nel 1979. Seguirono altre tre commedie sexy adolescenziali, contenenti nudit\u00e0 femminili e scene erotiche: \"Waitress!\", \"Stuck on You!\" e \"The First Turn-On!\", tutte dirette dalla coppia Kaufman-Herz.\n\"Il vendicatore tossico\": il primo successo.\nLa svolta per la Troma avvenne nel 1985. Quell'anno arriv\u00f2 infatti il primo grande successo: l'horror \"The Toxic Avenger\", diretto da Kaufman e Herz, storia di un ragazzo che cade in un barile di rifiuti tossici e diviene un mostro dotato di una forza sovrumana che combatte il crimine armato di uno spazzolone.\nCostato 500.000 dollari, \"The Toxic Avenger\" riscosse un ottimo successo nelle sale che lo proiettavano a mezzanotte, ed \u00e8 divenuto il film simbolo della Troma. Ha generato tre sequel e ha dato origine a una serie di fumetti e di cartoni animati. L'immagine di Toxic che alza al cielo lo spazzolone \u00e8 divenuto il logo della Troma.\nGli altri successi.\nSulla scia del grande successo ottenuto in tutto il mondo, soprattutto in Giappone, da \"Il vendicatore tossico\", nel 1986 la Troma produsse \"Class of Nuke 'Em High\", horror che narra di Tromaville, la cittadina che fa da sfondo a quasi tutti i film prodotti dalla Troma, che viene infestata da un mostro creato dalle scorie nucleari, co-diretto da Kaufman e Richard W. Haines. Anche questo film ha generato due sequel: ' e '.\nNel 1988 fu la volta di \"Troma's War\", parodia dei film di guerra come \"Rambo\". Il film, diretto da Kaufman, fu censurato dalla MPAA, che obblig\u00f2 il regista ad alcuni tagli. Per questo motivo, \"Troma's War\" riscosse un successo minore dei film precedenti, rifacendosi per\u00f2 sul mercato dell'home video. Nel 1991 la Troma produsse \"Sgt. Kabukiman N.Y.P.D.\", co-diretto dalla coppia Kaufman-Hertz. Il film narra di un sergente che riceve i poteri di kabukiman e combatte il crimine con l'ausilio di bacchette, ventagli e ombrellini. Il protagonista \u00e8 divenuto uno dei simboli della Troma e torner\u00e0 in altri film, incontrando i vari personaggi della casa di produzione come il \"vendicatore tossico\".\nNel 1996 Kaufman diresse \"Tromeo and Juliet\", un altro grande successo della Troma. Il film rivisita la celebre tragedia shakespeariana secondo lo stile della Troma, quindi con abbondanti scene di sesso e una violenza esagerata. Nel 1999 la Troma produsse quello che \u00e8 forse il suo film pi\u00f9 ambizioso, vale a dire \"Terror Firmer\", diretto da Kaufman basandosi sul suo libro \"All I Needed to Know About Filmmaking I Learned From The Toxic Avenger\". Il film narra di un regista cieco che sta realizzando un nuovo sequel de \"Il vendicatore tossico\", ma la lavorazione viene continuamente interrotta da una misteriosa donna che, a poco a poco, uccide nei modi pi\u00f9 efferati i membri della troupe.\nLa distribuzione.\nOltre che nella produzione, la Troma \u00e8 molto attiva anche nella distribuzione di pellicole proprie o altrui. La Troma ha cos\u00ec acquistato negli anni molti film, di ogni genere e data, distribuendoli nei cinema di seconda visione o direttamente in home video.\nUno dei primi titoli acquistati dalla Troma fu \"Blood Sucking Freaks\", diretto con il titolo \"Sardu: The Incredible Torture Show\" da Joel M. Reed nel 1976. La Troma cambi\u00f2 il titolo e reinser\u00ec le scene tagliate dalla censura, quindi lo ridistribu\u00ec nei cinema e in seguito in VHS e DVD, facendo divenire il film un gran successo.\nTra i titoli pi\u00f9 noti distribuiti dalla Troma c'\u00e8 \"Cannibal! The Musical\", diretto da Trey Parker e Matt Stone (la coppia che dar\u00e0 vita alla serie animata \"South Park\"). Tratto da una storia vera, il film \u00e8 un musical irriverente e demenziale, in perfetto stile Troma. La Troma ha distribuito altri film divenuti \"cult\", come \"Killer Condom\", \"Maniac Nurses\", \"Scream Baby Scream\", \"Rabid Grannies\", \"Il bosco 1\" di Andrea Marfori e anche un film di Dario Argento: \"La sindrome di Stendhal\".\nLa Troma oggi.\nOggi la Troma \u00e8 molto attiva sul web e continua a produrre, distribuire e acquistare titoli per l'home video.\nTra gli ultimi film prodotti dalla Troma vi sono \"\" (2006), diretto da Lloyd Kaufman, che narra di un nutrito gruppo di polli che si trasformano in zombi e invadono Tromaville, la commedia fantascientifica \"Uchuujin from Outer Space\" (2007) e l'horror \"Terror Talk\" (2007).\nLa Troma e la televisione.\nLa Troma ha anche prodotto due serie televisive: \"The Tromaville Caf\u00e9\" (1997), co-diretta da Lloyd Kaufman e James Gunn, e \"Troma's Edge TV\" (30 puntate girate nel 2000).\nIl Tromadance Festival.\nOgni anno la Troma organizza a Park City, nello Utah, il Tromadance Festival. Il festival presenta film, cortometraggi e documentari rigorosamente indipendenti, provenienti da tutto il mondo. Il miglior lavoro viene distribuito in DVD e segnalato sul sito ufficiale della Troma. Inoltre Kaufman funge da consulente, istruendo i registi su come realizzare un perfetto film indipendente.\nIl Dogpile 95.\nNel maggio 2002 Lloyd Kaufman annunci\u00f2 al Festival di Cannes la nascita del Dogpile 95, una dottrina parodia del Dogma 95. Il manifesto del Dogpile 95 \u00e8 composto da dieci regole, che parodizzano e sovvertono quelle del Dogma 95. Ad esempio, nel punto 6, ove il Dogma 95 proibisce l'azione superficiale (nei film non ci devono essere scene violente e armi) il Dogpile 95 ordina di inserire nei film pi\u00f9 violenza, pi\u00f9 armi, pi\u00f9 rapporti lesbici e pi\u00f9 tette.\nLa Tromette.\nLa cosiddetta Tromette \u00e8 l'eroina di un film della Troma. \u00c8 l'equivalente della \"Scream Queen\" hollywoodiana, ovvero un'avvenente ragazza in pericolo che urla a squarciagola. La Tromette differisce per\u00f2 dalla classica \"scream queen\": \u00e8 infatti dotata di uno spirito pi\u00f9 combattivo e di un'irrefrenabile voglia di sesso.\nIl prototipo della Tromette \u00e8 presente in \"Squeeze Play!\", che narra di un gruppo di ragazze avvenenti che sfidano i loro coetanei maschi a una partita di softball. La prima apparizione ufficiale di una Tromette risale al 1985, quando in \"Il vendicatore tossico\" entra in scena Sarah, la fidanzata cieca di Toxic Avenger, interpretata da Andree Miranda, che verr\u00e0 sostituita nei sequel successivi da Phoebe Legere, divenuta una delle pi\u00f9 celebri Tromettes.\nTra le pi\u00f9 note Tromettes vi sono anche Monique Dupree, Jane Jensen (la Juliet di \"Tromeo and Juliet\"), Debbie Rochon, Alyce LaTourelle e Jennifer Bablist.\nLe Tromettes sono presenti anche fuori dallo schermo, soprattutto al Festival di Cannes, dove annualmente si esibiscono sulla passerella, e sul sito ufficiale della Troma, dove viene eletta mensilmente la Tromette del mese.\nStile e influenze.\nLo stile della Troma \u00e8 inconfondibile: una contaminazione di vari generi quali lo splatter, l'horror, la fantascienza, la commedia demenziale e l'action, supportati da un linguaggio scurrile e politicamente scorretto.\nI film della Troma presentano molte sequenze ricorrenti, come una gamba staccata, il cosiddetto \"Penis Monster\" (un pene mostruoso dotato di vita propria), evirazioni, vomito e scatologia.\nLa tematica pi\u00f9 ricorrente \u00e8 quella ecologista anti-nucleare, affrontata in vari film.\nLe pellicole della Troma hanno influenzato molti registi, come Joe Dante, Quentin Tarantino, Robert Rodriguez, Eli Roth, Alexandre Aja, Andreas Schnaas, Bobby, Peter Farrelly, \u00c1lex de la Iglesia, Santiago Segura ed Edgar Wright."}
{"id": "575701", "revid": "339392", "url": "https://it.wikipedia.org/wiki?curid=575701", "title": "SA 2 Guideline", "text": ""}
{"id": "575703", "revid": "339392", "url": "https://it.wikipedia.org/wiki?curid=575703", "title": "SA 1 Guild", "text": ""}
{"id": "575706", "revid": "33689", "url": "https://it.wikipedia.org/wiki?curid=575706", "title": "British Aerospace Dynamics Seaslug", "text": ""}
{"id": "575708", "revid": "287204", "url": "https://it.wikipedia.org/wiki?curid=575708", "title": "Gora Molinara", "text": "La Gora Molinara \u00e8 un canale artificiale situato nel basso varesotto costituito in parte da acque derivate dal Ticino presso Vizzola Ticino e in parte da acque di risorgiva. Dopo un percorso di circa 10 km il canale sbocca nel Naviglio Grande nel territorio del comune di Castano Primo in localit\u00e0 Tinella a valle della Cascina Castellana.\nLa derivazione delle acque dal Ticino in zona detta \"Barbelera\", un'ansa del fiume nelle vicinanze di Castelnovate, d\u00e0 luogo al \"Cavo Oggetto\", in questo vengono poi convogliate le acque di risorgiva formando la roggia chiamata Gora Molinara che era utilizzata in passato per alimentare mulini (ad esempio il Molinaccio) ed opifici e a scopo irriguo.\nStoria.\nLa prima pergamena dalla quale si pu\u00f2 desumere l'esistenza di un canale risale al 1343 ed \u00e8 un passaggio di propriet\u00e0 di alcuni prati e delle relative \"regioni d'acqua\". La prima menzione scritta di un canale costituito dalla derivazione del Ticino risale al 1542 in un documento del Regio Ducale Fisco in cui viene richiesto un contributo per l'utilizzo delle sue acque. Da un fascicolo custodito nel archivio di Lonate Pozzolo risulta l'esistenza, in epoca anteriore alla costruzione del Naviglio (intorno al 1179), di una roggia che terminava a Turbigo e che venne poi tagliata dal Canale Ticinello. \nNel tempo la bocca cambi\u00f2 ubicazione in seguito all'andamento delle piene del fiume, nei primi tre km del suo percorso il canale assume il nome di Cavo Oggetto, nel suo percorso, pur seguendo un andamento tortuoso, si mantiene parallelo al Ticino. Sia la costruzione del Canale Villoresi nel 1886 sia la derivazione del Canale Industriale del 1896 ebbero una forte influenza sull'andamento e sullo stato dell'alveo della Gora Molinara.\nUn rogito risalente al 1661 testimonia dell'esistenza di un accordo di regolamentazione per l'utilizzo delle acque, \u00e8 per\u00f2 solo nel 1840 che viene costituito il \"Consorzo della Gora Molinara nella valle del Ticino\", il nome Gora risale al 1850 per distinguere il canale dalla Roggia Molinara di Castano Primo.\nAltri canali della zona.\nOltre alla Gora Molinara, l'Alto Milanese \u00e8 irrigato anche dal Naviglio Grande, dal canale Villoresi e dal Canale Industriale. Quest'ultimo esce anch'esso dal Ticino presso Maddalena, frazione di Somma Lombardo, ed alimenta la grande centrale idroelettrica di Vizzola Ticino. Venne aperto nel 1942 ed \u00e8 lungo 5\u00a0km; dopo aver alimentato anche la vicina centrale di Turbigo, d\u00e0 una parte delle sue acque al Naviglio Grande, poi torna a tuffarsi nel Ticino.\nLa presenza di cos\u00ec tanti canali ad uso irriguo nella zona dell'Alto Milanese si spiega con il fatto che, nell'Ottocento, quest'area era essenzialmente agricola; solo verso gli anni 1870-1880 nacquero le prime industrie tra cui varie filande, tessiture meccaniche per il cotone e fabbriche per il candeggio dello stesso. I canali che fino ad allora erano serviti per uso agricolo, come la Gora Molinara, furono soppiantati dai nuovi canali per uso industriale."}
{"id": "575710", "revid": "26891", "url": "https://it.wikipedia.org/wiki?curid=575710", "title": "IM 99A Bomarc", "text": ""}
{"id": "575714", "revid": "254059", "url": "https://it.wikipedia.org/wiki?curid=575714", "title": "Antinori", "text": "Gli Antinori sono un'antica famiglia patrizia di Firenze. Col tempo ebbero anche il titolo di Marchesi, mentre un ramo napoletano ebbe nel XV secolo il ducato di Brindisi. Ad oggi \u00e8 la decima azienda familiare pi\u00f9 antica del mondo.\nStoria.\nOrigini.\nLa famiglia \u00e8 originaria di Combiate, dove possedeva alcuni castelli nel Medioevo. Con le guerre tra guelfi e ghibellini, ebbero notevoli danni nelle campagne e decisero di trasferirsi a Firenze dove ormai confluivano da pi\u00f9 di un secolo le famiglie pi\u00f9 in vista di tutto il contado agricolo. Le prime case conosciute della famiglia sono in Via de' Serragli, una strada entrata a far parte da poco della citt\u00e0 entro le mura.\nAscesa.\nNel 1302 troviamo Filippo e Chiaro Antinori tra gli iscritti all'Arte della Seta: essi furono tra i protagonisti dell'incredibile successo della seta fiorentina nei mercati europei, e fondarono le filiali corporative di Bruges e Lione. Tra il 1336 e il 1340, gli anni economicamente pi\u00f9 redditizi per la citt\u00e0, gli Antinori avevano avviato una compagnia di affari che era tra le pi\u00f9 rilevanti di Firenze. I capifamiglia Lippo e Piero Antinori erano alla testa di quest'impresa che produceva forti guadagni e che riusc\u00ec anche a salvarsi dalla tragica catena di fallimenti che aveva portato alla chiusura dei banchi dei Bardi, dei Peruzzi e, a catena, di altre imprese. Contemporaneamente all'ascesa economica si manifesta anche quella politica: arrivano le cariche pubbliche come quelle di priore o di gonfaloniere per molti suoi componenti, i quali si distinsero sempre per la condotta prudente e per il buon senso politico. Col passaggio del potere dalla struttura repubblicana a quella granducale, la famiglia resta comunque in buoni rapporti con tutti i membri della classe dirigente, traendo vantaggi dalla buona amministrazione che vede negli Antinori alcuni tra i pi\u00f9 attivi promotori. Nel 1385 Giovanni di Pietro Antinori si iscrisse all'Arte dei Vinattieri: da allora la produzione vinicola non ha avuto sosta.\nDedicarsi ad essa era solo in apparenza una professione \"minore\" e a queste infatti si sarebbero votati presto altri personaggi della famiglia che, con le loro scelte, avrebbero oltrepassato quel tradizionale rapporto di produzione e smercio minuto, comune alla maggior parte dei notabili proprietari di beni rurali. Gi\u00e0 nel XVII il vino Antinori sarebbe diventato cos\u00ec rinomato da ottenere un riconoscimento letterario nel poema celebrativo intitolato \"Bacco in Toscana\" di Francesco Redi. \nXV secolo.\nNel Quattrocento un ramo della famiglia, discendente da Antonio di Giovanni Antinori, si trasfer\u00ec a Napoli, dove ebbe altrettanta fortuna che a Firenze, guadagnandosi la stima del Re e ricevendo il ducato di Brindisi.\nIntanto a Firenze i due fratelli Antonio e Bernardo di Tommaso Antinori si distinguono per il loro successo politico. Il nipote di Bernardo, Niccol\u00f2 Antinori acquista nel 1506 dalla famiglia Martelli il palazzo di famiglia, in quella che poi sar\u00e0 chiamata Piazza Antinori in loro onore. La bella costruzione opera di Giuliano da Maiano e Baccio d'Agnolo fu il suggello della raggiunta prosperit\u00e0 familiare, ed \u00e8 tutt'oggi abitata dagli Antinori.\nEpoca recente.\nDal Duecento ai giorni nostri si possono identificare oltre 400 esponenti del casato Antinori, vissuti nell'arco di circa 27 generazioni, artefici con le loro azioni e con le loro personalit\u00e0 non solo della propria storia, ma anche di quella della citt\u00e0 e dello Stato a cui appartenevano.\nOggi gli interessi familiari sono soprattutto focalizzati sulla produzione vinicola, che ha raggiunto livelli di eccellenza nelle numerose tenute agricole nella zona del Chianti Classico e non solo, con vini rossi, bianchi e vinsanti. Nel Palazzo Antinori di famiglia viene gestito un rinomato ristorante chiamato la \"Cantinetta Antinori\"."}
{"id": "575715", "revid": "1305772", "url": "https://it.wikipedia.org/wiki?curid=575715", "title": "Mace", "text": ""}
{"id": "575716", "revid": "12582", "url": "https://it.wikipedia.org/wiki?curid=575716", "title": "Fiore della noce moscata", "text": ""}
{"id": "575718", "revid": "768068", "url": "https://it.wikipedia.org/wiki?curid=575718", "title": "Arrondissement di Rambouillet", "text": "L\"arrondissement\" di Rambouillet \u00e8 una suddivisione amministrativa francese, situata nel dipartimento degli Yvelines e nella regione dell'\u00cele-de-France.\nComposizione.\nL\"arrondissement\" di Rambouillet raggruppa 81 comuni in 5 cantoni:"}
{"id": "575722", "revid": "834", "url": "https://it.wikipedia.org/wiki?curid=575722", "title": "Cvd", "text": ""}
{"id": "575725", "revid": "26891", "url": "https://it.wikipedia.org/wiki?curid=575725", "title": "Missile V2", "text": ""}
{"id": "575727", "revid": "106601638", "url": "https://it.wikipedia.org/wiki?curid=575727", "title": "Silvano Vigni", "text": "La carriera paliesca.\nLa fama di \"Bastiano\" si lega al Palio di Siena, manifestazione della quale \u00e8 stato uno dei pi\u00f9 grandi fantini della seconda met\u00e0 del novecento. Dopo la consueta maturazione nelle corse provinciali, Bastiano giunge a Siena nel momento di massima gloria di Aceto. Per il Palio di Provenzano del 1978 (rinviato al 3 luglio per pioggia) lo chiama la Selva, contrada che nutre poche pretese per la carriera. In sorte al rione di Vallepiatta \u00e8 infatti toccato Urbino de Ozieri, barbero che ha gi\u00e0 disputato un solo palio, quello di agosto dell'anno prima con la Chiocciola, senza per\u00f2 entusiasmare. La carriera di Bastiano \u00e8 un capolavoro: da una mossa lunga e difficile, l'esordiente fantino prende la testa e, consapevole della potenza di Urbino, lancia il cavallo in una corsa che lo vedr\u00e0 in testa per tutti i tre giri, insidiato solo da un altro fantino esordiente, Cianchino del Montone. Bastiano diventa cos\u00ec l'ottantesimo fantino della storia del Palio (dalle origini ad oggi) ad aver vinto all'esordio, impresa dopo di lui riuscita solo a Giuseppe Pes detto \"il Pesse\" il 2 luglio 1982, il 2 luglio 1989 a Dario Colag\u00e8 detto \"il Bufera\", ad Antonio Villella detto \"Sgaibarre\" il 2 luglio 2003 e il 16 agosto 2007 a Jonathan Bartoletti detto \"Scompiglio\".\nNell'agosto 1978 Bastiano corre per il Nicchio sullo sconosciuto barbero Saputello. Il favorito \u00e8 Aceto, nell'Istrice su Rimini, ma il vero avversario nella carriera sar\u00e0 di nuovo Cianchino, che corre nella Pantera proprio con Urbino. Cianchino prende subito la testa e il fulmineo barbero gli consentir\u00e0 di condurre per tutta la corsa, rintuzzando i tentativi di recupero di Bastiano che giunge secondo.\nIl 1979 \u00e8 meno magnanimo per Bastiano, che corre ambedue le carriere per la Selva, ma non vince (ad agosto nuova vittoria di Urbino, che verr\u00e0 da l\u00ec in poi definitivamente scartato per \"manifesta superiorit\u00e0\"). La seconda vittoria giunge invece l'anno dopo, in occasione del Palio straordinario del 7 settembre 1980, indetto per celebrare il VI centenario della morte di Santa Caterina da Siena. Bastiano veste nuovamente il giubbetto della Selva e il cavallo da montare \u00e8 uno dei pi\u00f9 forti di sempre, Panezio. Per tale motivo la Selva \u00e8 sulla carta una delle grandi favorite della carriera, a fianco del Drago, che si affida al fantino Grinta su Rimini. La mossa \u00e8 difficilissima: si tratta di un \"Palio delle quattro contrade verdi\" (Oca, Bruco, Drago e Selva) e la tradizione senese vuole che le mosse in simili casi siano ardue. In effetti il mossiere Ulrico Ricci deve mandar fuori dai canapi le contrade ben 8 volte, prima di trovare, al nono tentativo, l'allineamento giusto. Selva e Drago, come da pronostico, prendono subito la testa, ma al primo Casato Grinta vola sul tufo, lasciando via libera a Bastiano, che porta il drappellone in Vallepiatta.\nA luglio 1981 Bastiano corre per l'Aquila, grande favorita con Rimini. Alla mossa per\u00f2 il Drago, al nono posto con Canapino su Torquato Tasso, ostacola in modo decisivo l'Aquila all'ottavo, probabilmente per favorire la contrada di rincorsa, la Chiocciola, altra favorita con Aceto su Panezio. Cos\u00ec, quando Aceto entra, scattano prime Giraffa, Pantera, Bruco e Oca, mentre l'Aquila arranca in ultima posizione. Bastiano per\u00f2 non demorde e, approfittando di alcune cadute, si porta in breve in seconda posizione, lanciandosi all'inseguimento della Giraffa. All'inizio del terzo giro il sorpasso avviene e Bastiano vince per l'Aquila un Palio che sembrava ormai perso.\nIl successo toglie ogni ombra sulla classe di Bastiano, tanto \u00e8 che a luglio 1982 la Torre si affida a lui per montare nuovamente Rimini e tornare alla vittoria dopo 21 anni di digiuno. I presupposti per farcela ci sono tutti, ma l'ottimismo torraiolo \u00e8 bruscamente spezzato quando, a poche ore dalla carriera, Rimini si infortuna e non pu\u00f2 correre il Palio. Senza la Torre favorita, vince il Valdimontone con la giovane promessa Giuseppe Pes detto il Pesse su Cuana. Ad agosto dello stesso anno la Torre riceve in sorte proprio Cuana e chiama nuovamente Bastiano: ma la sfortuna si \u00e8 decisamente accanita sulla contrada di Salicotto e la carriera di Bastiano \u00e8 ben al di sotto delle aspettative.\nL'anno dopo Bastiano corre a luglio per il Leocorno. Di nuovo il fantino toscano monta un barbero velocissimo, Benito. Il 3 luglio (il 2 la carriera era stata rimandata per l'invasione della pista da parte di alcuni contradaioli della Chiocciola), dopo una partenza fulminea dell'Onda, proprio il Leocorno prende il comando, seguito dal Bruco con il Pesse su Ascaro. La lotta tra Bastiano e il Pesse \u00e8 serrata, e al secondo Casato il primo cade, lasciando Benito scosso al comando. Il cavallo lecaiolo continua imperterrito e vince il Palio in una strepitosa volata dove ha la meglio sul Bruco e sulla Giraffa in gran rimonta. Anche se caduto, Bastiano ha comunque vinto il suo quarto Palio e i lecaioli lo portano in trionfo.\nGli anni seguenti per\u00f2 non sono facili. Complici gli ultimi acuti di Aceto e gli anni d'oro di Cianchino e del Pesse, Bastiano non riesce pi\u00f9 a vincere nulla, fino al 1990. Quell'anno corre a luglio per la Giraffa e il barbero \u00e8 un ottimo soggetto, il velocissimo Galleggiante. La corsa non ha storia e Bastiano conduce per tutta la carriera, grazie anche alla pessima partenza del favorito Montone (con il Pesse su Figaro) e al reciproco ostacolo delle inseguitrici Torre e Oca. Bastiano coglie cos\u00ec la sua quinta vittoria, che per\u00f2 sar\u00e0 anche l'ultima.\nDopo il successo con la Giraffa, disputa altre sette carriere (l'ultima il 2 luglio 1996 con la Selva), poi decide di abbandonare la corsa senese.\nPresenze al Palio di Siena.\nBastiano ha ottenuto in Piazza del Campo cinque vittorie su trenta carriere disputate. Ha portato alla vittoria due volte la Selva e una volta ciascuna Aquila, Leocorno e Giraffa. Ha anche corso per Nicchio, Torre, Montone, Bruco, Lupa, Chiocciola ed Istrice.\n\"Le vittorie sono evidenziate ed indicate in neretto.\""}
{"id": "575729", "revid": "7969", "url": "https://it.wikipedia.org/wiki?curid=575729", "title": "Via delle bocchette", "text": ""}
{"id": "575733", "revid": "154639", "url": "https://it.wikipedia.org/wiki?curid=575733", "title": "Codex Leningradensis", "text": "Il Codice di Leningrado (Codex Leningradensis, L) \u00e8 un manoscritto del testo masoretico della Bibbia in ebraico, realizzato su pergamena e datato 1008. Oltre al testo biblico vero e proprio presenta le varie notazioni prodotte dai masoreti. In alcuni punti fornisce esempi di decorazioni geometriche (p.es. il testo del canto di Miriam in Esodo, dopo il passaggio del mar Rosso, \u00e8 disposto a forma di onde).\nL'autore, \u0160em\u00fb'\u0113l ben Ya'\u0103q\u014db, dichiara di averlo copiato al Cairo da un manoscritto originale del caposcuola masoreta 'Ahr\u014dn ben M\u014d\u0161eh ben '\u0100\u0161\u00ear. \nL'ordine dei libri \u00e8 diverso da quello attualmente seguito: nel codice 1-2 Cronache precede Salmi, Giobbe precede Proverbi.\nPer la sua interezza, autorevolezza e disponibilit\u00e0 di consultazione, \u00e8 stato negli ultimi due secoli il testo di riferimento per la compilazione delle varie bibbie ebraiche, manoscritte prima e poi stampate. \nIl codice \u00e8 conservato nella Biblioteca Nazionale Russa di San Pietroburgo (gi\u00e0 Leningrado, donde il nome), catalogato con la sigla \"Firkovich B 19 A\". Il precedente possessore, Abraham Firkovich, acquist\u00f2 il manoscritto a Odessa nel 1838, ma non ha lasciato indicazioni circa il passato del codice.\nNel 1935 il manoscritto fu affidato per due anni all'universit\u00e0 tedesca di Lipsia, dove Paul Kahle lo utilizz\u00f2 come base per la terza edizione della \"Biblia Hebraica\" (1937). \nLa Biblia Hebraica Stuttgartensia (BHS=BH4), realizzata nel 1966 da Karl Elliger e W. Rudoph della Deutsche Bibelgesellschaft di Stuttgart (Stoccarda), \u00e8 una revisione della BH3, e dunque ancora basata sul Codice di Leningrado. Ad essa sono seguite altre quattro edizioni (1977, 1983, 1990, 1997). Attualmente la BHS4, e dunque il Leningradensis, costituisce il \"Textus Receptus\", cio\u00e8 il testo di riferimento per le varie edizioni ebraiche e le traduzioni dell'AT. \nIl testo biblico come si trova nel codice contiene il testo della lettera ebraica insieme alle vocali tiberiane e ai segni di cantillazione. Inoltre, sono presenti note masoretiche ai margini. Esistono anche vari supplementi tecnici che trattano dettagli testuali e linguistici, molti dei quali dipinti in forme geometriche. Il codice \u00e8 scritto su pergamena e rilegato in pelle. \nIl Codice di Leningrado, in condizioni straordinariamente incontaminate dopo un millennio, fornisce anche un esempio di arte ebraica medievale. Sedici pagine contengono motivi geometrici decorativi che illuminano passaggi del testo. La pagina del tappeto mostra una stella con i nomi degli scribi sui bordi e una benedizione scritta al centro.\nL'ordine dei libri nel Codice di Leningrado segue la tradizione testuale tiberiana, che \u00e8 anche quella della tradizione successiva dei manoscritti biblici sefarditi. Questo ordine per i libri differisce notevolmente da quello della maggior parte delle bibbie ebraiche stampate per i libri dei Ketuvim. Nel Codice di Leningrado, l'ordine dei Ketuvim \u00e8: Cronache, Salmi, Giobbe, Proverbi, Rut, Cantico dei Cantici, Ecclesiaste, Lamentazioni, Ester, Daniele, Esdra-Neemia. L'ordine completo dei libri \u00e8 riportato di seguito. "}
{"id": "575737", "revid": "77358", "url": "https://it.wikipedia.org/wiki?curid=575737", "title": "Antonello Ronca", "text": ""}
{"id": "575739", "revid": "26891", "url": "https://it.wikipedia.org/wiki?curid=575739", "title": "Bomba volante V-1", "text": ""}
{"id": "575740", "revid": "26891", "url": "https://it.wikipedia.org/wiki?curid=575740", "title": "Missile Wasserfall", "text": ""}
{"id": "575741", "revid": "2013328", "url": "https://it.wikipedia.org/wiki?curid=575741", "title": "BPU Banca", "text": "BPU Banca - Banche Popolari Unite era il settimo gruppo bancario italiano, primo tra le banche popolari, con oltre 3 milioni di clienti, un totale attivo di 64 miliardi di euro, 1.184 sportelli, e 14.825 dipendenti. La sede sociale era a Bergamo.\nDal 1\u00ba aprile 2007 si \u00e8 fusa con la Banca Lombarda dando vita a UBI Banca (oggi Intesa Sanpaolo).\nStoria.\nBPU Banca era stata costituita il 1\u00ba luglio 2003 a seguito della fusione dei gruppi Banca Popolare di Bergamo e Banca Popolare Commercio e Industria."}
{"id": "575742", "revid": "30610", "url": "https://it.wikipedia.org/wiki?curid=575742", "title": "Vladimir Nikolaevi\u010d Toporov", "text": "\u00c8 stato autore di oltre 1500 pubblicazioni, le pi\u00f9 importanti delle quali sono state \"Achmatova e Dante\" (1972), \"Verso la ricostruzione del rito indoeuropeo\" (1982), \"Enea uomo del destino\" (1993), \"Mito, rito, simbolo e immagine\" (1995), \"Santit\u00e0 e santi nella cultura spirituale russa\" (1998), e \"Testo pietroburghese di letteratura russa\" (2003).\nHa tradotto in russo il Dhammapada e ha curato la realizzazione di un vocabolario in cinque volumi dell'antico prussiano.\nIn patria ha ricevuto importanti riconoscimenti: il premio nazionale dell'Unione Sovietica nel 1990 (che per\u00f2 rifiut\u00f2 in segno di protesta per la politica repressiva attuata dal governo sovietico in Lituania), il premio Sol\u017eenicyn nel 1998 e il premio Andrej Belyj nel 2004."}
{"id": "575745", "revid": "1318658", "url": "https://it.wikipedia.org/wiki?curid=575745", "title": "Arrondissement di Saint-Germain-en-Laye", "text": "L\"arrondissement\" di Saint-Germain-en-Laye \u00e8 una suddivisione amministrativa francese, situata nel dipartimento degli Yvelines e nella regione dell'\u00cele-de-France.\nComposizione.\nL\"arrondissement\" di Saint-Germain-en-Laye raggruppa 45 comuni in 16 cantoni:\nStoria.\nL\"arrondissement\" di Saint-Germain-en-Laye fu creato il 7 novembre 1962. Fu riunito il 1\u00ba gennaio 1968 al neoistituito dipartimento degli Yvelines."}
{"id": "575748", "revid": "48344", "url": "https://it.wikipedia.org/wiki?curid=575748", "title": "Pippo Del Bono", "text": ""}
{"id": "575758", "revid": "26891", "url": "https://it.wikipedia.org/wiki?curid=575758", "title": "Razzo V-1", "text": ""}
{"id": "575764", "revid": "1318658", "url": "https://it.wikipedia.org/wiki?curid=575764", "title": "Arrondissement di Versailles", "text": "L\"arrondissement\" di Versailles \u00e8 una suddivisione amministrativa francese, situata nel dipartimento degli Yvelines e nella regione dell'\u00cele-de-France.\nComposizione.\nL\"arrondissement\" di Versailles raggruppa 19 comuni in 10 cantoni:\nNote.\nNota: tre comuni dell\"arrondissement\" di Versailles sono inclusi nel perimetro della citt\u00e0 nuova di Saint-Quentin-en-Yvelines."}
{"id": "575765", "revid": "33689", "url": "https://it.wikipedia.org/wiki?curid=575765", "title": "Peter Handke", "text": "Biografia.\nHandke nasce a Griffen, nella Carinzia (la regione pi\u00f9 meridionale dell'Austria), il 6 dicembre del 1942 da padre austriaco e da madre facente parte della minoranza slovena della regione, morta suicida nel 1971, evento che segner\u00e0 profondamente il giovane Handke (alla prematura morte della madre l'autore dedicher\u00e0 poi il romanzo semi-autobiografico \"Infelicit\u00e0 senza desideri\"). Il legame con le sue radici slovene materne, dato anche per la prossimit\u00e0 geografica con l'allora Slovenia jugoslava, gli stimol\u00f2 fin dalle prime opere l'interesse per la regione balcanica. Handke ha studiato giurisprudenza presso l'Universit\u00e0 di Graz, ma senza laurearsi, perch\u00e9 si \u00e8 dedicato presto alla letteratura in modo esclusivo e molto assorbente, prima attraverso dei pezzi teatrali, poi con racconti, romanzi, saggi, poesie e diari, ai quali si pu\u00f2 aggiungere anche qualche esperienza di sceneggiatore per il cinema.\nSi \u00e8 fatto notare per lo spirito polemico nei confronti della generazione di scrittori che includeva Alfred Andersch, Heinrich B\u00f6ll, Ilse Aichinger e Ingeborg Bachmann, dalla quale fu invitato nel 1966 a recarsi a Princeton, negli Stati Uniti, da dove torn\u00f2 in Europa per dedicarsi alla letteratura d'avanguardia.\nParticolare eco ebbe il suo \"Insulti al pubblico\", che lo metteva in posizione di sperimentatore e \u00aboutsider\u00bb. Presto si dedic\u00f2 per\u00f2 all'introspezione con una scrittura densa e minimale, altamente descrittiva e ricca di visioni quasi cinematografiche che lo hanno fatto paragonare a Alain Robbe-Grillet e altri francesi della \u00ab\u00e9cole du regard\u00bb. Dal suo romanzo \"Prima del calcio di rigore\" (\"Die Angst des Tormanns beim Elfmeter\", 1970) il regista Wim Wenders, con il quale aveva avuto altre collaborazioni, trae il film omonimo. I due sono tornati a collaborare per il film \"Il cielo sopra Berlino\".\nNel 1978 Handke ha diretto il film \"La donna mancina\" (\"Die linksh\u00e4ndige Frau\"), tratto dal proprio omonimo romanzo pubblicato nel 1976. Alla situazione dell'ex-Jugoslavia ha dedicato tre lunghi reportage, e per solidariet\u00e0 contro i bombardamenti sui civili in Bosnia ha rifiutato il premio B\u00fcchner; si sentiva legato a quel tormentato territorio, anche per via delle origini etniche della madre.\nPremi e riconoscimenti.\nNel 2009 \u00e8 stato insignito del Premio Franz Kafka.\nIl 10 ottobre 2019 gli \u00e8 stato assegnato il Premio Nobel per la letteratura per l'anno 2019 \u00abper la sua opera influente che, con ingegno linguistico, ha esplorato le periferie e le specificit\u00e0 dell'esperienza umana\u00bb.\nControversie.\nL'assegnazione del premio Nobel ha sollevato molte critiche da parte di esponenti del mondo della cultura, tra cui Jennifer Egan e Salman Rushdie. La sua presunta vicinanza alla politica di Slobodan Milo\u0161evi\u0107 ha sollevato numerose critiche da parte dei parenti delle vittime della strage di Srebrenica, oltre che dell'ambasciatrice del Kosovo negli Stati Uniti d'America. In riferimento a tali critiche, Handke ha dichiarato di aver manifestato un pensiero a titolo di scrittore e non di giornalista e che le sue non sono idee politiche.\nPosizioni di netta contrariet\u00e0 all'assegnazione di tale riconoscimento sono state manifestate anche dal presidente turco Recep Tayyip Erdo\u011fan, dall'omologo kosovaro Hashim Tha\u00e7i, e dal premier albanese Edi Rama. Il movimento \"Le madri di Srebrenica\" ha chiesto che gli venga revocato il premio Nobel alla luce delle posizioni negazioniste tenute dallo scrittore in riferimento alle stragi compiute dai serbi durante le guerre jugoslave.\nNel 2015 \u00e8 stato nominato cittadino onorario di Belgrado. Il 10 maggio 2021 Peter Hanke \u00e8 stato decorato dal Presidente Serbo Aleksandar Vu\u010di\u0107 con l'ordine di \"Kara\u0111or\u0111e\", con la motivazione \"per tutto quello che ha fatto per il nostro paese, per la nostra Serbia\". Ha ricevuto anche altri premi dalla Repubblica Srpska in Bosnia."}
{"id": "575766", "revid": "61051", "url": "https://it.wikipedia.org/wiki?curid=575766", "title": "Giovanni Battista Casalini", "text": "Partecip\u00f2 all'impresa garibaldina del 1867 e combatt\u00e9 a Mentana.\nTornato a Rovigo, si dedic\u00f2 all'agricoltura e alla vita politica, diventando ben presto il pi\u00f9 forte rappresentante degli interessi economici e sociali degli agrari, alla guida del partito liberale costituzionale.\nDal 1880 al 1883 fu presidente della Societ\u00e0 Operaia di Mutuo Soccorso e Previdenza di Rovigo.\nDal 1883 al 1889 fu sindaco ed amministratore del comune di Rovigo, di nomina prefettizia.\nDal 1895 al 1902 fu presidente della Deputazione Provinciale, da cui combatt\u00e9 l'amministrazione municipale di Rovigo, guidata dal radicale Amos Bernini.\nNel 1890 fond\u00f2 il \"Corriere del Polesine\", organo degli agrari e poi della consorteria clerico-conservatrice.\nGi\u00e0 presidente della Bonifica Polesana, nel 1901 fond\u00f2 l'Associazione Provinciale fra i Proprietari e Fittavoli per contrastare l'attivit\u00e0 delle leghe contadine organizzate da Nicola Badaloni e ne venne eletto presidente.\nAlle elezioni del 1905 furono eletti gli uomini appartenenti al suo gruppo politico conservatore in luogo dei precedenti deputati radicali e socialisti.\nNel 1910 favor\u00ec il sorgere degli zuccherifici nel Polesine.\nDurante il conflitto bellico contribu\u00ec alla mobilitazione civile e - finita la guerra - appoggi\u00f2 l'impresa dannunziana di Fiume e diede sostegno al nascente squadrismo fascista.\nMor\u00ec a Rovigo nel 1923."}
{"id": "575769", "revid": "26891", "url": "https://it.wikipedia.org/wiki?curid=575769", "title": "Missile V1", "text": ""}
{"id": "575774", "revid": "4175", "url": "https://it.wikipedia.org/wiki?curid=575774", "title": "Anfield Road", "text": ""}
{"id": "575778", "revid": "4483115", "url": "https://it.wikipedia.org/wiki?curid=575778", "title": "Tennista", "text": ""}
{"id": "575779", "revid": "86599", "url": "https://it.wikipedia.org/wiki?curid=575779", "title": "Formule di Werner", "text": "In trigonometria, le formule di Werner permettono di trasformare prodotti di funzioni trigonometriche di due angoli in somme e differenze di funzioni trigonometriche. Prendono il nome dal matematico tedesco Johann Werner che le defin\u00ec agli inizi del XVI secolo. Le formule inverse delle formule di Werner si chiamano formule di prostaferesi.\nQuesta categoria di formule trigonometriche \u00e8 raramente utilizzata nella risoluzione di equazioni trigonometriche, poich\u00e9, in genere, porta a una formulazione pi\u00f9 complessa dell'espressione matematica.\nIl valore di queste formule risiede, tuttavia, nel ruolo fondamentale che esse rivestono nell'algoritmo di prostaferesi che storicamente \u00e8 stato uno degli strumenti che hanno permesso ad astronomi e naviganti di semplificare l'esecuzione manuale di moltiplicazioni.\nInoltre, le formule di Werner sono usate in radiotecnica per descrivere la formazione delle bande laterali nei segnali in modulazione di ampiezza.\n\u00c8 necessario aver presente, nel leggere testi in inglese, che l'evoluzione del linguaggio adottato dai matematici anglofoni ha portato a definire queste formule \"Prosthaphaeresis Formulas\" (traduzione letterale: \"Formule di prostaferesi\") e a definire \"Werner Formulas\" (traduzione letterale: \"Formule di Werner\") quelle che in italiano si indicano con il nome \"Formule di prostaferesi\".\nPrima formula di Werner.\nDimostrazione.\nApplicando le formule di addizione e sottrazione:\nAlternativamente, applicando la prima formula di prostaferesi al secondo termine dell'equazione si ottiene\nDa cui, semplificando, si ottiene il primo termine dell'equazione.\nSeconda formula di Werner.\nDimostrazione.\nApplicando le formule di addizione e sottrazione:\nAlternativamente, applicando la terza formula di prostaferesi al secondo termine dell'equazione si ottiene\nDa cui, semplificando, si ottiene il primo termine dell'equazione.\nTerza formula di Werner.\nSe formula_8 si ottiene la seguente identit\u00e0: formula_9\nDimostrazione.\nApplicando le formule di addizione e sottrazione:\nAlternativamente, applicando la quarta formula di prostaferesi al secondo termine dell'equazione si ottiene\nDa cui, semplificando e utilizzando le relazioni che legano le funzioni trigonometriche di angoli opposti, si ottiene il primo termine dell'equazione."}
{"id": "575785", "revid": "125708571", "url": "https://it.wikipedia.org/wiki?curid=575785", "title": "Gianluca Morozzi", "text": "Biografia.\nPrimo di tre fratelli, in seguito al diploma di liceo scientifico ha intrapreso gli studi di giurisprudenza, che tuttavia ha abbandonato.\nDopo gli esordi con la piccola casa editrice ravennate Fernandel, ha raggiunto il grande pubblico grazie al romanzo \"Blackout\", un thriller \"claustrofobico\" interamente ambientato all'interno di un ascensore.\nOltre ai romanzi gi\u00e0 pubblicati, ha all'attivo numerosi racconti, inseriti in diverse antologie.\nNella sua produzione sono frequenti i riferimenti alle esperienze personali, in particolare quelle inerenti alla fede calcistica per il e la musica.\n\u00c8 il chitarrista degli Street Legal, una \"tribute band\" che omaggia Bob Dylan.\nHa suonato nel cd \"Deviazioni\", tributo a Vasco Rossi pubblicato in allegato al \"Mucchio Extra\", realizzando con Andrea Parodi e la Mama Bluegrass Band il brano \"Brava\".\nNel 2008 Carmine Brancaccio ha scritto la sua biografia, dal titolo \"L'era del Moroz. Tra la vita e la scrittura di Gianluca Morozzi\", pubblicata dalla casa editrice Zikkurat.\nConduce insieme a Moreno Spirogi il programma \"L'era del Moroz\" su Radiocitt\u00e0 Fujiko."}
{"id": "575787", "revid": "682976", "url": "https://it.wikipedia.org/wiki?curid=575787", "title": "Back drop", "text": "Il back drop \u00e8 una delle mosse pi\u00f9 classiche e del wrestling; veniva utilizzata soprattutto negli anni ottanta.\nNell'esecuzione l'attaccante si porta dietro l'avversario, su uno dei suoi due fianchi; l'esecutore sistema la sua testa sotto il braccio dell'avversario e lo solleva, buttandosi di schiena sul ring e proiettando a terra il malcapitato.\nQuesta manovra viene erroneamente indicata come Back suplex; ci\u00f2 accade perch\u00e9 vi \u00e8 un'effettiva somiglianza tra le due mosse, poich\u00e9 entrambe prevedono la presa alle spalle dell'avversario e la sua proiezione sul tappeto all'indietro. Tuttavia vi sono differenze in fase di presa: nel back suplex l'esecutore non si pone posteriormente sul fianco dell'avversario, bens\u00ec perfettamente alle sue spalle, cingendolo con le braccia alla vita e terminando la mossa allo stesso modo del back drop."}
{"id": "575790", "revid": "339392", "url": "https://it.wikipedia.org/wiki?curid=575790", "title": "Brandy Rayana Norwood", "text": ""}
{"id": "575791", "revid": "228587", "url": "https://it.wikipedia.org/wiki?curid=575791", "title": "Premier", "text": "Pagine correlate.\nPremier League (disambigua)"}
{"id": "575794", "revid": "4483236", "url": "https://it.wikipedia.org/wiki?curid=575794", "title": "Stati Uniti Messicani", "text": ""}
{"id": "575796", "revid": "33751", "url": "https://it.wikipedia.org/wiki?curid=575796", "title": "Nazionale di calcio della Guinea-Bissau", "text": "La nazionale di calcio della Guinea-Bissau \u00e8 la rappresentativa calcistica della Guinea-Bissau ed \u00e8 posta sotto l'egida della Federa\u00e7\u00e3o de Futebol da Guin\u00e9-Bissau.\nLa federazione \u00e8 stata fondata nel 1974 ed \u00e8 affiliata alla FIFA dal 1986. La nazionale non si \u00e8 mai qualificata a un campionato del mondo e conta tre partecipazioni alla fase finale della Coppa d'Africa, dove non \u00e8 mai andata oltre il primo turno. Vanta una finale, persa per 3-0 contro il nel 1983, nella Coppa Amilcar Cabral.\nNella graduatoria FIFA in vigore da agosto 1993 il miglior posizionamento raggiunto dalla Guinea-Bissau \u00e8 il 68\u00ba posto del novembre 2016, mentre il peggiore \u00e8 il 195\u00ba posto del febbraio 2010. Occupa il 106\u00ba posto della classifica.\nStoria.\nLa nazionale di calcio della Guinea-Bissau esord\u00ec nelle qualificazioni al campionato del mondo in vista del . Sorteggiata contro la , debutt\u00f2 nelle qualificazioni in casa, all'Estadio 24 de Setembro di Bissau, il 1\u00ba giugno 1996, di fronte a 15.000 spettatori. Grazie ai gol di Tavares Pereira all'11\u00ba e al 36\u00ba minuto di gioco, la squadra chiuse il primo tempo in vantaggio per 2-0. I gol di Titi Camara al 53\u00ba e al 54\u00ba minuto riequilibrarono il punteggio, ma il gol di Co Cipriano al 60\u00ba minuto su calcio di rigore diede la vittoria alla Guinea-Bissau. Nella partita di ritorno, disputata allo stadio 28 settembre di Conakry, la Guinea si port\u00f2 in vantaggio con Momo Soumah, ma fu raggiunta da un altro gol di Co Cipriano. Due altri gol di Soumah e Tibou Bangoura diedero la vittoria e il passaggio del turno alla Guinea.\nSconfiggendo per 3-2 lo , nel giugno 2016 la Guinea-Bissau ottenne per la prima volta nella sua storia la qualificazione a una fase finale della Coppa d'Africa (edizione 2017), grazie ai 10 punti in 6 partite ottenuti in un girone con , Zambia e . Grazie a questo risultato, nel novembre 2016 raggiunse la sua posizione pi\u00f9 alta della sua storia nella classifica mondiale della FIFA, il 68\u00ba posto. Debutt\u00f2 nella fase finale della competizione continentale pareggiando per 1-1 contro i padroni di casa del , prima di subire due sconfitte contro (2-1) e (2-0), che ne decretarono l'eliminazione.\nNel marzo 2019, pareggiando per 2-2 contro il , la squadra ottenne nuovamente la qualificazione alla fase finale della Coppa d'Africa, per l'edizione egiziana del 2019; qui chiuse ancora con un'eliminazione al primo turno, dopo le sconfitte contro (2-0) e (2-0) inframmezzate dal pareggio per 0-0 contro il . Una nuova qualificazione, la terza consecutiva, alla Coppa d'Africa fu raggiunta in occasione dell'edizione del 2021; anche in questo caso, la nazionale guineense, a seguito del pareggio contro il e le sconfitte contro la e l', fu eliminata alla fase a gironi, chiudendo all'ultimo posto il gruppo D con un solo punto (a pari merito con il Sudan), nessun gol segnato e 3 subiti.\nRecord individuali.\nDati aggiornati al 2 luglio 2019.\nI giocatori in grassetto sono ancora in attivit\u00e0 con la nazionale.\nRosa attuale.\nLista dei giocatori convocati per la partita di qualificazione alla Coppa d'Africa 2021 contro l' del 26 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "575797", "revid": "327773", "url": "https://it.wikipedia.org/wiki?curid=575797", "title": "Filo da sutura", "text": "Per filo da sutura si intende un filamento utilizzato in chirurgia per la sutura dei tessuti.\nGeneralit\u00e0.\nI fili chirurgici possono essere distinti in base alla: \nAi fili di sutura si richiedono determinate qualit\u00e0: \nLunghezza e calibro dei fili.\nI fili, della lunghezza di circa 50 cm (dai 30 ai 90 cm), sono disponibili in confezioni sterili sigillate.\nIl loro calibro \u00e8 variabile e per il passato veniva indicato con il sistema in uso nella farmacopea americana (USP) che prevedeva una numerazione convenzionale: \nOggi viene adoperato il sistema europeo che identifica i fili, indipendentemente dalla loro natura e caratteristica, con un'unica numerazione corrispondente al loro calibro espresso in decimi di millimetro.\nPer esemplificare:\nCriteri di scelta.\nOgni intervento chirurgico pu\u00f2 prevedere tecniche, spesso anche diverse tra loro, che richiedono fili con caratteristiche specifiche. Poich\u00e9 non esiste un filo ideale che possa rispondere a tutte le esigenze il chirurgo sceglie di volta in volta tra i molti materiali a disposizione. Nelle anastomosi intestinali, ad esempio, vengono usati fili \"assorbibili\" per gli strati interni e \"non assorbibili\" o \"a lento assorbimento\" per quelli esterni.\nPi\u00f9 in generale sui criteri di scelta, qualche volta dettati da indirizzi di scuola o personali, valgono:\nSenza dubbio i fili sintetici, monofilamenti o polifilamenti rivestiti, sono quelli che meglio rispondono alle esigenze della maggior parte delle chirurgie specialistiche. Costituisce un inconveniente di questi fili la memoria e la scarsa tenuta del nodo di fissaggio tanto da richiederne, in alcuni casi, anche cinque."}
{"id": "575798", "revid": "599013", "url": "https://it.wikipedia.org/wiki?curid=575798", "title": "Mark Philippoussis", "text": "Grazie alla sua prestanza fisica (196\u00a0cm per 103\u00a0kg), possedeva un gioco caratterizzato da grande potenza, sia nella battuta che nello scambio da fondo campo, che gli valse il soprannome di \"Scud\".\nAllenato dal padre, Nick Philippousis, un ex calciatore greco (la madre Rosanna \u00e8 italiana), inizi\u00f2 a giocare all'et\u00e0 di sei anni. Nel suo periodo di junior fu anche allenato dal campione di Wimbledon Pat Cash, con il quale per\u00f2 i rapporti terminarono in maniera non serena. Nel 1994 termin\u00f2 quarto nella classifica juniores e divenne subito professionista.\nCarriera.\nNel 1995, all'et\u00e0 di 19 anni, era il pi\u00f9 giovane tennista tra i primi 50 giocatori ATP. Nel 1996 raggiunse il quarto turno agli Australian Open, sconfiggendo Pete Sampras al terzo turno. Il 25 maggio 1997 serv\u00ec una battuta alla velocit\u00e0 record di 229 km/h in una partita poi persa contro Albert Costa.\nNel 1998 raggiunse la sua prima finale in un torneo del Grande Slam. Agli US Open perse contro il connazionale Pat Rafter. Il 29 marzo 1999 entr\u00f2 per la prima volta in carriera nella top ten ATP, restandovi per 11 settimane. Nel torneo pi\u00f9 prestigioso, Wimbledon, arriv\u00f2 fino ai quarti di finale, dovendosi ritirare durante un match contro Sampras al secondo set, dopo aver vinto il primo. Il problema di Philippoussis era la cartilagine del ginocchio sinistro; si dovette infatti sottoporre a un'operazione chirurgica, eseguita in artroscopia il 6 luglio. Torn\u00f2 al tennis giocato sette settimane dopo, ma le sue condizioni fisiche non erano eccellenti.\nTermin\u00f2 il 1999 tra i primi 20 tennisti del mondo, contribuendo in maniera decisiva alla vittoria dell'Australia in Coppa Davis(vinse entrambi i suoi due singolari della finale giocata in Francia, su terra rossa indoor). Nel 2000 perse nel torneo di casa al quarto turno contro il futuro campione Andre Agassi. Al Roland Garros perse al quarto turno dopo che al primo aveva sconfitto Sampras in una maratona terminata 8-6 al quinto set. In quell'anno disput\u00f2 anche le Olimpiadi, perdendo al terzo turno contro Evgenij Kafel'nikov, poi vincitore.\nI problemi al ginocchio continuarono per\u00f2 a tormentarlo e si dovette sottoporre in poco tempo ad altre due operazioni chirurgiche. Nel 2003 il ritorno con una certa continuit\u00e0 al tennis giocato, arrivando fino a disputare la finale di Wimbledon contro Roger Federer. Durante quel torneo, nel match vinto contro Agassi, mise a segno il record australiano di ace, con ben 46 in una partita, a soli tre ace dal record assoluto ATP detenuto da Richard Krajicek.\nPhilippoussis ruppe un'astinenza di due anni aggiudicandosi il torneo di Shanghai, vincendo in finale contro Ji\u0159\u00ed Nov\u00e1k. Inoltre il 30 novembre dello stesso anno sconfisse il tennista spagnolo Juan Carlos Ferrero nella finale della Coppa Davis disputatasi a Melbourne conquistando il punto decisivo per la vittoria australiana.\nIl 2004 si rivel\u00f2 per\u00f2 essere un anno disastroso per il tennista australiano. Prima una sconfitta in Coppa Davis contro la Svezia, poi il quarto turno a Wimbledon, ma da questo torneo fino all'ottobre 2004 vinse soltanto un match, precipitando in una delle peggiori posizioni nel ranking mai raggiunte in carriera dal suo passaggio al professionismo.\nDopo praticamente l'intero 2005 inattivo, Philippousis torn\u00f2 nel 2006 per disputare i tornei dello Slam soltanto grazie ad una wild card, essendo precipitato in classifica oltre la centesima posizione. Lentamente il tennista australiano diede segni di ripresa, anche se i risultati nei tornei ATP tendevano a scarseggiare.\nNel 2006 vinse l'ATP Challenger di Calabasas negli USA in finale contro Amer Deli\u0107.\nSempre nel 2006 torn\u00f2 alla vittoria di un ATP a Newport sull'erba in finale contro Justin Gimelstob.\nQuando tutto sembrava in discesa per il 2007, durante la competizione a squadre nazionali Hopman Cup si ruppe la cartilagine del ginocchio destro. A sorpresa Mark ha giocato le qualificazioni all'ATP 250 di Newport dopo diversi anni dall ultima partita, avendo ottenuto una wild card,ma viene eliminato da Eric Quigley con il punteggio di 6-7, 6-7."}
{"id": "575804", "revid": "767487", "url": "https://it.wikipedia.org/wiki?curid=575804", "title": "Mick Harris", "text": "\u00c8 considerato il primo batterista Heavy metal (assieme a Charlie Benante degli Anthrax e dei S.O.D.) che ha fatto uso del Blast Beat, un groove batteristico fondamentale nel metal pi\u00f9 estremo.\nBiografia.\nOriginario di Birmingham (Inghilterra), si un\u00ec ai Napalm Death nel novembre del 1985, dopo che Miles Ratledge, uno dei fondatori del gruppo, se ne and\u00f2. Tuttavia, Harris lasci\u00f2 i Napalm Death nel 1991, dopo il tour di Harmony Corruption, dato che non era pi\u00f9 interessato al Grindcore e voleva dedicarsi a nuove sonorit\u00e0. Curiosamente, fu proprio lui a coniare il termine \"grindcore\", genere musicale ideato proprio dai Napalm Death.\nDopo la dipartita, Harris fond\u00f2 gli Scorn, una band Dub/Industrial metal, assieme al bassista e cantante Nic Bullen, anch'egli ex membro dei Napalm Death. Bullen lascer\u00e0 il gruppo nel 1995 per motivi personali ed Harris sar\u00e0 l'unico \"timoniere\" del gruppo.\nEgli form\u00f2 un'altra band chiamata Lull, band che dur\u00f2 pochi anni con cui produsse le sue opere pi\u00f9 sperimentali. L'incontro con il jazzista John Zorn gli permise di ampliare le sue viste musicali ed insieme formarono un progetto chiamato Painkiller, che suona una bizzarra miscela di jazz e death metal. Collabor\u00f2 nella seconda met\u00e0 degli anni novanta con Eraldo Bernocchi, chitarrista dei Sigillum S, con cui pubblic\u00f2 cinque album con in alcuni la partecipazione di Bill Laswell.\nAltri progetti del batterista sono stati i Doom e gli Extreme Noise Terror ed altri."}
{"id": "575805", "revid": "339392", "url": "https://it.wikipedia.org/wiki?curid=575805", "title": "Rope Walk", "text": ""}
{"id": "575807", "revid": "125564071", "url": "https://it.wikipedia.org/wiki?curid=575807", "title": "Lleyton Hewitt", "text": "Nel 2001, all'et\u00e0 di 20 anni e 8 mesi, ha raggiunto il numero 1 della classifica ATP, diventando il pi\u00f9 giovane giocatore di sempre ad occupare tale posizione, superando il precedente record di Marat Safin (20 anni e 10 mesi). I suoi maggiori successi in carriera sono stati le vittorie agli US Open nel 2001, a Wimbledon nel 2002 e alle Tennis Masters Cup del 2001 e 2002. In doppio si \u00e8 aggiudicato gli US Open 2000 e con l'Australia ha trionfato nelle edizioni della Coppa Davis 1999 e 2003. Dopo il ritiro dalle competizioni nel 2016, \u00e8 tornato nel circuito ATP nel gennaio 2018 per giocare in doppio.\nCaratteristiche tecniche.\nLa sua aggressivit\u00e0 e il grande spirito combattivo gli hanno permesso di vincere partite che sembravano perse, e la sua voglia di combattere esplode quando urla \u00abC'mon!\u00bb dopo la conquista di un punto importante. Le sue qualit\u00e0 migliori sono i colpi dal fondo, tra cui una splendida risposta e la rapidit\u00e0 nella corsa che gli consente grandi recuperi. Preferisce giocare da dietro la linea di fondo e, data la scarsa potenza dei suoi colpi, in particolare del dritto, basa il suo gioco sul senso della posizione e raramente domina gli scambi. Abile nel difendersi dagli attacchi avversari con precisi passanti, sbaglia raramente e gioca preferibilmente palle lunghe in attesa dell'errore avversario o di piazzare un vincente da fondo campo.\nDi solito scende a rete solo quando l'avversario risponde debolmente o con palle corte smorzate. Malgrado prediliga il gioco da fondo campo, Hewitt \u00e8 particolarmente dotato nelle vol\u00e9e e nelle schiacciate. Campioni come Patrick McEnroe, Jim Courier e Tim Henman lo consideravano il migliore al mondo nell'esecuzione dei pallonetti, il suo colpo migliore che gioca spesso con il topspin. Andre Agassi lo ha descritto nel suo libro \"Open\" come uno dei migliori tennisti della storia nella scelta del colpo da effettuare. Ha migliorato molto il servizio, dal quale trae i migliori benefici nei momenti chiave del match.\nCarriera.\nJuniores.\nNei tornei juniores ha un record in singolare di 44 vittorie e 19 sconfitte. Raggiunse la 17\u00aa posizione in singolare e la 13\u00aa in doppio nel 1997. Quell'anno vinse il suo unico trofeo nel circuito internazionale juniores a Manila battendo in finale Wesley Whitehouse.\nEsordio professionistico e primo titolo ATP.\nHewitt fece il suo esordio nel circuito professionistico nel gennaio 1997, a 15 anni e 10 mesi, perdendo al primo turno dell'Australian Open contro il n\u00ba 64 ATP Sergi Bruguera per 3-6, 4-6, 3-6. Divenne il terzo pi\u00f9 giovane vincitore di un torneo ATP, dopo Aaron Krickstein a Tel Aviv nel 1983 e Michael Chang a San Francisco nel 1988, vincendo nel gennaio 1998 il torneo di Adelaide, battendo tra gli altri Andre Agassi in semifinale e Jason Stoltenberg in finale in tre set. Qualche giorno dopo, al torneo di Sydney vinse per la prima volta contro un top 10 battendo al primo turno il n\u00ba 4 ATP Jonas Bj\u00f6rkman. Quell'anno lasci\u00f2 il College per concentrarsi sulla carriera di tennista e altern\u00f2 le presenze nei tornei Atp e in quelli del circuito Challenger. A fine anno raggiunse il suo miglior ranking ATP con la 100\u00aa posizione in singolare, finendo 164\u00ba nel doppio.\n1999, prima Coppa davis e secondo titolo ATP.\nA inizio 1999 perse le finali ATP nei tornei di Adelaide e di Scottsdale e super\u00f2 per la prima volta il primo turno di un Masters 1000 a Indian Wells, ripetendosi in quello successivo di Miami. Il 9 maggio si aggiudic\u00f2 il torneo ATP di Delray Beach battendo in finale Xavier Malisse. In luglio raggiunse per la prima volta il terzo turno di uno Slam a Wimbledon e qualche giorno dopo esord\u00ec in Coppa Davis nei quarti contro gli Stati Uniti, vincendo entrambi i suoi incontri di singolare contro Alex O'Brien e il n\u00ba 8 ATP Todd Martin. Si ripet\u00e9 in settembre nella semifinale con la Russia, battendo il n\u00ba 2 Yevgeny Kafelnikov e il 36 Marat Safin. In ottobre perse la finale all'ATP di Lione contro il n\u00ba 14 Nicol\u00e1s Lapentti e a fine anno, malgrado le sconfitte in singolare con S\u00e9bastien Grosjean e C\u00e9dric Pioline, vinse la sua prima coppa Davis. Chiuse la stagione al 25\u00ba posto del ranking mondiale in singolare, dopo essere stato 22\u00ba in novembre.\n2000, primo titolo Slam agli US Open in doppio.\nNel 2000 Hewitt raggiunse la sua prima finale di un Grande Slam nel torneo di doppio misto a Wimbledon in coppia con Kim Clijsters, a quel tempo sua compagna, perdendo in finale contro i veterani statunitensi Kimberly Po e Donald Johnson. Nel settembre dello stesso anno vinse il suo primo torneo del Grande Slam quando insieme a Maks Mirny si aggiudic\u00f2 il titolo in doppio agli US Open. Qualche giorno dopo, nel singolare alle Olimpiadi di Sydney fu inaspettatamente sconfitto al primo turno dallo stesso Mirny. Durante quell'annata vinse inoltre 4 tornei ATP di Adelaide, Sydney, Scottsdale e al Queen's in singolare e il Masters 1000 di Indianapolis in doppio in coppia con Sandon Stolle. In dicembre prese parte alla finale di Coppa Davis persa contro la Spagna sulla terra rossa indoor a Barcellona vincendo il primo singolare in 5 set contro Albert Costa e perdendo quello decisivo in 4 set contro Juan Carlos Ferrero. Chiuse la stagione per la prima volta come n\u00ba 1 australiano alla 7\u00aa posizione del ranking mondiale in singolare, dopo essere stato 6\u00ba in novembre, e alla 20\u00aa in doppio.\n2001, primo Slam in singolare agli US Open, Masters Cup e n\u00ba 1 ATP.\nDopo l'ennesima delusione agli Australian Open, dove usc\u00ec al terzo turno, nel giugno 2001 giunse per la prima volta ai quarti al Roland Garros, finendo sconfitto in 3 set dal terraiolo n\u00ba 4 ATP Juan Carlos Ferrero. A Wimbledon fu battuto agli ottavi in 5 set dal n\u00ba 38 ATP Nicolas Escud\u00e9. Il suo primo torneo del Grand Slam in singolare arriv\u00f2 in settembre 2001, sempre agli Us Open, dove sconfisse in finale il quattro volte campione Pete Sampras per 7-6 6-1 6-1. In novembre vinse tutti gli incontri nella Tennis Masters Cup di Shanghai, aggiudicandosi per la prima volta il prestigioso trofeo battendo in finale in tre set S\u00e9bastien Grosjean. Il risultato lo port\u00f2 per la prima volta al n\u00ba 1 del ranking mondiale, il pi\u00f9 giovane della storia, a soli 20 anni e 8 mesi. Alcuni giorni dopo perse la finale di Coppa Davis contro la Francia, vincendo un singolare e perdendo l'altro, nuovamente con Escude, e il doppio. Nel 2001 vinse in singolare anche i tornei ATP di Sydney a inizio anno, la World Team Cup a squadre, il Queen's, a 's-Hertogenbosch e a Tokyo, diradando gli impegni in doppio. Chiuse l'anno con 80 vittorie e 17 sconfitte e come n\u00ba 1 del ranking mondiale.\n2002, trionfo a Wimbledon e seconda Masters Cup.\nNel 2002 Hewitt vinse il suo secondo titolo del Grande Slam aggiudicandosi il torneo di Wimbledon battendo in finale David Nalbandian per 6-1 6-3 6-2. La sua vittoria rafforz\u00f2 l'idea che lo Slam inglese non doveva per forza essere dominato da giocatori forti nel servizio e vol\u00e9e, ma poteva anche essere vinto da giocatori che scambiano da fondo campo come Agassi e lo stesso Hewitt. Sempre nel 2002 vinse il primo Master Series in carriera a Indian Wells, il Queen's per il terzo anno di seguito (diventando il primo dopo John McEnroe a riuscirci), San Jose e la Masters Cup di Shanghai per il secondo anno di seguito battendo Juan Carlos Ferrero in finale.. Fu sconfitto al primo turno negli Australian Open, agli ottavi al Roland Garros e si arrese dopo 4 set ad Agassi nella semifinale dello US Open. Concluse la stagione con 61 vittorie e 15 sconfitte e difese per tutto l'anno la posizione di numero 1 del mondo.\n2003, seconda Coppa Davis.\nNel 2003, l'anno della difesa del titolo di Wimbledon, Hewitt fu sconfitto al primo turno dal qualificato croato Ivo Karlovi\u0107 e ottenne il primato negativo di essere il primo campione uscente di Wimbledon nell'era Open ad essere sconfitto al primo turno. In precedenza era stato sconfitto agli ottavi all'Australian Open e al terzo turno al Roland Garros. In quell'annata si aggiudic\u00f2 2 tornei ATP, il Master Series ad Indian Wells, per il secondo anno di seguito, e il torneo di Scottsdale. Nell'ultima parte della stagione, dopo i quarti agli US Open in cui fu sconfitto da Ferrero gioc\u00f2 solo in Coppa Davis, vincendo in 5 set entrambi i singolari nella semifinale a Melbourne contro gli svizzeri Federer e Kratochvil, e superando nella finale sull'erba di Melbourne gli spagnoli Carlos Moya, per ritiro, e Ferrero in 5 set, conquistando per la seconda volta il trofeo. Termin\u00f2 il 2003 con 36 vittorie e 10 sconfitte come numero 16 del mondo, anche a causa di vari piccoli infortuni.\n2004, finali agli US Open e alla Masters Cup.\nNel 2004 Hewitt \u00e8 diventato il primo giocatore nella storia a perdere in tutti i tornei del Grande Slam dal futuro vincitore: fu sconfitto al quarto turno degli Australian Open da Roger Federer, ai quarti di finale del Roland Garros da Gast\u00f3n Gaudio, ai quarti di finale a Wimbledon da Federer e in finale agli Us Open ancora una volta da Federer. Sempre nello stesso anno vinse i tornei di Sydney, Rotterdam, Washington, Long Island e raggiunse la finale alla Masters Cup sconfitto ancora da Federer. Di rilievo le finali raggiunte nel Masters 1000 di Cincinnati, persa in tre set contro Agassi, e quella a squadre nella World Team Cup, persa contro il Cile. Termin\u00f2 la stagione con 66 vittorie e 17 sconfitte, alla posizione numero 3 del ranking mondiale.\n2005, prima finale agli Australian Open.\nNel 2005 vinse un solo titolo, a Sydney, battendo Carlos Moy\u00e1 in finale. Raggiunse per\u00f2 per la prima volta la finale agli Australian Open, venendo sconfitto da Marat Safin col punteggio di 1-6, 6-3, 6-4, 6-4. Non gioc\u00f2 il Roland Garros a causa di un infortunio, mentre perse in semifinale da Roger Federer sia a Wimbledon sia agli Us Open. Chiuse l'anno con 37 vittorie e 9 sconfitte come n\u00ba 4 del mondo, rinunciando a giocare le finali della Masters Cup.\n2006, 25\u00ba titolo ATP e diversi infortuni.\nIl 2006 fu una stagione negativa per Hewitt anche a causa di molti infortuni. Vinse soltanto il torneo del Queen's mentre nei tornei del Grand Slam usc\u00ec al secondo turno agli Australian Open, al quarto turno al Roland Garros sconfitto da Rafael Nadal futuro vincitore, e infine ai quarti di finale sia a Wimbledon sia agli Us Open, battuto rispettivamente da Marcos Baghdatis e Andy Roddick. A fine stagione perse il singolare giocato in semifinale di Coppa Davis contro l'Argentina, che ebbe accesso alla finale superando 5-0 l'Australia. Chiuse per il settimo anno consecutivo nei primi 20 del mondo con un record di 33 vittorie e 15 sconfitte.\n2007, 26\u00ba titolo ATP.\nAgli Australian Open del 2007 Hewitt fu sconfitto al terzo turno da Fernando Gonz\u00e1lez, futuro finalista. Durante l'anno vinse solo il torneo di Las Vegas, che gli assicur\u00f2 per il decimo anno di fila una vittoria in un torneo ATP. In maggio raggiunse la semifinale al Master Series sulla terra battuta di Amburgo dove perse in 3 set combattuti dallo specialista Rafael Nadal. Fu sconfitto anche agli ottavi del Roland Garros dallo spagnolo, che avrebbe vinto il suo terzo titolo consecutivo. Anche a Wimbledon fu sconfitto agli ottavi, questa volta in quattro combattuti set dall'astro nascente serbo Novak \u0110okovi\u0107.\nAlla fine del torneo Hewitt annunci\u00f2 di aver scelto Tony Roche come nuovo allenatore per i tornei dello Slam e dei Masters. Ai Masters di Montr\u00e9al e di Cincinnati giunse rispettivamente ai quarti e in semifinale, perdendo in entrambe le occasioni da Federer. Partecip\u00f2 come testa di serie n\u00ba 16 agli US Open e per la prima volta in otto apparizioni non raggiunse i quarti, finendo battuto al secondo turno da Agust\u00edn Calleri. Si mantenne per tutto l'anno attorno alla 20\u00aa posizione e chiuse in 21\u00aa.\n2008, operazione all'anca.\nAgli 2008 Australian Open 2008 fu battuto al quarto turno in tre set da Djokovic dopo una battaglia di quasi 5 ore al terzo con Marcos Baghdatis.. Un infortunio all'anca gli compromise in marzo la preparazione per la stagione sulla terra battuta e non pot\u00e9 difendere i punti conquistati ad Amburgo l'anno prima. Al Roland Garros fu sconfitto al terzo turno in 5 set da David Ferrer.\nDopo la sconfitta nei quarti del Queens Club Championship contro Novak \u0110okovi\u0107, Hewitt giunse al quarto turno a Wimbledon, dove fu battuto dal n\u00ba 1 ATP Roger Federer. Si prese quindi un periodo di riposo per guarire l'anca e pot\u00e9 quindi disputare il Torneo olimpico di Pechino, dove perse al secondo turno contro Nadal. Durante il torneo di doppio ebbe una ricaduta del dolore all'anca che lo costrinse a interrompere la stagione e a sottoporsi a un'operazione, chiudendo l'annata al 67\u00ba posto del ranking e, per la prima volta dal 1997, senza alcun titolo vinto.\n2009, 27\u00ba titolo ATP e risalita nel ranking.\nNel 2009 Hewitt fu eliminato al primo turno dell'Australian Open da Fernando Gonz\u00e1lez, raggiunse poi la semifinale al torneo di Memphis dove fu battuto da Andy Roddick. A distanza di due anni dalla vittoria a Las Vegas, torn\u00f2 al successo in un torneo ATP a Houston battendo lo statunitense Wayne Odesnik per 6-2, 7-5, conquistando il suo ventisettesimo torneo da professionista. A giugno fu eliminato al terzo turno del Roland Garros da Rafael Nadal. A Wimbledon la corsa di Hewitt ebbe fine ai quarti di finale, sconfitto in 5 set da Andy Roddick dopo un match giocato con straordinaria intensit\u00e0.\nAl successivo ATP di Cincinnati fu battuto nei quarti di finale da Federer, che lo elimin\u00f2 anche al terzo turno dell'US Open con il punteggio di 4-6 6-3 7-5 6-4. In ottobre fu sconfitto ai quarti dell'ATP 500 di Tokyo dal n\u00ba 49 del ranking Mikhail Youzhny, chiudendo la stagione al 22\u00ba posto, dopo essere sceso al 108\u00ba in febbraio.\n2010, 28\u00ba titolo ATP.\nDopo un periodo di allenamento intenso, Hewitt inizi\u00f2 il 2010 pi\u00f9 in forma dell'anno precedente. Al torneo Medibank International di Sydney fu la testa di serie n\u00ba 4 e raggiunse i quarti di finale dove perse da Marcos Baghdatis. Agli Australian Open vinse agevolmente i primi tre turni, eliminando rispettivamente Ricardo Hocevar, Donald Young e Marcos Baghdatis, per ritiro. Al quarto turno lo attendeva un Federer in gran forma, che lo sconfisse 6-2 6-3 6-4. Al torneo US Men's Claycourt Championships Hewitt si present\u00f2 da detentore del titolo e testa di serie n\u00ba 4. Al primo turno sconfisse Somdev Devvarman 1-6 6-0 7-6, per poi perdere dal futuro vincitore del torneo, l'argentino Juan Ignacio Chela, per 6\u20134 6\u20133. Nel doppio insieme al partner Nathan Healey giunse alla semifinale, dove la coppia fu sconfitta dai fratelli Bryan 6-2 7-6.\nAl primo turno del Roland Garros sconfisse il francese J\u00e9r\u00e9my Chardy per 7-5 6-0 6-4 e al secondo l'uzbeco Denis Istomin per 1-6 6-3 6-4 2-6 6-2. Come all'Australian Open fu quindi eliminato dal futuro vincitore Rafael Nadal con il punteggio di 6-3 6-4 6-3. Il 13 giugno torn\u00f2 a battere dopo 15 sconfitte Federer sull'erba di Halle per 3\u20136 7\u20136 6\u20134 nella finale del torneo Gerry Weber Open. A Wimbledon fu sconfitto in 4 set al quarto turno da Djokovic, mentre agli US Open usc\u00ec al primo turno per mano di Paul-Henri Mathieu in 5 set. Chiuse l'annata al 56\u00ba posto del ranking ATP\n2011: operazione al piede.\nA inizio della stagione 2011 vinse il torneo esibizione AAMI Kooyong Classic battendo in finale Ga\u00ebl Monfils. Ai successivi Australian Open fu estromesso dal torneo al primo turno da David Nalbandian che si impose in 5 set. Prese quindi parte all'ATP 250 del SAP Open dove fu battuto nei quarti da Juan Mart\u00edn del Potro, che era al rientro da un infortunio. Anche nel successivo torneo ATP 500 di Memphis fu estromesso ai quarti, questa volta dalla testa di serie n\u00ba 1 Andy Roddick. Nell'ATP Masters 1000 del BNP Paribas Open fu sconfitto a sorpresa dal taiwanese Lu Yen-Hsun e a fine torneo osserv\u00f2 uno stop di tre mesi per operarsi al piede sinistro. Rientr\u00f2 nel circuito per difendere il titolo al Gerry Weber Open di Halle e dopo le vittorie con Leonardo Mayer e Andreas Seppi fu battuto in due set dal padrone di casa Philipp Kohlschreiber, procurandosi un infortunio alla caviglia che lo costrinse a ritirarsi durante il primo match del successivo torneo AEGON International.\nA Wimbledon batt\u00e9 al primo turno in 4 set l'emergente Kei Nishikori e al secondo dovette arrendersi al ritorno di Robin S\u00f6derling dopo essere stato in vantaggio di due set. Chiuse la stagione in settembre dopo le tre sconfitte patite in Coppa Davis in singolare e in doppio contro Federer e Wawrinka nello spareggio che releg\u00f2 l'Australia ai gruppi zonali per il 2012, rinunciando ai successivi US Open per il persistente dolore al piede. Chiuse la disastrosa stagione al 186\u00ba posto del ranking e, per la seconda volta da quando era professionista, senza alcun titolo.\n2012; risalita del ranking.\nNel 2012 ricevette una wild card per il tabellone principale degli Australian Open dove agli ottavi di finale fu sconfitto dal numero 1 del mondo Novak \u0110okovi\u0107 in quattro set. Dopo quel match si ferm\u00f2 per diversi mesi scendendo addirittura alla 233\u00aa posizione in classifica. Rientr\u00f2 in tempo per partecipare al Roland Garros dove fu sconfitto al primo turno dallo slovacco Kavcic. Anche a Wimbledon venne eliminato al primo turno, questa volta dalla testa di serie numero 5 e futuro semifinalista Tsonga. Nel successivo torneo di Newport giunse in finale prima di essere sconfitto dall'americano John Isner, risultato che gli permise di recuperare 83 posizioni del ranking. Alle Olimpiadi di Londra fu sconfitto al terzo turno dal n\u00ba 2 del ranking Novak \u0110okovi\u0107 per 6-4, 5-7, 1-6 dopo aver superato 6-4, 7-5 il n\u00ba 14 Marin \u010cili\u0107 al secondo. Agli US Open fu battuto al terzo turno dal n\u00ba 5 David Ferrer in 4 set. I risultati di fine stagione furono mediocri ma sufficienti per terminare il 2012 al n\u00ba 83 del ranking.\n2013, progressi in classifica.\nNel corso del 2013 Hewitt rimase tra i primi 100 della classifica ATP senza vincere alcun titolo. Agli Australian Open cedette al primo turno contro Tipsarevic; e nei tornei che vennero subito dopo super\u00f2 il secondo turno a Indian Wells (terzo turno) e all'ATP AEGON Championships, dove fu fermato in semifinale perdendo in 3 set contro il n\u00ba 12 ATP Cilic, dopo aver sconfitto il n\u00ba 29 Dimitrov, il 18 Quarrey e il n\u00ba 8 del Potro. A Wimbledon part\u00ec molto bene, battendo l'11\u00ba al mondo Stanislas Wawrinka in tre set, ma fu poi clamorosamente battuto al secondo turno in 4 set dal tedesco-giamaicano Dustin Brown, numero 187. Raggiunse quindi la finale a Newport, dove fu battuto in tre set dal n\u00ba 127 Nicolas Mahut dopo aver superato in semifinale il n\u00ba 19 John Isner, che si prese la rivincita battendolo in tre set nella semifinale del successivo torneo di Atlanta. A inizio settembre fu battuto nel quarto turno dell'US Open da Mikhail Youzhny dopo aver sconfitto nel secondo Juan Martin del Potro in 4 set. Chiuse la stagione in calando terminandola alla 60\u00aa posizione del ranking ATP.\n2014, 2 titoli ATP e ritorno nei top 40.\nNel 2014 torn\u00f2 a vincere un torneo in singolare dopo 4 anni a Brisbane, battendo in finale Roger Federer con lo score di 6-1 4-6 6-3. Il risultato lo assest\u00f2 al 43\u00ba posto del ranking e primo degli australiani. Fu quindi eliminato al primo turno degli Australian Open sia in singolare sia in doppio, ma il 17 febbraio raggiunse il suo miglior ranking degli ultimi anni con il 38\u00ba posto. Segu\u00ec una serie di sconfitte ai primi e secondi turni che si interruppe al torneo di Newport, dove, da numero tre del seeding, batt\u00e9 in finale Ivo Karlovi\u0107 per 6-3, 6-7(4), 7-6(3) per assicurarsi il trentesimo titolo in carriera in singolare. Nello stesso torneo conquist\u00f2 anche il trofeo di doppio in coppia con il connazionale Guccione: si tratta del terzo titolo in doppio conquistato in carriera, arrivato ben quattordici anni dopo l'ultimo successo, agli US Open del 2000. Gli scarsi risultati di fine anno lo videro chiudere 50\u00ba a dicembre.\n2015, annuncio del ritiro.\nLa sconfitta ai primi di gennaio del 2015 nel primo turno a Brisbane, dove era campione uscente, gli fece perdere 34 posizioni in classifica. Agli Open d'Australia fu eliminato al secondo turno da Benjamin Becker in 5 set, dopo aver vinto i primi due, e alla fine del torneo annunci\u00f2 il suo ritiro per l'anno successivo dopo gli Australian Open 2016 e l'intenzione di diventare selezionatore dell'Australia di Coppa Davis dopo il ritiro. Il resto della stagione fu contrassegnato da una lunga serie di eliminazioni al primo turno e interruppe le sconfitte in Coppa Davis, vincendo il doppio e l'unico singolare disputato nei quarti di finale contro il Kazakhistan, regalando all'Australia la semifinale. Negli ultimi due tornei che disput\u00f2, Washington e gli Us Open, fu eliminato in entrambi al secondo turno. L'ultimo impegno della stagione fu la sconfitta nel doppio nella semifinale di Davis vinta 3-2 dalla Gran Bretagna, e fin\u00ec l'anno al 307\u00ba posto del ranking. In novembre viene nominato capitano della squadra australiana di Coppa Davis.\n2016, ritiro.\nCome preannunciato l'anno prima, conferm\u00f2 il ritiro alla fine degli Australia Open, che disput\u00f2 grazie a una wild card per la ventesima volta in carriera. Al suo ultimo incontro del circuito in singolare fu sconfitto al secondo turno in tre set dalla testa di serie n\u00ba 8 David Ferrer e pochi giorni dopo fu insignito dell'onorificenza dell'Order of Australia.\nNel marzo successivo accett\u00f2 per\u00f2 la convocazione per l'incontro di Coppa Davis contro gli USA per sostituire l'infortunato Nick Kyrgios; gioc\u00f2 solo il doppio in coppia con John Peers contro i fratelli Bryan perdendo in 5 set dopo aver perso i primi due parziali. Si present\u00f2 nel doppio anche a Wimbledon grazie a una wild card in coppia con il giovane compatriota Jordan Thompson, con cui sconfisse Nicol\u00e1s Almagro e David Marrero al primo turno dopo un lungo incontro terminato 19\u201317 nel set decisivo per poi essere eliminati al secondo turno.\n2018, ritorno in doppio.\nSempre in coppia con Thompson, Hewitt si present\u00f2 all'inizio del 2018 al via del torneo di doppio di Brisbane, nel quale i due australiani furono eliminati al primo turno da Dimitrov e Harrison nel terzo e decisivo set. Nel gennaio 2018, grazie a una wild card prese parte agli Australian Open in coppia con il connazionale Sam Groth, il quale stava disputando l'ultimo torneo della carriera. Dopo aver superato al secondo turno le teste di serie n\u00ba 3 del torneo Rojer/Tec\u0103u in tre set, la coppia australiana fu battuta in due set nei quarti di finale dai colombiani Cabal/Farah, teste di serie n\u00ba 11. In aprile raggiunge il secondo turno all'Estoril in coppia con Alex De Minaur, in giugno, in coppia con Alex Bolt, raggiunge le semifinali al Challenger inglese Surbiton Trophy e con Nick Kyrgios i quarti al Queen's di Londra, dove al primo turno la coppia elimina a sorpresa i francesi Pierre-Hugues Herbert e Nicolas Mahut, freschi vincitori al Roland Garros. Tra le eliminazioni al primo turno vi \u00e8 quella al torneo di Wimbledon, ancora in coppia con Bolt. Perde poi al primo turno a Newport in coppia con Jordan Thompson. Chiude la stagione vincendo l'impegno di doppio in Coppa Davis contro l'Austria, in coppia con John Peers.\n2019-2020.\nInizia la stagione a Brisbane, in coppia con Alex De Minaur, dove viene sconfitto al primo turno in due set. La settimana seguente a Sydney, in coppia con Jordan Thompson, supera al primo turno le teste di serie numero 4, Rajeev Ram e Joe Salisbury, e raggiunge la semifinale dove viene sconfitto in due set dai numero uno del seeding Juan Sebasti\u00e1n Cabal e Robert Farah. Arrivano poi cinque sconfitte consecutive, agli Australian Open in coppia con John-Patrick Smith, a New York in coppia con Alexei Popyrin, a Houston, Surbiton e 's-Hertogenbosch con Thompson. A Wimbledon, ancora in coppia con Thompson, torna alla vittoria. Al primo turno supera gli indiani Jeevan Nedunchezhiyan e Purav Raja 6-2, 6-3, 6-2, per poi arrendersi al turno successivo alle teste di serie numero tre Raven Klaasen e Michael Venus 6-3, 7-63, 6-2. \u00c8 l'ultimo impegno del 2019, torna nel circuito nel gennaio 2020 e in coppia con Thompson viene eliminato al primo turno all'Adelaide International e all'Australian Open, che saranno gli unici incontri disputati in stagione.\nPrima posizione nel ranking mondiale.\nIl 19 novembre 2001, Hewitt \u00e8 diventato il pi\u00f9 giovane numero 1 del mondo (20 anni e 8 mesi), rimanendovi per 75 settimane (ottavo nella classifica delle settimane consecutive al n.1). Dopo 2 settimane da numero 2 \u00e8 tornato numero 1 del mondo per altre 5 settimane portando il suo totale a 80 (decima posizione in classifica).\nCoppa Davis.\nHewitt ha vinto la Coppa Davis con la squadra australiana nel 1999 e nel 2003 ed ha raggiunto la finale nel 2000 e nel 2001. A ventidue anni Hewitt aveva pi\u00f9 match vinti nei singolari di Coppa Davis di qualsiasi altro giocatore australiano.\nNei quarti di finale di Coppa Davis del 2006 a Melbourne, Hewitt sconfisse il giocatore bielorusso Vladimir Vol\u010dkov 6-2 6-1 6-2 in soli 91 minuti. Prima del match il bielorusso aveva detto \"Hewitt non ha le armi per farmi male\". Hewitt rispose: \"Vol\u010dkov non ha la classifica per farmi male\". In semifinale in seguito l'Australia fu sconfitta dall'Argentina.\nDetiene il record di partecipazioni (16 edizioni e 37 incontri), di match giocati (72), di vittorie totali (54) e in singolare (40) nella storia della squadra australiana di Coppa Davis. Poco dopo la sua ultima apparizione in Coppa Davis, nel novembre 2015 gli viene affidato l'incarico di capitano della squadra australiana."}
{"id": "575808", "revid": "77358", "url": "https://it.wikipedia.org/wiki?curid=575808", "title": "Doctor Angelicus", "text": ""}
