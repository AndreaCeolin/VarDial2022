{"id": "618383", "revid": "115290895", "url": "https://it.wikipedia.org/wiki?curid=618383", "title": "Juan Rulfo", "text": "Biografia.\nJuan Rulfo, il maggiore scrittore messicano del novecento, nasce nel 1917 a Sayula, nello stato di Jalisco in Messico. Rimasto orfano in giovane et\u00e0, si stabilisce nel 1929 a Guadalajara, dove abita con la nonna, ma poi entra in orfanotrofio. Dal 1934 vive a Citt\u00e0 del Messico, dove frequenta da uditore l'Antico Collegio di Sant'Ildelfonso. \u00c8 ora uno degli autori pi\u00f9 apprezzati dell'America Latina, al punto che in un sondaggio realizzato dalla casa editrice \"Alfaguara\" \u00e8 risultato essere, insieme a Jorge Luis Borges, il pi\u00f9 popolare scrittore di lingua spagnola del XX secolo, capostipite del realismo magico.\nHa partecipato al lancio della rivista \"Mexico\" nel 1930 e ha pubblicato su \"Pan\" (1945) e su \"Am\u00e9rica\" (dal 1946). \u00c8 stato anche sceneggiatore cinematografico e fotografo, collaborando, tra gli altri, con i registi Emilio Fern\u00e1ndez e Roberto Gavald\u00f3n e con gli scrittori Carlos Fuentes, Gabriel Garc\u00eda M\u00e1rquez e Juan Jos\u00e9 Arreola. Il regista Alberto Isaac ha tratto il film \"El rinc\u00f3n de las v\u00edrgenes\" (1972) e il musicista Anacleto Morones ha musicato un'opera omonima dal racconto \"Anacleto Morones\".\nSposato nel 1947 con Clara Aparicio de Rulfo, ha avuto 4 figli, tra i quali Juan Carlos Rulfo (1964-), regista.\nLe sue uniche opere pubblicate in vita sono due romanzi, \"La pianura in fiamme\" (\"El llano en llamas\", 1953) e \"Pedro P\u00e1ramo\" (1955) e un volume di canovacci cinematografici, \"Il gallo d'oro\" (\"El gallo de oro y otros textos para cine\", 1980). Postumi, sono usciti alcuni racconti riuniti in \"Los cuadernos\" (1995), e i frammenti di un romanzo incompiuto, \"Aire de las colinas\" (2000). Le sue fotografie sono raccolte in \"Juan Rulfo: Letras e im\u00e1genes\" (a cura di V\u00edctor Jim\u00e9nez, 2001).\nTra i premi ricevuti il \"Premio Xavier Villaurrutia\" (1956, per \"Pedro P\u00e1ramo\") il \"Premio Nacional de Ciencias y Artes\" nel 1970 e il premio \"Premio Principe delle Asturie\" nel 1983. Fu inoltre, dal 1976, membro della \"Academia Mexicana de la Lengua\". Radio France Internationale a suo nome ha istituito il \"Premio Juan Rulfo\" e Guadalajara, durante la Festa del libro che si tiene annualmente, il \"Premio di letteratura latino-americana e caraibica Juan Rulfo\"."}
{"id": "618391", "revid": "39692", "url": "https://it.wikipedia.org/wiki?curid=618391", "title": "Nosy Be", "text": "Nosy Be o Nossi-b\u00e9 \u00e8 un'isola poco al largo della costa nordoccidentale del Madagascar. Appartiene alla provincia di Antsiranana, e conta 60.000 abitanti.\nIn lingua malgascia, \"nosy be\" significa \"grande isola\". Storicamente, all'isola furono attribuiti diversi nomi nel corso dei secoli. All'inizio del periodo coloniale, nel XVII secolo, l'isola veniva chiamata Assada. Nomi malgasci alternativi sono Nosy Manitra (\"isola profumata\") o Antsirambazaha.\nStoria.\nI primi abitanti di Nosy Be erano di etnia Sakalava; in seguito giunsero sull'isola piccoli gruppi di Antankarana, Zafinofotsy, abitanti delle Comore, indiani e Antandroy. Fu annessa al regno di Radama intorno al 1837.\nEconomia.\nNosy Be \u00e8 uno dei poli turistici principali del Madagascar. Altra risorsa importante \u00e8 l'agricoltura: vi si coltivano, fra l'altro, caff\u00e8, cacao, vaniglia, cannella, graviola e ylang-ylang, da cui si estrae un'essenza usata nell'industria dei profumi (proprio da queste coltivazioni derivava il nome \"isola profumata\"). Fino a pochi anni fa, si coltivava anche canna da zucchero.\nInfrastrutture e trasporti.\nL'isola \u00e8 dotata di un aeroporto (Fascene - codice aeroportuale IATA: NOS).\nLa strada che parte dall'aeroporto passa per Andoany e Dzamandzar due dei centri abitati pi\u00f9 importanti dell'isola. Il mezzo di trasporto pi\u00f9 comune sull'isola sono le biciclette che si vedono in gran quantit\u00e0. Le Renault, simbolo del passaggio francese, abbondano ed in particolare la Renault 4. I taxi pi\u00f9 comuni sono degli Apecar di colore giallo che si vedono muoversi agilmente. La compagnia di trasporti pi\u00f9 famosa sull'isola \u00e8 la RCM.\nGeografia fisica.\nTerritorio.\nNosy Be \u00e8 un'isola vulcanica, situata alla latitudine sud 13\u00b0 21' e longitudine est 40\u00b0 21', a circa 8\u00a0km dalla costa del Madagascar, nel canale di Mozambico. Ha un'area complessiva di 300\u00a0km\u00b2 e il punto pi\u00f9 alto, costituito dal monte Lokobe, \u00e8 450\u00a0m s.l.m. Il capoluogo dell'isola \u00e8 la citt\u00e0 di Andoany, nota nel periodo coloniale come Hell-Ville, dal nome dell'ammiraglio francese Anne Chr\u00e9tien Louis de Hell.\n\u00c8 circondata da un arcipelago di altre isole minori fra cui Nosy Komba (celebre per i lemuri macaco), Nosy Sakatia, Nosy Tanikely, Nosy Mitsio, Nosy Raty, Nosy Fanihy, Nosy Faly, Nosy Mamoko e Nosy Iranja, nonch\u00e9 numerosi isolotti disabitati come Nosy Kivongy, Nosy Antsoha e Nosy Ankazoberavina.\nSull'isola di Nosy Be ci sono undici laghi vulcanici, che costituiscono un'importante risorsa d'acqua per la coltivazione e un ottimo habitat per i coccodrilli. Il paesaggio \u00e8 molto vario e dominato da grandi colline e rilievi minori, come il gi\u00e0 menzionato Lokobe e il monte Passot (350\u00a0m). La costa \u00e8 frastagliata e ricca di insenature e piccole baie.\nClima.\nIl clima di Nosy Be \u00e8 ideale per il turismo. 27 gradi di media con percentuali molto basse di umidit\u00e0. Il Massiccio di Tsaratanana protegge l'isola dai forti venti di nord est che colpiscono il Madagascar in agosto, e le acque del canale di Mozambico sono calde in tutte le stagioni dell'anno. In estate (dicembre, gennaio e febbraio e marzo) l'umidit\u00e0 \u00e8 elevata a causa delle piogge notturne e del caldo del giorno; nello stesso periodo l'isola, soprattutto la costa orientale, pu\u00f2 essere interessata dal passaggio di cicloni.\nAmbiente.\nL'isola ospita la Riserva naturale di Lokobe, una delle cinque riserve naturali integrali del Madagascar, che protegge quanto rimane della foresta pluviale tropicale che un tempo ricopriva interamente l'isola.\nFauna.\nSu Nosy Be sono presenti diverse specie di primati tra cui alcuni endemismi quali il lemure macaco (\"Eulemur macaco\"), il lepilemure di Nosy Be (\"Lepilemur tymerlachsoni\") e il microcebo di Claire (\"Microcebus mamiratra\").\nTra le specie dell'erpetofauna (7 differenti specie di anfibi e 34 specie di rettili) meritano una menzione uno dei camaleonti pi\u00f9 piccoli del mondo (\"Brookesia minima\") e la rana pi\u00f9 piccola del mondo (\"Stumpffia pygmaea\"), gli endemici \"Heterixalus tricolor\", \"Boophis brachychir\", \"Boophis jaegeri\" e \"Cophyla milloti\", ed infine l'\"Hoplobatrachus tigerinus\", anfibio originario del subcontinente indiano.\nAccertata inoltre la presenza sull'isola di 36 diverse specie di molluschi tra cui alcuni endemismi (\"Tropidophora felicis\", \"Sitala brancsiki\", \"Sitala filomarginata\" e \"Ampelita stumpffi\").\nMangrovie.\nL'isola presenta oltre 945 ettari di mangrovie, costituite prevalentemente da popolazioni di \"Rhizophora mucronata\", che ospitano comunit\u00e0 di crostacei, molluschi, echinodermi e cefalopodi, oltre a numerose specie di uccelli marini."}
{"id": "618393", "revid": "278830", "url": "https://it.wikipedia.org/wiki?curid=618393", "title": "Sara Tommasi", "text": "Biografia.\nHa conseguito una laurea in economia presso l'Universit\u00e0 Bocconi di Milano con una tesi dal titolo \"Il caso Cirio Parmalat, funzionamento dei mercati, tutela del risparmio\". Nel suo curriculum ci sono, secondo quanto da lei dichiarato, anche un diploma di recitazione e dizione presso il CTA di Milano, uno stage di recitazione presso l\u2019\"Actor's Studio\" di New York e la frequenza a un laboratorio avanzato di recitazione tenuto da Beatrice Bracco a Roma.\nEsordio e attivit\u00e0 come attrice e showgirl (1998-2010).\nDopo aver esordito nel mondo dello spettacolo nel 1998 partecipando a Miss Italia con la fascia di Miss Umbria (arriv\u00f2 sino alle prefinali di San Benedetto del Tronto) inizi\u00f2 la sua carriera in televisione come \"veejay\" per All Music. Nel 2002 \u00e8 stata scelta come valletta del \"Paolo Limiti Show\" in onda su Rai 1. Nel 2003 \u00e8 stata protagonista di \"MouseTrip\" video degli \"Insolito\" programmato nel circuito americano di MTV. Nel 2004 \u00e8 stata inviata del programma \"Con tutto il cuore\", finalista a \"Veline 2004\", \"paperetta\" di \"Paperissima\" e \"schedina\" di \"Quelli che il calcio\".\nNel 2006 ha raggiunto una maggiore notoriet\u00e0 partecipando alla quarta edizione del reality show \"L'isola dei famosi\" (dove si \u00e8 classificata al quarto posto), partecipando al programma \"On the Road\" (in onda su Italia 1) e posando per il calendario sexy dell'anno prodotto da \"Max\". Intervistata a seguito della diffusione del calendario ha dichiarato all'inizio non voleva spogliarsi, ma poi ha cambiato idea; ha quindi aggiunto di essersi sottoposta ad un intervento chirurgico di mastoplastica additiva e definito s\u00e9 stessa come un prodotto da vendere nel mercato dello show business.\nNel 2007 ha poi affiancato Fabrizio Frizzi alla conduzione di due puntate di \"Mi fido di te\" e nel 2008 ha debuttato al cinema con il film \"Ultimi della classe\", diretto da Luca Biglione, per il quale ha ottenuto il premio come \"Migliore attrice non protagonista\" nella seconda edizione dell'Invisible Film Festival di Cava de' Tirreni. Nel 2009 ha inoltre affiancato Paolo Bargiggia alla conduzione del magazine in onda dopo le partite dell'Europa League su Rete 4.\nNel 2010 \u00e8 stata la terza testimonial (dopo Manuela Arcuri e Karima El Mahroug) del libro \"Il labirinto femminile\" dell'avvocato e politico Alfonso Luigi Marra: nello spot, che ha avuto un certo risalto mediatico, la Tommasi appariva vestita come Osama bin Laden per poi spogliarsi fino all'intimo.\nGli eccessi (2011-2017).\nNel febbraio 2011 la Tommasi \u00e8 stata coinvolta nel caso Ruby che vedeva come parte in causa l'allora premier Silvio Berlusconi; a seguito del fatto ha rilasciato un'intervista al settimanale femminile \"Diva e donna\" che suscit\u00f2 molto clamore in quanto dichiarava di avere il timore di essere uccisa e vittima di non ben precisati persecutori, che le avrebbero somministrato droghe per fini sessuali. All'intervista in questione hanno fatto seguito anche altri interventi della Tommasi sui media dello stesso tenore, in cui aggiungeva anche di non essere una escort. Ha quindi aggiunto di essere stata colpita positivamente da Berlusconi la prima volta che l'aveva visto, ma di sentirsi delusa in quanto un politico avrebbe dovuto dare il buon esempio.\nA partire dal dicembre dello stesso anno, inoltre, ha cominciato ad apparire sempre pi\u00f9 di frequente senza veli. Ha comunque proseguito, nello stesso periodo, la carriera come attrice apparendo nel film \"Una cella in due\", diretto da Nicola Barnaba e ad una puntata della serie televisiva \"Fratelli detective\". Nel 2012 ha presentato anche il programma \"Celebrity\" su Coming Soon Television.\nNel 2018 ha rilasciato un'intervista a \"Le Iene\" in cui ha dichiarato di essere affetta da un disturbo bipolare per cui \u00e8 ancora in cura; contestualmente dichiara di essere stata in cura in ospedale per 5 mesi e di non ricordare molto degli anni di eccessi. \nI film pornografici (2012-2013).\nNel 2012 viene diffuso un primo film pornografico in cui la Tommasi compariva come attrice. A seguito della diffusione della pellicola, intitolata \"La mia prima volta\" e diretta da Guido Maria Ranieri \u00e8 stata ricoverata in una struttura ospedaliera e sottoposta ad una cura per una forte depressione. Nel 2013 sono stati diffuse altre due pellicole dal tenore pornografico che la vedono coinvolta: \"I soliti noti\", collezione di scene tratte da film gi\u00e0 usciti e \"Vip sesso e potere\", girato insieme all'ex concorrente del Grande Fratello 11 Nando Colelli.\nL'indagine per abusi nei suoi confronti (2012-2017).\nNel dicembre 2012, a seguito di una denuncia presentata da Alfonso Luigi Marra per conto della Tommasi, la polizia giudiziaria ha sequestrato il film pornografico \"Confessioni private;\" secondo quanto riportato nella denuncia il produttore Federico De Vincenzo avrebbe drogato la Tommasi al fine di costringerla a girare la pellicola; Di Vincenzo ha tuttavia sostenuto che una visita specialistica dimostrerebbe che durante le riprese l'attrice era in grado di intendere e volere. La Procura di Salerno nel 2013 ha disposto l'arresto di De Vincenzo e del distributore della pellicola Giuseppe Matera, accusati di aver indotto la showgirl a girare il film attraverso la somministrazione di cocaina. \nIl 22 maggio 2014 il tribunale della stessa citt\u00e0 ha condannato a 2 anni e 10 mesi Matera, che ha scelto di essere giudicato con il rito abbreviato; la sentenza \u00e8 stata poi confermata nel 2015 dalla Corte d'appello della stessa citt\u00e0; parallelamente, dopo il rinvio a giudizio \u00e8 iniziato il procedimento nei confronti del produttore Federico Di Vincenzo, del regista Max Bellocchio e degli attori Pino Igli Papale e Fausto Zulli.\nNel 2016, nell'ambito del dibattimento, \u00e8 stato ascoltato il neuropsichiatra Michele Sforza, che tra il 2011 ed il 2012 visit\u00f2 per quattro volte la Tommasi; egli avrebbe confermato che l'attrice in quel periodo manifestava dei chiari sintomi ascrivibili alla psicosi ed al delirio con allucinazioni visive ed uditive e che questi sarebbero stati percepibili da chiunque. Nel 2017 \u00e8 stato ascoltato dal tribunale di Salerno anche il produttore Matera, il quale avrebbe dichiarato che la Tommasi utilizzava sostanze stupefacenti in modo massiccio, che l'avrebbero resa poco collaborativa sul set del film porno sequestrato, e che per tali motivi si sarebbe scelto di impiegare controfigure per alcune scene.\nAttivit\u00e0 imprenditoriali (2015-2019).\nDopo aver lasciato la citt\u00e0 di Milano ed essere tornata a vivere a Narni (TR), sua citt\u00e0 natale, Sara Tommasi si \u00e8 dedicata ad attivit\u00e0 imprenditoriali curando la promozione del \"bha\", un dolce creato dal padre. Nel 2015, dopo aver collaborato con l'avvocato Alfonso Luigi Marra come \"consulente tecnica delle cause del signoraggio bancario\", \u00e8 stata nominata dirigente del \"Marruvium\", squadra calcistica di San Benedetto dei Marsi militante in seconda categoria. Nel 2019 ha quindi aperto una panetteria a Terni.\nRitorno all'attivit\u00e0 di showgirl e attivit\u00e0 musicali (2019-2020).\nNel 2019, dopo anni di lontananza dalla televisione, ha ripreso l'attivit\u00e0 di showgirl conducendo \"Manhattan Transfer\", programma sull'archeologia in onda sulla rete locale TeleTerni. \u00c8 stata inoltre scelta per condurre lo show radiofonico \"Sara quel che sar\u00e0\", trasmesso dall'emittente ternana Radio Passeggiata. \nNel 2020 \u00e8 stata inoltre coinvolta in un progetto musicale con il duo umbro Luci da Labbra ed il trapper della Basilicata Sciarra, che ha visto la registrazione di un singolo dance intitolato \"Vis a Vis\", la cui uscita \u00e8 stata prevista per l'estate.\nVita privata.\nIl 21 marzo 2021 a Massa Martana (PG) \u00e8 convolata a nozze con il manager Antonio Orso."}
{"id": "618398", "revid": "188116", "url": "https://it.wikipedia.org/wiki?curid=618398", "title": "Provincia del Congo Centrale", "text": " \nLa provincia del Congo Centrale (francese: \"province du Kongo Central\") \u00e8 una delle 26 province della Repubblica Democratica del Congo. Il suo capoluogo \u00e8 la citt\u00e0 di Matadi.\nLa provincia si trova nella parte pi\u00f9 occidentale del Congo ed \u00e8 l'unica con accesso al mare (Oceano Atlantico meridionale).\nNel precedente ordinamento amministrativo del Congo (in vigore dal 1997 fino al 2015) era una delle 11 provincie e, seppur con gli stessi confini attuali, era chiamata provincia del Basso Congo (\"Bas-Congo\", in francese).\nGeografia fisica.\nLa provincia \u00e8 situata nella parte occidentale del paese e confina a nord con la Repubblica del Congo e con la citt\u00e0-provincia di Kinshasa, a sud con l'Angola, a nord-ovest con l'exclave angolana di Cabinda e a est con la provincia di Bandundu.\nSuddivisione amministrativa.\nLa provincia del Congo Centrale \u00e8 suddivisa nelle citt\u00e0 di Matadi e Boma, che comprendono vari comuni limitrofi, ed in 10 territori:"}
{"id": "618402", "revid": "770634", "url": "https://it.wikipedia.org/wiki?curid=618402", "title": "Provincia dell'Equatore (antica provincia)", "text": " \nLa provincia dell'Equatore (ufficialmente Province de l'\u00c9quateur, in francese) era una delle 11 province della Repubblica Democratica del Congo. In base alla Costituzione del 2006, \u00e8 stata divisa in pi\u00f9 province.\nGeografia fisica.\nLa provincia era situata nella parte nord-occidentale del paese e confinava a nord con la Repubblica Centrafricana, a sud-ovest con la provincia di Bandundu, a sud-est con le province di Kasai-Occidental e Kasai-Oriental, a ovest con la Repubblica del Congo, a est con la Provincia Orientale.\nSuddivisione prevista con la nuova costituzione.\nLa nuova costituzione, approvata nel 2006, ha previsto che la provincia venga suddivisa in 5 nuove province: \nTale suddivisione \u00e8 entrata in vigore nel 2015."}
{"id": "618405", "revid": "765341", "url": "https://it.wikipedia.org/wiki?curid=618405", "title": "Ferruccio Alessandri", "text": "Biografia.\nAppartenente a una famiglia marchigiana, Alessandri si avvicin\u00f2 presto al mondo dei fumetti e della traduzione di serie a strisce provenienti dagli Stati Uniti.\nVive e lavora a Milano, prima come art director di un'agenzia di pubblicit\u00e0, poi come direttore editoriale e art director di molte case editrici, redattore e grafico di una quantit\u00e0 di riviste e direttore di altre. Traduce dall'inglese americano, e si specializza nel fumetto. Fa anche lo scenografo e il regista televisivo.\nDagli anni settanta in poi ha tradotto per l'Italia \"Garfield\", \"Ernie\", \"Beetle Bailey\", \"Blondie\", \"Dick Tracy\". Nello stesso periodo ha collaborato anche all'edizione italiana di \"Superman\", \"Batman\" e altri personaggi DC Comics, pubblicate dalla Williams.\n\u00c8 stato redattore e grafico delle riviste \"Linus\", \"Il Giornalino\", \"Artecasa\", \"Futuria\", \"Gamma\", \"Comix\". \u00c8 stato direttore, redattore e grafico di \"Lupo Alberto\", \"Le avventure della storia\", \"Nilus\", delle due edizioni italiane di \"Mad Magazine\", della collana a fumetti \"Akira\".\n\u00c8 stato autore della serie satirica a fumetti \"In parole povere\", spiegazione in chiave umoristica di temi attuali come il femminismo, apparsa su \"Eureka\". Autore di qualche centinaio di articoli di critica dei fumetti su varie pubblicazioni. Ha collaborato e collabora praticamente alla maggior parte delle pubblicazioni per ragazzi. Ha scritto buona parte de \"La Grande Enciclopedia della fantascienza\" delle Edizioni Del Drago, pubblicata anche in Spagna. Ha collaborato a buona parte de \"L'enciclopedia del fumetto\" edita anche in Spagna e Germania. Autore con Cavazzano di Rossi's Story, opuscolo a fumetti della Lever Gibbs sull'igiene dentaria che continua ad essere distribuito da pi\u00f9 di un decennio e che con milioni di copie \u00e8 probabilmente il pi\u00f9 diffuso nel mondo.\nHa insegnato per molti anni computer grafica alla Scuola del Fumetto di Milano. Specializzato in traduzioni di fumetti (in particolare americani, anche in slang), ha tradotto praticamente tutti i principali fumetti americani, anche in opere ponderose come la collana cronologica dei \"Peanuts\" (Mondadori). \u00c8 stato o \u00e8 il traduttore ufficiale di alcuni personaggi statunitensi, come \"Ernie\", \"Garfield\" (di cui ha tradotto la recente raccolta per la Mondadori), \"Beetle Bailey\", \"Blondie\", \"Broomilda\", \"Dick Tracy\", \"Hi and Lois\", \"Rip Kirby\", \"Dilbert\" (del cui autore ha anche tradotto i libri per la Comix e per la Garzanti). Dei fumetti inglesi pi\u00f9 noti \u00e8 stato il traduttore ufficiale di \"Jeff Hawke\" di Sidney Jordan (comprese le edizioni degli Oscar Mondadori) e di \"Buck Ryan\" di Jack Monk. Tiene o ha tenuto rubriche di posta per lettori su molti giornali per ragazzi. Con Giorgio Bonelli ha curato e diretto la serie televisiva \"Tex &amp; Company\".\nCollabora con la Sergio Bonelli Editore nella redazione degli albi dedicati a \"Dylan Dog\", di cui \u00e8 stato anche autore di una microserie sui vari temi narrativi fondamentali riguardanti la narrativa a fumetti, abbinata a questa pubblicazione. \u00c8 direttore delle riviste \"Pimpa\" e \"Giulio Coniglio\" della Panini e dirige l'agenzia editoriale e pubblicitaria Winner insieme alla figlia Marzia."}
{"id": "618406", "revid": "228587", "url": "https://it.wikipedia.org/wiki?curid=618406", "title": "Vcc", "text": ""}
{"id": "618416", "revid": "770634", "url": "https://it.wikipedia.org/wiki?curid=618416", "title": "Provincia del Kasai Occidentale", "text": "La provincia del Kasai Occidentale (ufficialmente Kasai-Occidental in francese) era una delle 11 province della Repubblica Democratica del Congo fino alla modifica costituzionale approvata nel 2006. \nGeografia fisica.\nLa provincia era situata nella parte meridionale del paese, confinava a nord con la Provincia dell'Equatore, a sud-ovest con l'Angola, a sud-est con la provincia Katanga, a ovest con la provincia di Bandundu e a est con la provincia di Kasai-Oriental.\nSuddivisione prevista con la nuova costituzione.\nLa nuova costituzione, in vigore dal 2006, ha previsto che la provincia venga suddivisa in 2 nuove province: \nTe suddivisione, prevista dalla costituzione, \u00e8 entrata in vigore nel 2015."}
{"id": "618418", "revid": "287204", "url": "https://it.wikipedia.org/wiki?curid=618418", "title": "Piano velico", "text": ""}
{"id": "618419", "revid": "15431", "url": "https://it.wikipedia.org/wiki?curid=618419", "title": "Tunnel di base del L\u00f6tschberg", "text": ""}
{"id": "618420", "revid": "767487", "url": "https://it.wikipedia.org/wiki?curid=618420", "title": "Naughty by Nature", "text": "Naughty by Nature \u00e8 un gruppo musicale hip hop statunitense che all'epoca della sua formazione, nel 1991 era composto da:\nStoria.\nIl gruppo si form\u00f2 ad East Orange New Jersey (amichevolmente definita come \"Illtown\" negli anni 1980), e apparve sulla scena musicale alla fine degli anni '80 pubblicando l'album \"Independent Leaders\" sotto il nome di The New Style. Dall'album fu estratta la hit \"Scuffin' Those Knees\" che per\u00f2 ottenne un successo limitato. Dopo la pubblicazione di questo primo lavoro, il gruppo entr\u00f2 nelle grazie della rapper del New Jersey Queen Latifah e cambi\u00f2 nome in quello di Naughty by Nature.\nLa loro prima hit con il nuovo nome fu la traccia intitolata \"O.P.P.\" (\"Other People's Parts\"), che campionava il successo dei Jackson 5 \"ABC\", e fu pubblicata nel 1991 nel loro album omonimo \"Naughty by Nature\". Dall'album fu estratto anche il singolo \"Ghetto Bastard\" (a cui ci si riferisce spesso con il titolo \"Everything's Gonna Be Alright\"). Tony D successivamente accus\u00f2 i Naughty by Nature di essersi appropriati indebitamente di un campionamento dal suo album di breakbeat \"Music Makes You Move\" ed averlo utilizzato sulla traccia \"O.P.P.\". La questione \u00e8 arrivata in tribunale. Successivamente il gruppo pubblic\u00f2 diverse hit dal loro terzo e quarto album, \"19 Naughty III\" e\"Poverty's Paradise\".\n\"Hip Hop Hooray\" fu un successo tratto dall'album \"19 Naughty III\". Il video fu diretto da Spike Lee e contenne esibizioni di altri popolari artisti hip hop dei primi anni 1990 come Queen Latifah, Eazy-E e Kris Kross. Il gruppo realizz\u00f2 anche un importante successo con la traccia \"Uptown Anthem\" inserita nella colonna sonore di \"Juice\", interpretato da Tupac Shakur.\nNegli anni successivi, Naughty by Nature diedero vita ad una loro etichetta discografica, la Illtown Records, e pubblicarono l'album dei loro protetti Rottin Razkals. Il gruppo (soprattutto Kay Gee) ha lavorato strettamente con svariati artisti R&amp;B, in particolare Zhan\u00e9 e Next.\nLe continua difficolt\u00e0 tra Kay Gee e Treach port\u00f2 il DJ a lasciare i Naughty by Nature nel tardo 2000 ed a concentrare i propri sforzi sull'etichetta Divine Mill. I rimanenti componenti del gruppo nel 2002 pubblicarono l'album \"IIcons\" utilizzando per le basi diversi beatmaker tra cui anche Da Beatminerz, ma l'album ha ricevuto tiepidi consensi da parte del pubblico. Kay Gee ha invece ottenuto buonissimi successi con la sua etichetta, pubblicando quelli che sono diventati due dischi di platino: Jaheim e Netx, cos\u00ec come album e tracce per Syleena Johnson e Charlie Wilson."}
{"id": "618426", "revid": "1543377", "url": "https://it.wikipedia.org/wiki?curid=618426", "title": "Levity 1d6", "text": "Levity \u00e8 un gioco di ruolo universale scritto da Roberto Grassi per la creazione e la gestione di ambientazioni o moduli pronti.\nLe sue caratteristiche principali vogliono essere soprattutto la semplicit\u00e0 d'uso e la maggiore attenzione da porre sulla gestione delle dinamiche di gruppo (anche se pu\u00f2 essere utilizzato per partite in solitario). Questi due aspetti fanno di \"Levity\" un sistema orientato all'introduzione al gioco di ruolo per ragazzi ed adolescenti o per neofiti del genere.\n\"Levity\" \u00e8 rivolto ai giocatori di ruolo principianti e a quelli esperti che vogliono cercare nuovi stimoli nel giocare di ruolo, ma anche ai maestri di scuola, agli animatori, agli educatori dell'infanzia, ai genitori e a chiunque voglia gestire un gruppo di giocatori raccontando una storia interattiva. Un grande sforzo \u00e8 stato riposto nella semplicit\u00e0 delle regole da conoscere, in modo da consentire un rapido apprendimento, soprattutto da parte di chi dovr\u00e0 gestire il gioco.\nDalla terza edizione il gioco \u00e8 edito da Rose &amp; Poison.\n\"Gesta Dannatamente Rozze\" \u00e8 la prima ambientazione uscita per \"Levity\". Si tratta di un gioco di ruolo fantasy umoristico, sulla falsariga de \"L'armata Brancaleone \"."}
{"id": "618428", "revid": "486946", "url": "https://it.wikipedia.org/wiki?curid=618428", "title": "Schweizerdeutsch", "text": ""}
{"id": "618429", "revid": "1318658", "url": "https://it.wikipedia.org/wiki?curid=618429", "title": "Coppa Italia 2002-2003", "text": "La Coppa Italia 2002-2003 \u00e8 stata la 56\u00aa edizione della manifestazione calcistica. \u00c8 iniziata il 18 agosto 2002 e si \u00e8 conclusa il 31 maggio 2003. \u00c8 stata vinta dal Milan per la quinta volta nella propria storia.\nIl trionfo del Milan avvenne in partita doppia contro la Roma, e matur\u00f2 in virt\u00f9 della goleada siglata dalla squadra milanese all'Olimpico nella finale di andata. L'affermazione rossonera nella coppa nazionale avvenne dopo un lungo digiuno, visto che l'ultimo successo dei milanesi risaliva all'edizione 1976-1977.\nFabrizio Miccoli, attaccante del Perugia sorprendente semifinalista, si laure\u00f2 capocannoniere della manifestazione con 5 reti.\nFormula del torneo.\nAl torneo partecipano 48 squadre: tutte le squadre della Serie A e della Serie B pi\u00f9 le 4 societ\u00e0 retrocesse dalla Serie B 2001-2002, le 4 sconfitte ai play-off della Serie C1 2001-2002 e le finaliste della Coppa Italia Serie C 2001-2002. Le migliori 8 della Serie A 2001-2002 partono direttamente dagli ottavi di finale, mentre le seconde migliori 6 e le migliori 2 della Serie B 2001-2002 dal secondo turno.\nLe altre 32 squadre vengono raggruppate in 8 gironi da 4 squadre ciascuno dove si affrontano in partite di sola andata: passano il turno le prime classificate di ogni girone. Nello stilare la classifica, la vittoria vale 3 punti, il pareggio 1 e la sconfitta 0; in caso di parit\u00e0 passa la squadra con la migliore differenza reti nello scontro diretto e, in caso di ulteriore parit\u00e0, quella con la migliore differenza reti generale.\nDal secondo turno in poi si giocano partite di andata e ritorno, dove in caso di parit\u00e0 si tiene conto del maggiore numero di reti segnate in trasferta; se sussiste ancora la parit\u00e0 si disputano tempi supplementari con la regola del golden gol, e in caso di ulteriore parit\u00e0 si ricorre ai tiri di rigore.\nRisultati.\nSedicesimi di finale.\n \n \n \n \nOttavi di finale.\n \n \n \n \nQuarti di finale.\n \n \nSemifinali.\n "}
{"id": "618430", "revid": "123041689", "url": "https://it.wikipedia.org/wiki?curid=618430", "title": "G\u00fcnter Strack", "text": "Dal 1981 al 1990 interpret\u00f2 il ruolo dell'avvocato Dieter Renz nella prima serie del telefilm poliziesco \"Un caso per due\". \nMor\u00ec nel 1999 per scompenso cardiaco."}
{"id": "618432", "revid": "1543377", "url": "https://it.wikipedia.org/wiki?curid=618432", "title": "Guerra dei nove anni (Irlanda)", "text": "La guerra dei nove anni, in lingua irlandese \"Cogadh na Naoi mBliana\", fu un conflitto che ebbe luogo in Irlanda dal 1594 al 1603. Anche nota come \"rivolta dei Tyrone\", fu combattuta tra le forze gaeliche dei capi irlandesi Hugh O'Neill (conte di Tyrone), Red Hugh O'Donnell e i loro alleati, contro il governo inglese in Irlanda di Elisabetta I d'Inghilterra. Il conflitto ebbe come teatro gran parte dell'isola, ma si concentr\u00f2 soprattutto in gran parte nelle province settentrionali dell'Ulster, mentre si concluse in quelle meridionali, con la sconfitta dei capi irlandesi che furono costretti a fuggire in esilio (la cosiddetta Fuga dei Conti) ed ebbe come conseguenza la confisca dei territori dell'Ulster (\"plantation\"). Questa guerra non deve essere confusa con la guerra dei nove anni del 1690, detta anche guerra guglielmita parte della quale fu anch'essa combattuta in Irlanda.\nLe cause del conflitto.\nLa guerra dei nove anni fu causata dalla collisione tra l'ambizione del capo gaelico irlandese Hugh O'Neill e la politica di espansione territoriale inglese sull'isola, voluta da Elisabetta I, e nota come riconquista Tudor dell'Irlanda, per il controllo della zona nota come The Pale dalla quale si poteva dominare l'intera isola.\nPer opporsi all'avanzata inglese, O'Neill tent\u00f2 di sobillare sia il resto degli altri clan irlandesi che erano intolleranti nei confronti del governo inglese dell'isola, sia i cattolici che si opponevano alla diffusione del Protestantesimo in Irlanda.\nLa sollevazione di Hugh O'Neill.\nHugh O'Neill discendeva dal potente clan O'Neill di Tyrone, che dominava quel centro della provincia settentrionale dell'Ulster. Suo padre era stato ucciso ed egli stesso era stato cacciato, ancora fanciullo, dall'Ulster per opera di Shane O'Neill. Trascorse il suo esilio nel Pale e venne appoggiato dalle autorit\u00e0 inglesi che vedevano in lui un nobile fedele alla corona. Nel 1587, egli persuase Elisabetta I a nominarlo Conte di Tyrone (o \"Tir Eoin\"), il titolo nobiliare inglese che deteneva prima suo padre.\nTuttavia il vero potere per dominare l'Ulster non risiedeva nel titolo nobiliare di Conte di Tyrone, ma nel ruolo di capo clan degli O'Neill, allora retto da Turlough Luineach O'Neill.\nEra il capo clan che disponeva dell'obbedienza di tutti gli O'Neill e dei loro alleati nell'Ulster centrale; fu per questo motivo che, nel 1595, al caro prezzo di molto spargimento di sangue, Hugh O'Neill riusc\u00ec ad ottenere la carica di capo clan degli O'Neill.\nNel territorio controllato dagli O'Neill egli assegn\u00f2 la terra ai contadini, rendendoli di fatto servi della gleba, e li costrinse a prestare servizio militare. Da Red Hugh O'Donnell, suo alleato, egli ottenne rinforzi costituiti da un contingente di mercenari scozzesi (noti con il nome di \"Redshanks\") e assold\u00f2 altre truppe mercenarie irlandesi, note come \"buanadha\", comandati dal capitano Richard Tyrell.\nPer armare le sue truppe, O'Neill acquist\u00f2 moschetti, munizioni e picche dalla Scozia e dall'Inghilterra. Dal 1591, O'Donnell, su indicazione di O'Neill, era entrato in contatto con Filippo II di Spagna, chiedendo cos\u00ec aiuti militari contro il loro comune nemico e appellandosi alla comune fede cattolica.\nCon l'aiuto della Spagna, O'Neill fu in grado di radunare ed armare un esercito di 8.000 uomini (un contingente simile non era mai stato guidato in precedenza da un Lord gaelico) e fu cos\u00ec pronto a fronteggiare qualsiasi tentativo inglese di dominare l'Ulster.\nL'avanzata degli inglesi nell'Ulster.\nAgli inizi del 1591, l'Irlanda settentrionale attrasse l'attenzione del \"Lord Deputy of Ireland\", Fitzwilliam, il quale era stato incaricato di portare la provincia sotto il controllo della corona inglese.\nVenne cos\u00ec proposta una presidenza provinciale e come candidato per questa carica fu proposto Henry Bagenal, un colono inglese abitante nel Newry, il quale cerc\u00f2 di imporre l'autorit\u00e0 inglese attraverso l'istituzione di sceriffi dipendenti dal governo inglese di stanza a Dublino.\nO'Neill ebbe una relazione con la sorella di Bagenal, Mabel, e la spos\u00f2 contro la volont\u00e0 del fratello; la morte precoce della ragazza pochi anni dopo il matrimonio a causa della trascuratezza del marito e della gelosia delle sue amanti, resero l'episodio ancora pi\u00f9 amaro agli occhi del fratello di Mabel.\nNel 1591, Fitzwilliam disgreg\u00f2 la signoria dei MacMahon nel Monaghan, quando il clan MacMahon si oppose all'imposizione di uno sceriffo inglese; il capo clan venne impiccato e la sua casata divisa. Questo episodio sollev\u00f2 una grande indignazione e si alzarono accuse di presunta corruzione contro Fitzwilliam, ma ben presto la medesima tattica venne applicata nel Longford (territorio sotto il controllo degli O'Farrell) e di Breifne nel (Cavan \u2014 territorio degli O'Reilly).\nQualsiasi tentativo fatto per applicare questa politica nei territori degli O'Neill e degli O'Donnell venne impedito con la forza delle armi.\nLa difficolt\u00e0 maggiore per le forze inglesi nei confronti degli O'Neill era dovuta alle difese naturali di cui godeva l'Ulster. Via terra esistevano solo due percorsi per entrare nella provincia con truppe provenienti da sud: Newry nell'est, e Sligo ad ovest; il terreno era ampiamente montagnoso, ricco di foreste, acquitrini e paludi. Il Castello di Sligo era presidiato dal clan O'Connor, che subiva costanti minacce dagli O'Donnell; la rotta verso il cuore dell'Ulster da Newry attraversava diversi passi facilmente difendibili e poteva essere mantenuta solo a costo di immani sacrifici da parte della corona inglese, in uomini e denaro.\nL'unico caposaldo inglese nella provincia era intorno a Carrickfergus sul lago di Belfast Lough, dove una piccola colonia era stata insediata nel 1570; ma da l\u00ec il terreno era sfavorevole, poich\u00e9 il Lough Neagh e il fiume Bann, il cui tratto inferiore scorreva nella fitta foresta di Glenconkyne, formavano una barriera naturale a protezione del confine orientale del territorio degli O'Neill.\nUn'ulteriore difficolt\u00e0 era data dalla mancanza di un porto sulle coste del settentrione da dove gli inglesi potessero lanciare un attacco alle retrovie degli O'Neill. La situazione strategica venne complicata dall'interferenza dei clan scozzesi, che aiutarono gli O'Neill con soldati ed approvvigionamenti.\nLo scoppio della guerra.\nNel 1592 Red Hugh O'Donnell scacci\u00f2 uno sceriffo inglese, il capitano Willis, da uno dei suoi territori, Tir Connell. Nel 1593, Maguire e O'Donnell si erano alleati per impedire l'insediamento di Willis come sceriffo di Fermanagh, territorio sotto il controllo di Maguire, e iniziarono ad assaltare gli avamposti inglesi lungo il confine meridionale dell'Ulster. Tutto ci\u00f2 mentre O'Neill, si era tenuto in disparte, nella speranza di venire eletto egli stesso \"Lord President dell'Ulster\". Elisabetta I d'Inghilterra, per\u00f2, temeva che O'Neill non intendesse regnare come semplice vassallo. La sua ambizione era piuttosto di usurpare la sovranit\u00e0 della regina e diventare, \"un Principe dell'Ulster\".\nPer questa ragione la regina d'Inghilterra si rifiut\u00f2 di concedere ad O'Neill la reggenza della provincia, cos\u00ec come qualsiasi altra carica che permettesse a costui di governare l'Ulster in nome della corona inglese. Quando fu chiaro che Henry Bagenal sarebbe diventato Lord President dell'Ulster, O'Neill cap\u00ec che l'attacco agli inglesi era ormai inevitabile e si un\u00ec a O'Donnel e Maguire, attaccando il forte inglese sul fiume Blackwater.\nLa vittoria irlandese a Yellow Ford.\nLe autorit\u00e0 inglesi di stanza al Castello di Dublino non realizzarono prontamente l'entit\u00e0 della ribellione. Dopo aver fallito i negoziati nel 1596, l'esercito inglese cerc\u00f2 di invadere l'Ulster ma venne respinto da un esercito addestrato con tanto di moschettieri; dopo una bruciante sconfitta nella battaglia di Clontibret (4.000 ribelli irlandesi contro 1.750 inglesi, con 100-400 perdite per i primi e 100-700 per i secondi), le successive offensive inglesi vennero tutte respinte negli anni seguenti. Nella battaglia di Yellow Ford nel 1598 pi\u00f9 di 2.000 soldati inglesi su 4.000 vennero massacrati dopo essere caduti in un agguato mentre erano in marcia verso Armagh. Il resto dell'armata venne assediato nella stessa Armagh ma negozi\u00f2 la ritirata dalla citt\u00e0 in cambio di un lasciapassare. Il nemico personale di O Neill', Henry Bagenal, era alla testa del contingente e venne ucciso nei primi scontri. Si tratt\u00f2 della sconfitta pi\u00f9 pesante inferta sino ad allora all'esercito inglese in Irlanda.\nLa vittoria suscit\u00f2 la sollevazione di tutta l'isola, con l'offerta di denaro per i mercenari di O'Neill e di nuovi contingenti provenienti dall'Ulster, e il conflitto raggiunse l'apice. Hugh O'Neill assegn\u00f2 ai suoi attendenti alcune cariche nobiliari, James Fitzthomas Fitzgerald divenne Conte di Desmond e Florence MacCarthy divenne MacCarthy M\u00f3r. Nel Munster pi\u00f9 di 9.000 si unirono alla ribellione. Le colonie inglesi nel Munster vennero distrutte ed i coloni, fra i quali il poeta Edmund Spenser, vennero costretti alla fuga.\nSolo un pugno di signori locali rimase fedele alla sovrana inglese e molti dei loro consanguinei e seguaci si unirono alla ribellione. Tuttavia tutte le citt\u00e0 fortificate del paese rimasero a fianco del governo coloniale inglese. Hugh O'Neill, impossibilitato a conquistare le citt\u00e0 fortificate, fece numerose richieste agli abitanti del Pale affinch\u00e9 si unissero alla rivolta, appellandosi alla loro religione cattolica e al loro distacco dal governo di Dublino. Ma la maggior parte degli Old English irlandesi rimase ostile ai loro nemici di sempre.\nL'avvento del Conte di Essex.\nNel 1599, Robert Devereux, Secondo Conte di Essex, giunse in Irlanda con pi\u00f9 di 17.000 soldati inglesi. Raccolse le indicazioni del consiglio di gabinetto irlandese di insediarsi nella regione meridionale dell'isola prima di assalire l'Ulster, ma questa scelta indebol\u00ec le sue forze e fu costretto a subire numerose battute d'arresto nella sua lenta marcia nel Leinster e nel Munster. Le sue prime spedizioni si rivelarono disastrose, soprattutto quella che attravers\u00f2 le montagne Curlew diretta verso Sligo, che venne falciata da O'Donnell nella Battaglia di Curlew Pass, dove 1.700 irlandesi sconfissero 2.000 inglesi, infliggendo loro 500 perdite. Migliaia dei suoi soldati nel frattempo morivano di tifo e dissenteria nelle guarnigioni prive di qualsiasi supporto sanitario.\nQuando decise di dirigersi verso l'Ulster, Essex tratt\u00f2 con O'Neill e si accord\u00f2 per una tregua che fu fortemente criticata dai suoi nemici a Londra. Anticipando un richiamo dall'Inghilterra, egli part\u00ec nel 1600, senza il permesso della regina, alla volta di Londra, dove fu giustiziato dopo un tentativo di colpo di Stato a corte. Gli succedette in Irlanda Lord Mountjoy, che dimostr\u00f2 di essere di gran lunga un comandante pi\u00f9 abile. A due veterani della guerra irlandese, George Carew e Arthur Chichester, furono affidati rispettivamente i comandi nel Munster e nell'Ulster.\nLa fine della ribellione nel Munster.\nCarew riusc\u00ec a sedare in maniera sommaria la ribellione nel Munster intorno alla met\u00e0 del 1601, con un misto di forza e trattative. Nell'estate del 1601 aveva riconquistato gran parte dei castelli principali nel Munster e disperso le forze ribelli. Fitzthomas e Florence MacCarthy vennero arrestati e imprigionati nella Torre di Londra, dove probabilmente morirono. Gran parte dei signori locali si sottomisero non appena le forze mercenarie di O'Neill vennero espulse dalla provincia.\nLa battaglia di Kinsale e il collasso della ribellione.\nIl Conte di Devon riusc\u00ec a penetrare all'interno dell'Ulster via mare approdando a Derry con una spedizione al comando di Henry Dowcra e a Carrigfergus con una spedizione guidata da Arthur Chichester. Dowcra e Chichester, aiutati da Niall Garve O'Donnell, un rivale di Red Hugh, devastarono la regione, giustiziando la popolazione civile con esecuzioni casuali. La loro strategia militare era privare la ribellione di grano e di nuovi rinforzi. Questa strategia di logoramento inizi\u00f2 ad avere i primi effetti in quanto i capi dell'Ulster furono costretti a ritirarsi per difendere i propri territori. Nonostante O'Neill riuscisse a respingere un'altra offensiva del Conte di Devon nella battaglia di Moyry Pass (3.500 irlandesi contro 4.500 inglesi), vicino Newry nel 1600, la sua situazione inizi\u00f2 a farsi disperata.\nIl 2 ottobre 1601, la spedizione spagnola tanto a lungo attesa alla fine giunse con 3.500 soldati a Kinsale, nella punta meridionale d'Irlanda al comando di Don Juan de Aguila e Don Diego Brochero, accompagnati dal gesuita James Archer. Il Duca di Devon li mise subito sotto assedio con 7.000 uomini. O'Neill, O'Donnell ed i loro alleati marciarono con i loro eserciti verso sud per stringere in una morsa i loro avversari, affamati e sfiancati dalle malattie. Il 24 dicembre, O'Neill e O'Donnell presero la decisione di attaccare gli inglesi. I ribelli, per\u00f2, non avevano esperienza negli scontri in campo aperto e vennero messi in rotta dagli inglesi nella battaglia di Kinsale, che vide scontrarsi 12.000 inglesi da una parte (ma a causa delle malattie solo 7.500 erano in grado di combattere) e 6.000 irlandesi e 3.500 spagnoli dall'altra.\nGli irlandesi si ritirarono diretti nell'Ulster per difendere le proprie terre, ma persero pi\u00f9 uomini durante la ritirata che nella battaglia di Kinsale. L'ultima fortezza ribelle nel sud venne presa con l'assedio di Dunboy da parte di George Carew. Red Hugh O'Donnell part\u00ec per la Spagna, dove mor\u00ec nel 1602, chiedendo invano un nuovo invio di truppe spagnole, lasciando suo figlio Rory a difendere Tir Connell. Sia quest'ultimo che Hugh O'Neill si ridussero a portare avanti una campagna di guerriglia, combattendo con piccole bande armate, mentre il Conte di Devon, Dowcra, Chichester e Niall Garbh O'Donnell imperversavano nella regione.\nLa fine del conflitto.\nIl Duca di Devon distrusse la pietra inaugurale con la quale era stata celebrata la nascita del clan O'Neill a Tullyhogue Fort, distruggendo cos\u00ec simbolicamente la casata stessa. La carestia colp\u00ec l'Ulster come conseguenza della strategia inglese della terra bruciata. Le forze di Chichester trovarono le popolazioni locali dedite al cannibalismo. I mercenari di O'Neill iniziarono ad arrendersi cos\u00ec come i suoi vassalli (O'Hagan, O'Quinn, MacCann) e Rory O'Donnell, Primo Conte di Tyrconnell che si arrese nel 1602. Tuttavia, con una sicura base nella vasta e fitta foresta di Tir Eoin, O'Neill continu\u00f2 a resistere fino al 30 marzo 1603, quando si arrese agli inglesi dopo una intensa trattativa. Nel frattempo Elisabetta I d'Inghilterra era morta una settimana prima.\nLe conseguenze.\nI ribelli ottennero dei termini di resa sorprendentemente buoni dal nuovo sovrano inglese Giacomo I, per terminare le ostilit\u00e0. O'Neill, O'Donnell e gli altri capi dell'Ulster sopravvissuti ebbero il pieno perdono e tornarono in possesso delle loro terre. Le condizioni prevedevano che essi rinunciassero ai loro titoli nobiliari irlandesi, ai loro eserciti privati e giurassero fedelt\u00e0 unicamente alla corona inglese. Nel 1604, il Conte di Devon eman\u00f2 una amnistia generale per tutti i ribelli del paese. La ragione di questa apparente politica conciliatoria era che gli inglesi non erano in grado di sostenere ulteriormente il conflitto. L'Inghilterra Elisabettiana non aveva un esercito permanente e non poteva indurre il Parlamento a emanare nuove tasse per pagare delle guerre in terra straniera. Oltre a ci\u00f2, essa era gi\u00e0 coinvolta in una guerra con l'Olanda. In una simile situazione, la guerra in Irlanda (il cui costo aveva raggiunto i due milioni di sterline) avrebbe presto condotto l'erario inglese alla bancarotta.\nFonti irlandesi affermano che almeno 60.000 persone morirono di fame nell'Ulster nel solo biennio 1602\u20133. Anche se questa cifra fosse una esagerazione, se si unisce ad essa il numero dei caduti in battaglia o massacrati nelle rappresaglie, non deve essere stato inferiore alle 100.000 persone. Di contro almeno 30.000 soldati inglesi morirono in Irlanda, soprattutto per malattia.\nSebbene O'Neill ed i suoi alleati avessero ricevuto un buon trattamento alla fine del conflitto, essi furono sempre sorvegliati dalle autorit\u00e0 inglesi e questa diffidenza era reciproca. O'Neill, O'Donnell e gli altri signori Gaelici dell'Ulster lasciarono l'Irlanda nel 1607 in quella che viene chiamata la Fuga dei Conti. Essi cercarono di organizzare una spedizione partendo da una delle potenze cattoliche in Europa per rinnovare le ostilit\u00e0, ma non furono in grado di trovare alcun appoggio militare. Come risultato di ci\u00f2 le loro terre vennero confiscate e colonizzate dagli Inglesi. La guerra dei nove anni rappresent\u00f2 per questo motivo un passo importante nella colonizzazione inglese dell'Irlanda."}
{"id": "618435", "revid": "119452809", "url": "https://it.wikipedia.org/wiki?curid=618435", "title": "Patologia clinica", "text": "La patologia clinica (USA, Regno Unito, Commonwealth, Portogallo, Italia), medicina di laboratorio (Germania, Romania, Polonia, Europa dell'est), analisi clinica (Spagna) o biologia clinico-medica (Francia, Belgio, Paesi Bassi, Austria, nord Africa, ecc.) \u00e8 formalmente quella branca della medicina che applica le tecniche di indagine della patologia generale - disciplina accademica - ai singoli casi clinici, in un contesto applicativo e ospedaliero. Un patologo clinico \u00e8 quindi uno specialista di laboratorio e lavora su campioni biologici di tessuto, di sangue o di altri liquidi e secrezioni corporee provenienti dai pazienti. Su tali campioni egli esegue indagini di morfologia macro e microscopica, analisi chimiche, immunologiche, microbiologiche e molecolari.\nDescrizione.\nDi fatto, patologia clinica non \u00e8 un termine di tradizione italiana ed \u00e8 molto vasto e comprende diverse discipline specifiche. Esso deriva dall'anglosassone \"Clinical Pathology\", che era la definizione ufficiale dei servizi di anatomia patologica (pathology) con sezioni di diagnostica di laboratorio - analisi chimicocliniche e microbiologia - negli ospedali americani. Come tale, il termine preferibilmente indicava laboratori medio-piccoli con numerose sezioni sotto un'unica direzione. In centri maggiori, ben presto le varie specialit\u00e0 hanno dato origine a servizi e laboratori separati e amministrativamente autonomi, riuniti entro un dipartimento di patologia clinica.\nIn Italia, i primi servizi diagnostici con un proprio organico autonomo sono stati quelli di Anatomia Patologica, una disciplina che a livello accademico vantava una tradizione secolare. Ben presto anche le attivit\u00e0 di analisi chimiche e di microbiologia, i cui contenuti scientifici erano pi\u00f9 recenti, sono uscite dai \"gabinetti analitici\" associati ai reparti di medicina ed ai laboratori di igiene e si sono strutturati in servizi autonomi di patologia clinica - \"Laboratorio Analisi Chimico Cliniche e Microbiologia\" -, con una loro dotazione di laureati. Dai servizi di laboratorio si sono progressivamente staccati, come primariati autonomi, i servizi di medicina trasfusionale, dedicati alla raccolta di sangue e alla lavorazione degli emocomponenti. In alcuni ospedali pi\u00f9 grandi, oltre ai servizi immunotrasfusionali, si sono resi autonomi anche i laboratori specialistici di microbiologia e virologia, dedicati agli accertamenti sulle malattie infettive, e pi\u00f9 recentemente i laboratori specialistici di genetica e di biochimica clinica.\nOggi la definizione di \"patologia clinica\" \u00e8 sinonimo di \"medicina di laboratorio\" e indica l'insieme di servizi diagnostici generali e specialistici che operano su materiali biologici prelevati ai pazienti. Come tale lo si pu\u00f2 trovare nelle intestazioni di Dipartimenti Ospedalieri che riuniscono le attivit\u00e0 di laboratorio, e rientra anche nella denominazione ufficiale di una societ\u00e0 scientifica di laboratoristi nata nel 1947 (AIPaC, \"Associazione Italiana Patologia Clinica\") che ha recentemente preso il nome di A.I.Pa.C.Me.M. (\"Associazione Italiana di Patologia Clinica e Medicina Molecolare\")."}
{"id": "618436", "revid": "9316", "url": "https://it.wikipedia.org/wiki?curid=618436", "title": "Svea, Svalbard", "text": ""}
{"id": "618439", "revid": "9316", "url": "https://it.wikipedia.org/wiki?curid=618439", "title": "Sveagruva", "text": ""}
{"id": "618445", "revid": "110157", "url": "https://it.wikipedia.org/wiki?curid=618445", "title": "Neue Z\u00fcrcher Zeitung", "text": "La Neue Z\u00fcrcher Zeitung o NZZ \u00e8 un quotidiano svizzero fondato nel 1780 a Zurigo e ivi edito.\nNel 1998 fu costituito il gruppo NZZ, un'azienda mediale a cui fanno capo tra l'altro una casa editrice (NZZ Libro), programmi televisivi (NZZ Format), trasmissioni radiofoniche, il sito internet del giornale e riviste.\nLa sede della NZZ si trova dal 1892 in Falkenstrasse.\nStoria.\nSalomon Gessner pubblica il primo numero del giornale il 12 gennaio 1780 con il nome \"Z\u00fcrcher Zeitung\"; dal 1821 appare come \"Neue Z\u00fcrcher Zeitung\". A partire dal 1868 \u00e8 pubblicata da una societ\u00e0 anonima. Nessuno dei 1400 azionisti, d'orientamento politico liberale, possiede pi\u00f9 dell'un percento del capitale azionario.\nLa NZZ, accanto alla \"Wiener Zeitung\" del 1703, alla \"Hildesheimer Allgemeine Zeitung\" del 1705 e alle \"Bremer Nachrichten\" del 1743, \u00e8 uno dei giornali pi\u00f9 antichi di lingua tedesca tuttora pubblicato.\nAttualmente la NZZ vende circa 160'000 copie al giorno, di cui 146'729 certificate dall'agenzia svizzera di ricerca e studio dei media WEMF. La sua \u00abedizione internazionale\u00bb viene letta anche in Germania. \u00c8 stimato giornale di qualit\u00e0: alla sua fama contribuiscono oltre alla parte economica soprattutto gli ampi e fondati articoli relativi all'estero che si devono a una fitta rete di corrispondenti. Di ottima reputazione gode inoltre l'inserto culturale che riserva ampio spazio ad articoli sul mondo delle arti.\nA livello politico la NZZ \u00e8 vicina al Partito Liberale Radicale svizzero; rappresenta una posizione liberale borghese. Da sempre il presidente del PLR ha un seggio nel consiglio d'amministrazione della NZZ. Al giornale viene spesso rimproverato la sua vicinanza al PLR in questioni di politica interna. In ambito giornalistico la NZZ \u00e8 soprannominata anche \"vecchia zia\", a causa dello stile per molti aspetti conservatore.\nLa NZZ adopera un'autonoma versione della nuova ortografia tedesca: scrive per esempio \"placieren\" al posto di \"platzieren\".\nIl quotidiano esce nell'usuale formato dei giornali svizzeri, che in Germania di solito viene chiamato \u00abformato NZZ\u00bb. La NZZ stessa ha adottato questa denominazione per designare il programma televisivo settimanale d'attualit\u00e0 da lei prodotto, per l'appunto, con l'omonimo titolo NZZ Format. Alla versione cartacea del giornale viene allegata ogni primo luned\u00ec del mese il supplemento monotematico NZZ Folio. Analogamente a quanto accade per i principali quotidiani svizzeri, anche nel caso della NZZ i supplementi sono letti da molte pi\u00f9 persone che non il giornale stesso. Cos\u00ec i lettori del giornale sono 308'000 contro i ben 647'000 lettori del NZZ Folio (WEMF, Mach-Basic 2007-1).\nArticolazione del giornale.\nLa NZZ \u00e8 suddivisa in sei fascicoli. Il primo fascicolo riguarda gli esteri, il secondo la Svizzera e il terzo l'economia. La quarta sezione \u00e8 interamente dedicata a borsa e finanze. Seguono poi l'inserto culturale ed infine la cronaca di Zurigo e regione.\nVi sono inoltre vari inserti settimanali dedicati, ad esempio, a mobilit\u00e0 e elettronica (il marted\u00ec), scienza e tecnologia (il mercoled\u00ec), turismo (il gioved\u00ec), media e informatica (il venerd\u00ec).\nA intervalli pi\u00f9 lunghi escono gli inserti relativi a politologia e a architettura interna ed esterna. Il sabato il giornale contiene un ricco supplemento di letteratura e arte che viene completato, con alternanza bisettimanale, rispettivamente da questioni d'attualit\u00e0 e da reportage illustrati. Poich\u00e9 la portata della NZZ si estende a tutta l'area germanofona, la rubrica \"Esteri\" approfondisce spesso eventi importanti avvenuti in Germania, Austria e Liechtenstein.\nFino al 6 gennaio 1869 la NZZ usciva una, poi due e dal 3 gennaio 1894 persino tre volte al giorno. Il 29 settembre 1969 si \u00e8 ritornati a due edizioni giornaliere e il 30 settembre 1974 a una sola. Dal 2002 la domenica esce la \u00abNZZ am Sonntag\u00bb.\nAltri prodotti del gruppo NZZ.\nIl nome NZZ \u00e8 usato non solo per designare il giornale, ma anche per tanti altri prodotti. I pi\u00f9 importanti sono:\nIl gruppo NZZ detiene inoltre partecipazioni (fino al 100%) di giornali regionali e di riviste, tra cui:\nIl gruppo NZZ \u00e8 inoltre titolare di un'emittente televisiva e di alcune stazioni radio:"}
{"id": "618448", "revid": "119931673", "url": "https://it.wikipedia.org/wiki?curid=618448", "title": "Ferrari 275 GTB", "text": "La Ferrari 275 GTB \u00e8 una berlinetta prodotta dalla casa automobilistica italiana Ferrari (da cui la \"B\" nella sigla) ed \u00e8 stata presentata per la prima volta nel 1964 al Salone dell'automobile di Parigi, insieme alla versione spider denominata Ferrari 275 GTS. Quest'ultima si differenzia per il disegno della carrozzeria, privo, fra l'altro, dei fari carenati. La GTB aveva linee tese e slanciate, con particolari che ricordavano il mondo delle corse come le famose uscite d'aria laterali, la coda tronca ed i fari carenati. Su commissione della NART di Luigi Chinetti vennero costruite, tra il 1966 e il 1967, dieci vetture in versione spider ma con carrozzeria identica alla berlinetta GTB/4, salvo ovviamente per quanto riguardava il tettuccio in tela, le 275 GTB/4 Spyder N.A.R.T.\nFu anche preparata una versione per le competizioni, la 275 GTB/C Competizione.\nStoria.\nLa 275 GTB nacque nel 1964 come erede delle Ferrari 250, rispetto ad esse per\u00f2 assumeva caratteristiche tecniche innovative. Su tutte le 275 vennero adottate, per la prima volta su una vettura gran turismo Ferrari, le sospensioni a 4 ruote indipendenti e il cambio a 5 marce; sulle ultime 275 prodotte venne inoltre adottata anche la distribuzione bialbero.Tutte queste importanti migliorie tecniche furono introdotte anche in risposta alla neonata Lamborghini che con la 350 GTV le aveva portate per prima sulle GT di serie.\nLa linea era dovuta alla Pininfarina che disegn\u00f2 una filante carrozzeria aerodinamica coup\u00e9, sostenuta da un telaio a longheroni tubolari a sezione ovale in acciaio con estensioni tubolari diagonali. La vettura aveva un lungo cofano che sottolineava il v12 di Maranello, che poteva raffreddarsi meglio grazie alla rinnovata griglia frontale e alle 4 \"branchie\" sui parafanghi anteriori. I fanali anteriori erano carenati. L'abitacolo era tutto spostato verso la parte posteriore, che aveva uno spoiler molto pronunciato che aiutava il funzionamento della coda tronca. Sul montante posteriore erano presenti altre 3 \"branchie\" per l'aria viziata che usciva dall'abitacolo. Le berlinette erano assemblate dalla carrozzeria Scaglietti di Modena e poteva essere o in acciaio con parti mobili in alluminio, o interamente in alluminio. Le GTS invece venivano allestite direttamente a Torino dalla Pininfarina stessa.\nGli interni erano in pelle con un completo cruscotto (tachimetro, contagiri, temperatura dell'olio, pressione dell'olio, indicatore del livello carburante, orologio analogico, temperatura dell'acqua e amperometro), volante in legno, griglia selettrice in alluminio, posacenere e soglie battitacco in alluminio. Curiosa la posizione della leva del freno a mano a lato davanti alla leva del cambio.\nSul piano meccanico si manteneva il V12 in lega progettato da Gioachino Colombo con l'alesaggio aumentato per raggiungere la cilindrata unitaria di 275 cm\u00b3 e quella totale attorno ai 3,3 litri. Veniva alimentato da 3 carburatori Weber doppio corpo (che permettevano la potenza di 280 CV a 7600 giri/min) o da 6 Weber doppio corpo (con potenza che arrivava a 300 CV a 7500 giri/min). Questa \u00e8 sia l'ultima Ferrari con distribuzione monoalbero che la prima con distribuzione bialbero, versione \"GTB/4\" del 1966. Il telaio era formato da un traliccio di tubi in acciaio speciale 596. Le sospensioni erano a quattro ruote indipendenti, con schema a quadrilateri deformabili su tutte le ruote e barre antirollio anteriori e posteriori. I freni erano a disco Dunlop sulle 4 ruote con servofreno. La novit\u00e0 pi\u00f9 grande era un cambio a 5 marce completamente nuovo e costruito interamente alla Ferrari, posto sopra l'asse posteriore, in blocco col differenziale, secondo lo schema Transaxle. Lo sterzo era a vite e rullo. Calzava cerchi in lega leggera anche se poteva avere cerchi a raggi Borrani da \"15.\nTutto questo la rendeva molto maneggevole e veloce, tuttavia le sue prestazioni erano penalizzate dal peso e dai freni a disco troppo piccoli e poco resistenti al fading.\nLe serie e le versioni.\nLe 275 GTB furono prodotte in diverse serie: 240 circa della prima serie, 4 Prototipo Competizione, 200 circa a muso lungo, 12 della seconda serie, 320 GTB/4 e 10 Spider N.A.R.T. su base GTB/4.\nLa maggior parte delle 275 GTB prodotte tra il 1964 e la fine del 1965, aveva 3 carburatori, ruote in lega, carrozzeria in acciaio, serbatoio centrale, e carter umido anche se alcune ebbero il carter secco o la carrozzeria in alluminio, tutto ci\u00f2 rientra nella normale politica di personalizzazione di una Ferrari. \nLa modifica meccanica pi\u00f9 importante fu l'adozione di un tubo che univa solidamente motore e cambio attraverso cui passava l'albero di trasmissione, ci\u00f2 aumentava la rigidit\u00e0 torsionale riduceva le vibrazioni aumentando notevolmente il comfort di marcia.\nLe \"muso lungo\" furono prodotte dal dicembre 1965 con lunotto pi\u00f9 grande, cofano bagagli pi\u00f9 ampio e con cerniere esterne, serbatoio sdoppiato, gocciolatoi sui finestrini, e, appunto, muso lungo, studiato per aumentare la deportanza della parte anteriore che sulle \"muso corto\" si sollevava a circa 160 Km/h.\nLe 12 vetture \"seconda serie\" furono delle monoalbero allestite corsa con carter secco e 6 carburatori e carrozzerie che anticipavano i dettagli tipici della successiva \"GTB/4\".\nNel 1966, sempre al Salone di Parigi, viene presentata una versione con 4 alberi a camme, chiamata GTB/4; questa versione si distingue facilmente per il rigonfiamento presente sul cofano motore. Inoltre venne adottato un differenziale ZF a scorrimento limitato. Il nuovo layout delle camme non increment\u00f2 tanto la potenza massima, sempre 300 CV ma a 8000 giri/min., quanto l'erogazione della potenza. Adesso il motore era molto pi\u00f9 reattivo e pronto dai 5000 giri in su.\nLa testa a 4 camme era derivata da un progetto destinato ad una Sport del 1957. Il progetto venne abbandonato per essere ripreso per la GTB/4. N\u00e9 i passaggi di acqua e olio, n\u00e9 i fori per i prigionieri dovettero essere adattati, andavano gi\u00e0 bene. La catena di distribuzione venne fatta passare su pignoni posti davanti alle teste, mantenendo lo stesso schema a 3 catene della monoalbero, il moto veniva \"diviso\" nei due alberi a camme da un semplice ingranaggio ausiliario.\nVersioni speciali.\nLa 275 GTB/C \"Competizione\".\nNel 1965 fu preparata una versione da corsa, la \"275 GTB Competizione\", che aveva il difficile compito di sostituire la vincente 250 GTO, ormai al limite dello sviluppo, nelle gare dell'International Championship for GT Manufacturers, riservate alle Gran Turismo e dove infieriva la guerra Cobra-Ferrari.\nGli esemplari Competizione furono soltanto 4, quelli allestiti fuori produzione dalla Ferrari stessa e che vennero omologati nella categoria \"Prototipo\" per la quantit\u00e0 di modifiche apportate. Alcuni esemplari di serie vengono definiti impropriamente \"Competizione\" solo per esser stati utilizzati da alcuni gentleman-driver e avere quindi alcune caratteristiche apportate alle Competizione allestite dalla casa; i motori montati negli esemplari \"Clienti\" avevano da 275 a 300cv e da 3 a 6 carburatori a seconda del livello di elaborazione e dell'anno di allestimento a differenza degli esemplari \"Casa\", tutti con 350cv.\nQueste modifiche prevedevano la carrozzeria abbassata in alluminio con bocchettone per il rifornimento esterno, parafanghi allargati per ospitare pneumatici maggiorati, \"branchie\" anche per i parafanghi posteriori, presa d'aria sul cofano, telaio con tubi pi\u00f9 sottili, interni alleggeriti, motori con particolari in magnesio, 6 carburatori Weber doppio corpo, il rapporto di compressione elevato a 9,8:1 invece di 9,2:1 della versione stradale, cerchi a raggi Borrani da \"15 e finestrini in plexiglass.\nNel corso della sua carriera sportiva ottenne numerosi successi. Primi fra tutti quelli di classe conseguiti alla 24 Ore di Le Mans, gara vinta tre volte di fila nel 1965, 1966 e 1967. Inoltre trionf\u00f2 nella sua classe alla 24 Ore di Daytona del 1969 e fu in grado di conquistare titoli di classe nelle classiche dalla durata di 1000\u00a0km come Monza (1966, 1967), Spa-Francorchamps (1969) e Nurburgring (1966).\nLa 275 GTB/4 Spider N.A.R.T..\nNel 1967 l'imprenditore, ex-pilota e responsabile del North American Racing Team (NART), Luigi Chinetti chiese a Enzo Ferrari la costruzione in piccola serie di 25 GTB/4 Spider per i suoi clienti pi\u00f9 importanti. Eccezionalmente la Ferrari acconsent\u00ec alla produzione ma dalle sue officine uscirono solamente 10 esemplari di Ferrari 275 GTB/4 Spider NART. Di queste 9 attraversarono l'Atlantico e solo 1 rimase in Europa. La Spider NART manteneva l'autotelaio della 275 GTB/4 con potenza ridotta a 260cv e la linea muscolosa, salvo per il tettuccio morbido ripiegabile. L'autotelaio 275 a 4 alberi a camme e la linea mozzafiato unite alla rarit\u00e0 del modello la rendono una delle auto pi\u00f9 desiderabili al mondo, tant'\u00e8 che proprio una di queste Spider NART si \u00e8 dimostrata l'auto pi\u00f9 cara di sempre. Luigi Chinetti vendette direttamente questi 9 esemplari a personalit\u00e0 illustri e suoi clienti affezionati, tra cui Steve McQueen e Eddie Smith. Proprio la Ferrari 275 GTB/4 Spider NART #8 di Eddie Smith \u00e8 stata venduta all'asta per beneficenza nel 2013 per la cifra record di 27.5 milioni di dollari all'imprenditore Lawrence Stroll, che negli anni '90 lanci\u00f2 su scala mondiale il marchio Tommy Hilfiger. Questo prezzo venne raggiunto sia per le ottime condizioni di originalit\u00e0, sempre del primo proprietario fino alla sua scomparsa, che per la rarit\u00e0 del modello e anche per lo scopo benefico dell'asta. Ci\u00f2 la rese in quel momento l'auto pi\u00f9 cara di sempre.\nSteve McQueen e le Ferrari 275 GTB/4.\nL'attore (e pilota) statunitense Steve McQueen ha posseduto 2 Ferrari 275 GTB, una Spider Nart e una GTB/4 del 1967.\nLa prima vettura finisce distrutta, pochi giorni dopo averla ritirata, a causa di un tamponamento subito durante la lavorazione del film \"Il caso Thomas Crown\". Cos\u00ec McQueen decide di sostituirla con una nuova 275 GTB/4, pi\u00f9 precisamente la #269 prodotta, numero di telaio #10621, numero motore #226 con carrozzeria Scaglietti #A0278. La macchina viene consegnata al concessionario Hollywood Sports Car color nocciola con interni neri ed \u00e8 l\u00ec che viene acquistata verso la fine del 1967.\nNon essendo soddisfatto n\u00e9 del colore della carrozzeria, n\u00e9 di quello degli interni, la porta nell'officina di Lee Brown per farla personalizzare. In poco tempo la vettura viene riverniciata di Rosso Chianti e le vengono aggiunti uno specchietto retrovisore aerodinamico e un'antenna elettrica insieme ai cerchi a raggi Borrani recuperati dalla Spider NART. Cos\u00ec modificata rimane di propriet\u00e0 dell'attore per 5 anni.\nIn seguito la vettura viene venduta ad un altro attore, per finire incidentata e abbandonata in un magazzino danneggiata nella parte posteriore, finch\u00e9 nel 1980 viene convertita in spider restando con uno stesso proprietario fino al 2000. Da qui passa di mano in mano e solo nel 2012 col restauro integrale eseguito da \"Ferrari Classiche\" l'auto ha ritrovato il tetto e un allestimento identico a quello con cui veniva guidata quotidianamente da Steve McQueen negli anni '60."}
{"id": "618449", "revid": "1896180", "url": "https://it.wikipedia.org/wiki?curid=618449", "title": "The Race of a Thousand Camels", "text": "The Race of a Thousand Camels (1998) \u00e8 il primo album dei B\u00f4a.\nIl disco.\nL'album \u00e8 stato distribuito inizialmente soltanto in Giappone, ma grazie al successo ottenuto, soprattutto per via della hit \"Duvet\" diventata sigla d'apertura dell'anime serial experiments lain, venne successivamente pubblicato in tutto il mondo con il titolo Twilight nel 2001, lavoro in cui comparvero anche diversi altri brani.\n\"The Race of a Thousand Camels\" \u00e8 un album alternative rock il cui sound \u00e8 affidato quasi completamente a chitarre acustiche ed elettriche. Vi sono canzoni dal tono pi\u00f9 duro come \"Fool\" e \"Deeply\", ma la maggior parte dei brani ha atmosfere piuttosto soft come \"Elephant\" o \"Welcome\". Menzione a parte va ad \"Anna Maria\", canzone che chiude l'album con atmosfere latine.\nOltre a \"Duvet\" \u00e8 presente anche \"Rain\", precedentemente inserita nel singolo che accompagnava serial experiments lain."}
{"id": "618453", "revid": "1305772", "url": "https://it.wikipedia.org/wiki?curid=618453", "title": "Andrew Zachary Fire", "text": "Fire \u00e8 noto per la scoperta della \"RNA interference\" (\"interferenza dell'RNA\"), un meccanismo di controllo dell'espressione genica attraverso cui piccole molecole di RNA sono in grado di silenziare in modo specifico la trascrizione dei geni. \nPer questo motivo, Fire ha vinto il Premio Nobel per la Medicina nel 2006 insieme con Craig Mello.\nBiografia.\nAndrew Fire \u00e8 nato a Palo Alto e cresciuto a Sunnyvale, in California. Diplomato alla Fremont High School di Sunnyvale, frequent\u00f2 la University of California, a Berkeley, dove si laure\u00f2 in matematica nel 1978 a 19 anni. Continu\u00f2 i suoi studi al Massachusetts Institute of Technology, dove ricevette il PhD in biologia nel 1983.\nFire si trasfer\u00ec successivamente a Cambridge, in Inghilterra, per perfezionare i suoi studi post-dottorato. Divenne un membro del \"Medical Research Council Laboratory of Molecular Biology\", guidato dal premio Nobel Sydney Brenner.\nDal 1986 al 2003, Fire \u00e8 stato un ricercatore del Dipartimento di Embriologia della Carnegie Institution of Washington, a Baltimora. Fu ai laboratori Carnegie che Fire ed altri collaboratori pubblicarono i pi\u00f9 importanti lavori sul silenziamento genico mediato da RNA (il primo dei quali \u00e8 datato 1998.\nFire nel frattempo divenne un professore associato nel Dipartimento di Biologia alla Johns Hopkins University (a partire dal 1989). Dal 2003 \u00e8 professore alla Stanford University School of Medicine. \nFire \u00e8 membro di due prestigiose societ\u00e0: la National Academy of Science e la American Academy of Arts and Sciences. Siede anche nel consiglio scientifico del National Center for Biotechnology (NCBI) dei National Institutes of Health (NIH).\nPremio Nobel.\nNel 2006 Mello e Fire hanno ricevuto il premio Nobel per gli studi pubblicati nel 1998, quando Mello, Fire ed i loro colleghi (SiQun Xu, Mary Montgomery, Stephen Kostas, Sam Driver) pubblicarono un articolo sul giornale Nature in cui dimostravano come alcune piccole molecole di RNA (chiamate siRNA) fossero in grado di indurre la cellula alla distruzione di intere molecole di mRNA, portando di fatto al silenziamento di specifici geni.\nLe ricerche condotte da Mello e Fire alla Carnegie Institution (Fire) e alla University of Massachusetts Medical School (Mello), hanno dunque mostrato che l'RNA svolge un ruolo chiave nella regolazione dell'espressione genica.\nPremi e onorificenze.\nAndrew Fire ha vinto i seguenti premi (in ordine cronologico)."}
{"id": "618454", "revid": "666668", "url": "https://it.wikipedia.org/wiki?curid=618454", "title": "Cesena Calcio a Cinque", "text": ""}
{"id": "618455", "revid": "228587", "url": "https://it.wikipedia.org/wiki?curid=618455", "title": "Patologia generale", "text": "La patologia generale \u00e8 una disciplina accademica di ambito biomedico, che studia le cause (eziologia) e i meccanismi (patogenesi) determinanti le alterazioni fondamentali delle strutture e delle funzioni dell'organismo.\nDescrizione.\nLe alterazioni delle strutture vengono studiate mediante indagini morfologiche (macroscopiche e microscopiche, a livello tissutale e cellulare), mentre le alterazioni delle funzioni vengono studiate mediante indagini biochimiche e funzionali. Poich\u00e9 la disciplina si occupa di alterazioni rispetto ad una norma, il suo studio scolastico va intrapreso dopo avere acquisito le competenze di morfologia e fisiologia normali - e quindi dopo avere superato i corsi di istologia, anatomia, biochimica e fisiologia. \nQuando lo strumento di indagine medica pi\u00f9 fine era il microscopio, la patologia generale insegnava a riconoscere le lesioni elementari, e si poneva come introduzione all'anatomia patologica. Lo sviluppo delle conoscenze biologiche con la diffusione di indagini biochimiche e genetiche ha determinato una rielaborazione in senso moderno della patologia generale. Se la malattia \u00e8 il risultato di squilibri di meccanismi omeostatici, allora essa, qualunque ne sia la causa, pu\u00f2 essere ricondotta a modelli generali, e cio\u00e8 al fatto che tutti i processi morbosi hanno alcuni principi comuni. Lo studio di questi principi comuni ha fatto s\u00ec che la patologia divenisse veramente \"generale\", e questo carattere generale \u00e8 tanto pi\u00f9 importante in quanto finalit\u00e0 didattiche, indubbiamente inevitabili, imprimono all'insegnamento della medicina un carattere analitico e classificatorio. La patologia generale perci\u00f2 come settore didattico ha una importanza notevole in una facolt\u00e0 di medicina, forse ancora pi\u00f9 della sua stessa sperimentalit\u00e0.\nDal punto di vista didattico un ruolo oggi particolarmente importante della patologia generale \u00e8 quello di enfatizzare i principi di base piuttosto che gli ultimi dettagli specifici scoperti, soprattutto davanti a frequenti \"sovraccarichi di dati sperimentali di dettaglio\" che comunque diventano obsoleti in pochi anni, a differenza dei principi funzionali di base che invece hanno una vita media pi\u00f9 lunga. \nIn definitiva oggi la pratica della medicina non \u00e8 ipotizzabile senza una solida conoscenza della patologia generale. La patologia moderna utilizza per le sue indagini un insieme di scienze di base, quali ad esempio l'anatomia-istologia, la biologia cellulare e molecolare, la biofisica ed altre, e sebbene al corpo delle conoscenze patologiche contribuiscano queste differenti competenze, il compito di coordinare queste conoscenze spetta al patologo. Il contributo applicativo in ambito ospedaliero della patologia generale - servizi di patologia clinica o medicina di laboratorio - deriva da questa multidisciplinarit\u00e0, che la caratterizza anche come un settore ad alto contenuto biotecnologico che viene applicato soprattutto allo studio di materiali biologici di natura diversa. \nA livello di studi universitari l'esame di patologia generale \u00e8, assieme a quello di fisiologia umana, uno dei due esami principali del terzo anno del corso di laurea in medicina, che conclude il triennio propedeutico di formazione biologica e introduce lo studente al triennio clinico. Inoltre, conseguentemente alla ristrutturazione di vari corsi di laurea la patologia generale \u00e8 diventato insegnamento di base in tutti quei corsi che possiedono un curriculum formativo di tipo biomedico - farmacologico, come farmacia, chimica e tecnologia farmaceutiche e biologia.\nGli istituti di patologia generale - celebre in Italia quello di Pavia, reso illustre dal Nobel a Camillo Golgi - sono enti didattici e di ricerca pubblici. Qualcuno incorporava una scuola di specialit\u00e0 post-laurea che assegnava al medico e al biologo (indirizzo di laboratorio) il titolo di specialista in patologia generale."}
{"id": "618456", "revid": "767487", "url": "https://it.wikipedia.org/wiki?curid=618456", "title": "Barro Negro (popolo)", "text": "I Barro Negro (o anche Tunebo dell'est) sono un gruppo etnico della Colombia, con una popolazione stimata di circa 300 persone. Questo gruppo etnico \u00e8 per la maggior parte di fede animista e parla la lingua Tunebo, Barro Negro (codice ISO 639: TBN).\nVivono sulle pianure orientali delle Ande nei pressi di Paz de Ariporo, nei villaggi di Barro Negro (da cui l'etnia prende il nome), San Lope e Tab\u00edas."}
{"id": "618459", "revid": "113940981", "url": "https://it.wikipedia.org/wiki?curid=618459", "title": "Gianfranco Lamberti", "text": "\u00c8 stato sindaco di Livorno dal 1992 al 2004 e di Montecorvino Pugliano, in provincia di Salerno, dal 2016 fino alla morte.\nBiografia.\nLaureatosi in Medicina e Chirurgia con il massimo dei voti presso l'Universit\u00e0 di Napoli, nel 1972, si \u00e8 specializzato in Ortopedia e Traumatologia presso l'Universit\u00e0 di Padova. Ha operato come aiuto presso l'Istituto Ortopedico Toscano di Firenze e successivamente presso gli Ospedali Civili di Livorno, fino alla sua elezione a Sindaco. La sua attivit\u00e0 politica inizia nel sindacato, CGIL, sulle tematiche della sanit\u00e0, delle Riforma Sanitaria, con particolare riguardo alla applicazione della legge 180 ed alla evoluzione della scuola di Basaglia, a Trieste.\nIscritto al Partito Comunista Italiano dal 1976, ha contribuito alla nascita del Partito Democratico della Sinistra e poi dei Democratici di Sinistra.\nDal 1978 al 1980 \u00e8 Presidente del Consorzio Socio Sanitario di Livorno. Nel 1980 viene eletto nel Consiglio Comunale di Livorno; ricopre la carica di assessore alla sanit\u00e0 ed alla sicurezza sociale sino all'85. Tra il 1985 e il 1990 \u00e8 Assessore all'Urbanistica. Tra il 1990 e il 1992 \u00e8 Capogruppo consiliare per il PCI-PDS. Eletto sindaco di Livorno nel 1992, viene riconfermato, con l'elezione diretta al primo turno nel 1995 e nel 1999.\n\u00c8 stato membro per l'Italia del Comitato delle Regioni dell'Unione Europea, nel quale ha ricoperto l'incarico di responsabile della Delegazione Italiana, di Vicepresidente del Gruppo Partito Socialista Europeo ed, infine, dal 2000 al 2004, di vicepresidente dello stesso Comitato. Durante questa esperienza a Bruxelles, ha curato le tematiche connesse alle politiche euro-mediterranee, dando vita a numerose iniziative e producendo scritti riguardanti l'evoluzione del Processo di Barcellona. Inoltre si \u00e8 occupato, con pareri ufficiali trasmessi al Parlamento Europeo dal CdR, della Sicurezza in mare, contribuendo alla costituzione della Agenzia Europea della Sicurezza in Mare.\n\u00c8 stato Presidente della Fondazione LEM di Livorno, fin dalla sua nascita e membro della CRPM, Conferenza delle Regioni Periferiche e Marittime della Unione Europea, la cui segreteria, per il Mediterraneo, ha trovato sede presso la stessa Fondazione LEM. Dopo la conclusione del terzo mandato di Sindaco, dal settembre 2004, ha assunto la responsabilit\u00e0 di vice-responsabile del Dipartimento Cultura, presso la Direzione Nazionale dei DS.\nAlle elezioni amministrative per il comune di Livorno del 6 e 7 giugno 2009 si presenta agli elettori con la propria lista \"Confronto per Livorno\", che lo vede opposto, tra gli altri, proprio al Partito Democratico, ottenendo per\u00f2 solo il 3,2% dei consensi (aveva pronosticato di arrivare almeno al 10%) anche se gli viene attribuito un seggio in consiglio comunale. Il 10 giugno, in un'intervista rilasciata ad un giornale locale, dichiara di voler effettuare una dura opposizione al sindaco negli anni che verranno.\nIl 19 dicembre del 2015 viene presentata ufficialmente la sua candidatura a Sindaco di Montecorvino Pugliano, paese della provincia di Salerno dove \u00e8 cresciuto, con la lista civica di centrosinistra \"LiberaMente\". Il 6 giugno 2016 viene eletto sindaco di Montecorvino Pugliano, ruolo che ricoprir\u00e0 fino alla morte, sopraggiunta il 1\u00ba marzo 2018.\nAssociazione Culturale Confronto.\nNel 2006 Gianfranco Lamberti si \u00e8 fatto promotore, insieme a Beppe Batini e a Luca Bussotti, della Associazione Confronto, una organizzazione che, come dice il suo statuto, vuole \u201ccontribuire, operando nella societ\u00e0 odierna, alla realizzazione di una democrazia compiuta, rinnovata e partecipata\u201c.\nIn vista delle elezioni amministrative del giugno 2009, l'associazione diventa il fulcro della \"Lista Civica Confronto per Livorno\", con la quale Lamberti si presenta alle elezioni del comune di Livorno.\nControversie.\nL'operato di Gianfranco Lamberti \u00e8 stato soggetto a molte critiche durante la sua permanenza a primo cittadino di Livorno. Tra le opere strutturali \u00e8 da ricordare il primo moderno centro commerciale ipermercato (comparto di Porta a Terra) che alcuni ritengono causa della crisi del centro storico, centro commerciale naturale della citt\u00e0. L'operazione, che ha comunque dotato la citt\u00e0 di importanti infrastrutture commerciali e di un albergo, ha portato anche alla costruzione di un cinema multisala, la cui apertura, secondo alcuni, avrebbe causato ripercussioni sulle attivit\u00e0 cinematografiche del centro, contribuendo a decretarne la rapida chiusura.\nLamberti \u00e8 Durante il suo mandato \u00e8 stata per\u00f2 pedonalizzata una vasta area del centro (Piazza Cavour - via Ricasoli), da sempre asse commerciale della citt\u00e0.\nSotto la sua giunta fu approvato il progetto del primo rigassificatore galleggiante (offshore) al mondo nel mare di Livorno e Pisa. \nCome sindaco \u00e8 stato criticato inoltre per il primo piano regolatore che ha permesso la parziale cementificazione del colle di Montenero, che domina Livorno con il suo famoso Santuario, e per l'opera svolta per ottenere il salvataggio del Cantiere Navale, con la trasformazione dell'area in un altro centro commerciale con annessi ipermercato e residenze di lusso (il Cantiere \u00e8 stato rilevato dal gruppo Benetti e allo stesso tempo \u00e8 stata approvata un'operazione di grande importanza urbanistica, che permetter\u00e0 di restituire alla citt\u00e0 uno spazio importante); altre critiche hanno accompagnato il rifacimento del viale a mare con la famosa passeggiata lato terra dotata di palme, ma che ha portato anche alla costruzione di nuove strutture commerciali dal disegno eterogeneo (i cosiddetti \"chalet\" o \"baracchine\") e all'apertura di tre piazzette, sempre molto frequentate durante la stagione estiva.\nInoltre con Lamberti hanno preso vita per\u00f2 una serie di progetti finalizzati al recupero della citt\u00e0 storica, tra cui vanno ricordati la ricostruzione del Canale dei Navicelli in Venezia Nuova (non ultimata), il restauro della Terrazza Mascagni e il restauro del Teatro Goldoni (ultimato nel 2004). \u00c8 naufragato invece il progetto di recupero dello Stabilimento termale Acque della Salute."}
{"id": "618460", "revid": "767487", "url": "https://it.wikipedia.org/wiki?curid=618460", "title": "Tunebo", "text": " I Tunebo (oanche U'wa) sono un gruppo etnico della Colombia e del Venezuela, con una popolazione stimata di circa 2500 persone. Parlano la lingua Tunebo, Central (codice ISO 639: TUF).\nVivono sui versanti a nord del Sierra Nevada de Cocuy, nei dipartimenti di Boyac\u00e1 e di Arauca. Un altro piccolo gruppo \u00e8 presente in Venezuela."}
{"id": "618461", "revid": "767487", "url": "https://it.wikipedia.org/wiki?curid=618461", "title": "Aguas Blancas (popolo)", "text": "Gli Agua Blancas (o anche Tunebo dell'ovest) sono un gruppo etnico della Colombia, con una popolazione stimata di circa 700 persone. Parlano la lingua Tunebo occidentale (codice ISO 639: TNB).\nCorrelati ai Tunebo dell'est e ai Tunebo. Vivono presso Santander del Sur e sono principalmente pescatori e coltivatori di mais."}
{"id": "618464", "revid": "599013", "url": "https://it.wikipedia.org/wiki?curid=618464", "title": "Tuyuka", "text": "I Tuyuka sono un gruppo etnico del Brasile e della Colombia.\nLingua.\nParlano la lingua Tuyuka (codice ISO 639: TUE) che appartiene alla famiglia linguistica Tucano. Si fanno chiamare \"Dokapuara\" o \"Utapin\u00f5mak\u00e3ph\u00f5n\u00e1\".\nInsediamenti.\nVivono nello stato brasiliano dell'Amazonas e in Colombia. Sono stanziati in particolare sulla parte superiore del fiume Tiqui\u00e9, tra le cascate di Carur\u00fa e il villaggio colombiano di Trinidad, tra i fiumi On\u00e7a, Cabari e Abiy\u00fa. Piccoli gruppi si trovano anche al confine tra Colombia e Brasile, sul fiume Papuri e sul suo affluente Inamb\u00fa.\nOrganizzazione sociale.\nSono abili produttori di canoe e, in passato, erano specialisti nella realizzazione di amache tessute in fibra di buriti."}
{"id": "618468", "revid": "767487", "url": "https://it.wikipedia.org/wiki?curid=618468", "title": "Waimaha", "text": " I Waimaha (o anche Barasani del Nord, Waimaja) sono un gruppo etnico della Colombia, con una popolazione stimata di circa 891 persone. Questo gruppo etnico \u00e8 per la maggior parte di fede animista persone che parlano la lingua Waimaha (codice ISO 639: BAO).\nVivono lungo i fiumi Pira-Paran\u00e1, Papur\u00ed e Tiqui\u00e9, a sud-est del dipartimento di Vaup\u00e9s. Sono collegati al gruppo dei Barasani del Sud."}
{"id": "618472", "revid": "228587", "url": "https://it.wikipedia.org/wiki?curid=618472", "title": "Craig Cameron Mello", "text": "Ricercatore della Harvard University di Boston, \u00e8 noto per la scoperta di un fondamentale meccanismo di controllo del flusso dell'informazione genetica: il meccanismo di interferenza a Rna nel silenziamento dei geni, ha ottenuto per questo motivo il Premio Nobel per la Medicina 2006 insieme con Andrew Fire.\nBiografia.\nMello si laure\u00f2 presso la Brown University nel 1982 e consegu\u00ec il dottorato presso la Harvard University nel 1990. Il post-dottorato fu svolto presso la Fred Hutchinson Cancer Research Center nel laboratorio del Dr. James Priess. Divenne professore di medicina molecolare presso la University of Massachusetts Medical School a Worcester nel Massachusetts nel 1994.\nMello \u00e8 ricercatore dell'Howard Hughes Medical Institute dal 2000.\nPremio Nobel.\nNel 2006 Mello e Fire hanno ricevuto il premio Nobel per gli studi pubblicati nel 1998, quando Mello, Fire ed i loro colleghi (SiQun Xu, Mary Montgomery, Stephen Kostas, Sam Driver) pubblicarono un articolo sul giornale Nature in cui dimostravano come alcune piccole molecole di RNA (chiamate siRNA) fossero in grado di indurre la cellula alla distruzione di intere molecole di mRNA, portando di fatto al silenziamento di specifici geni.\nLe ricerche condotte da Mello e Fire alla Carnegie Institution (Fire) e alla University of Massachusetts Medical School (Mello), hanno dunque mostrato che l'RNA svolge un ruolo chiave nella regolazione dell'espressione genica.\nPremi e onorificenze.\nCameron Mello ha vinto i seguenti premi (in ordine cronologico)."}
{"id": "618474", "revid": "11497", "url": "https://it.wikipedia.org/wiki?curid=618474", "title": "Neopagani", "text": ""}
{"id": "618476", "revid": "767487", "url": "https://it.wikipedia.org/wiki?curid=618476", "title": "Wayuu", "text": "I Wayuu (o anche Guajiro) sono un gruppo etnico della Colombia e del Venezuela, con una popolazione stimata di circa 305.000 persone (135.000 in Colombia e 170.000 in Venezuela).\nParlano la lingua Wayuu (codice ISO 639: GUC). Vivono soprattutto nella penisola della Guajira (da cui deriva anche il nome alternativo \"Guajiro\") sulle coste caraibiche."}
{"id": "618482", "revid": "767487", "url": "https://it.wikipedia.org/wiki?curid=618482", "title": "Waunana", "text": " I Waunana (o anche Woun Meo, Waumeo, Nonama, Chocama) sono un gruppo etnico della Colombia e di Panama, con una popolazione stimata di circa 6284 persone che parlano la lingua Woun Meu (codice ISO 639: NOA).\nVivono lungo il fiume San Juan ai confini tra Colombia e Panam\u00e1."}
{"id": "618483", "revid": "1543377", "url": "https://it.wikipedia.org/wiki?curid=618483", "title": "Sandro Onofri", "text": "Biografia.\nL'esordio.\nNasce nel quartiere proletario della Magliana, area sud-est di Roma. Esordisce come poeta nel gennaio 1980 sulla rivista romana \"i tre giganti\", trimestrale di poesia a cui collaborano Vincenzo Cerami, Stefano Coletta, Amedeo De Dominicis, Antonio De Simone, Roberto Mauro, Paolo Repetti, Alberto Toni e Beniamimo Vignola. In questo primo numero l'argomento principale \u00e8 Antonio Gramsci e tutti i contributi muovono dal frammento della lettera del 6 ottobre 1930 destinata alla moglie Julca Schucht:\nDa qui l'ispirazione per le due poesie di Onofri, \"Parlava Gramsci\" e \"Qui sopra al colle\". La rivista ha vita breve e termina le pubblicazioni dopo il terzo numero nel gennaio 1981. Ma l'attitudine poetica non si esaurisce e confluisce tra la fine degli anni ottanta e l'inizio degli anni novanta nella rivista Nuovi Argomenti diretta all'epoca da Furio Colombo, Raffaele La Capria, Francesca Sanvitale e Enzo Siciliano, a cui collabora contribuendo con diverse poesie.\nGli anni Novanta.\nIl debutto come narratore risale all'inizio del 1991 con il romanzo \"Luce del Nord\" pubblicato dalla giovane casa editrice Theoria diretta in quel momento da Paolo Repetti, lo stesso che alla fine degli anni novanta inaugurer\u00e0 con Severino Cesari per Einaudi la collana \"Stile libero\" dove compariranno gli scritti postumi di Onofri.\nIl 1\u00ba giugno 1991 a Ricadi (Catanzaro) si aggiudica con \"Luce del Nord\" la IV edizione del Premio Giuseppe Berto per la migliore \"opera prima di narrativa in lingua italiana\". La giuria \u00e8 presieduta da Cesare De Michelis che dopo lunga riflessione lo preferisce a \"Castelli di rabbia\" di Alessandro Baricco edito da Rizzoli.\nNel 1992 partecipa con il testo \"Chi fuor li maggior tui\" alla discussa raccolta antologica \"Patria. Lo scrittore e il suo Paese\" edito da Theoria. \u00c8 un esperimento letterario interessante che coinvolge una nuova generazione di scrittori e provoca diverse reazioni. Un frammento della recensione di Pierluigi Battista:\nNel 1993 segue e cura per l'Unit\u00e0 diretta da Walter Veltroni la raccolta \"I poeti italiani\", una collana di 20 tascabili allegati settimanalmente al quotidiano. Insieme a lui collaborano Renato Angelini, Nicola Fano, Giovanni Lussu, Mario Massini e Matilde Passa.\nA settembre Theoria lancia in libreria il reportage narrativo sugli indiani Navajos Vite di riserva in 3000 copie (e mai ristampato) riproposto nel 2006 in una nuova edizione dall'editore Fandango Libri arricchita con immagini di quel viaggio e la prefazione di Sandro Veronesi. Un libro \u2500 ha scritto il critico Filippo La Porta nel suo \"La nuova narrativa italiana\" \u2500 \"espressione di un equilibrio ammirevole tra umile resoconto oggettivo e reinvenzione della realt\u00e0, tra linguaggio cronachistico-referenziale e uno stile personale coloristico, intensamente metaforico\".\nNel 1995 esce per Theoria il romanzo \"Colpa di nessuno\". Bruno Quaranta in una recensione su \"tuttolibri\" dal titolo \"Onofri sfida gli squali\" scrive:\nPi\u00f9 tardi il critico letterario Giulio Ferroni nell'articolo \"Bravi scrittori che dite cos\u00ec poco\", dedicato ai libri di narratori italiani pubblicati nel 1995, lo giudica cos\u00ec:\nPartecipa all'antologia di racconti intitolata \"Il pomeriggio dell'atleta stanco\" edita dalla stessa casa editrice: una piccola raccolta che vede le firme di Giampiero Comolli, Daniele Azzolini, Manilo Santanelli, Valeria Vigan\u00f2 e Marco Lodoli.\nLa parentesi del giornalismo.\nNell'ottobre 1996 contribuisce alla nascita della rivista \"Diario\", supplemento settimanale del quotidiano l'Unit\u00e0 diretta da Enrico Deaglio e Renzo Foa, vicedirettore Nicola Fano. Insieme a lui in redazione Jolanda Bufalini, Carla Chelo, Goffredo De Pascale, Alberto Ferrigolo, Annamaria Guadagni e Daniela Quaresima. Il primo numero esce il 23 ottobre con una sua inchiesta sui cantieri del Treno ad alta velocit\u00e0 dal titolo \"Il Far West a Cassino\" e rinominata nelle pagine interne \"Mezzogiorno di fuoco\". Lascia la scuola per un anno e diventa giornalista a tempo pieno. Partecipa a Reggio Emilia al laboratorio di lettura e scrittura Ricercare insieme a Niccol\u00f2 Ammaniti, Enrico Brizzi, Isabella Santacroce, Tiziano Scarpa e Vitaliano Trevisan.\nNel 1997 esce l'edizione in lingua tedesca di \"Colpa di nessuno\" (\"Eines andern Schuld\" edito da Malik e tradotto da Peter Kl\u00f6ss).\nIn aprile pubblica per l'editore Baldini&amp;Castoldi \"Le magnifiche sorti. Racconti di viaggio (e da fermo)\" cos\u00ec recensito:\nIl 14 settembre dello stesso anno \u00e8 a Mantova per partecipare alla prima edizione del Festivaletteratura intervenendo come ospite all'iniziativa \"Sei splendidi quarantenni\" condotta da Laura Lepre, insieme a lui anche Mario Fortunato, Antonio Franchini, Enrico Palandri, Alessandro Tamburini e Giorgio Van Straten. A fine anno scade l'aspettativa per lavorare in redazione cos\u00ec decide di lasciare \"Diario\" per ritornare all'insegnamento. Gli viene assegnata la cattedra di Lettere presso l'Istituto Tecnico \"A. Monti\" di Pomezia.\nLa malattia.\nNel mese di maggio del 1999 gli viene diagnosticato un tumore al polmone. Due mesi prima Arnoldo Mondadori Editore mandava in libreria il romanzo \"L'amico d'infanzia\" per il quale ricever\u00e0 il 13 settembre, nell'ambito della I edizione del Premio Elsa Morante organizzato ad Ischia, il Premio Speciale dell'Amministrazione. Aveva anche ricevuto, nello stesso anno, il Premio Dess\u00ec per la narrativa. Esce la ristampa di \"Eines andern Schuld\".\nLa patologia si sviluppa rapidamente. Muore la notte del 20 settembre, lascia la moglie e la figlia. Il 22 settembre l'ultimo saluto nella chiesa di San Gregorio Magno.\nIl cordoglio e la commozione nelle parole di chi lo aveva conosciuto, letto e giudicato:\nLe iniziative postume.\nNel 2000, a sette mesi dalla scomparsa, esce postumo \"Registro di classe\" edito dall'Einaudi nella collana Stile Libero. \u00c8 il diario in prima persona ritrovato dalla moglie Marina nel computer di Sandro. Il critico letterario Giulio Ferroni nell'articolo \"Onofri. Storia di Osvaldo, una vita violenta\", scrive:\nL'11 settembre, a circa un anno dalla scomparsa dell'autore, il Presidente della Repubblica Carlo Azeglio Ciampi firma i decreti per il conferimento delle Benemerenze al Merito della Scuola, della Cultura e dell'Arte. Su proposta del Ministero della Pubblica Istruzione il Presidente Ciampi conferisce a Sandro Onofri la \u00abMedaglia d'Oro alla Memoria\u00bb.\nIl Comune di Roma, attraverso l'Assessorato alle Politiche Culturali, istituisce il Premio Sandro Onofri per il reportage narrativo, la prima edizione si svolge in dicembre. Lo scrittore israeliano Amos Oz nel ritirare il premio quattro anni pi\u00f9 tardi come migliore \"Autore straniero\" dir\u00e0 a proposito di Onofri:\nNel 2002 l'editore Garzanti pubblica \"Pensieri cos\u00ec\" di Vincenzo Cerami, una raccolta di note, chiose, ricordi e ritratti. Tra questi, ve ne \u00e8 uno toccante, dedicato a Sandro Onofri. A settembre Einaudi raccoglie nel volume \"Cose che succedono\", 39 scritti con la prefazione di Walter Veltroni. Bruno Quaranta nella recensione \"Ci\u00f2 che Onofri vede dal cielo sopra la traversa\" scrive:\nPi\u00f9 tardi l'italianista Roberto Carnero nell'articolo \"Onofri, colori del calcio e di un'epoca\" sottolinea il valore dell'opera:\nIl 27 settembre del 2003 a San Luca, in provincia di Reggio Calabria, si tiene la cerimonia del premio nazionale Corrado Alvaro per la narrativa, la saggistica e il giornalismo. Alla memoria di Sandro Onofri viene assegnato il Premio Speciale della Giuria. Corrado Alvaro \u00e8 citato da Onofri nello scritto \"Cubi bianchi l\u00ec per caso\" inserito nel volume \"Cose che succedono\".\nNello stesso periodo l'Unit\u00e0 distribuisce gratuitamente online una raccolta dei suoi articoli, \"Camminare.Sentire.Raccontare\", un tributo all'amico e collega a cura di Maria Serena Palieri e Roberto Roscani.\nIl 14 novembre del 2003 il XV municipio di Roma, con delibera approvata all'unanimit\u00e0, gli dedica una piazzetta nel quartiere in cui era nato, all'incrocio tra via della Magliana e via dell'Impruneta. In quella occasione il collega e amico giornalista Nicola Fano, lo ricorda cos\u00ec:\nNel 2004 una sua intervista appare in \"Perdersi a Roma. Guida insolita e sentimentale\" di Roberto Carvelli nel corso della quale lo scrittore dichiara: \nNella recensione al volume di Carvelli la giornalista Francesca De Sanctis scrive su l'Unit\u00e0:\nNel 2006, il 31 marzo, il Comune di Roma inaugura ad Acilia, borgata a sud-ovest della capitale, la biblioteca Sandro Onofri adottata dalla Rizzoli editore. Nell'occasione viene presentata la nuova edizione di Vite di riserva edita da Fandango Libri - la casa editrice fondata da Domenico Procacci insieme a Alessandro Baricco, Carlo Lucarelli, Edoardo Nesi, Sandro Veronesi, Laura Paolucci e Rosaria Carpinelli. La prefazione \u00e8 curata da Sandro Veronesi:\nNell'autunno 2008 la casa editrice Baldini Castoldi Dalai pubblica \"I figli e i padri\", volume che accoglie i tre romanzi \"Luce del Nord\", \"Colpa di nessuno\" e \"L'amico d'infanzia\". L'introduzione \u00e8 firmata da Vincenzo Cerami. Una nota di Nicola Fano intitolata \"Raccontare o testimoniare?\" chiude il volume.\nNel settembre 2009, a 10 anni dalla scomparsa, \u00c0len Loreti curatore dei due volumi de i Meridiani Mondadori dedicati al reporter e scrittore Tiziano Terzani lancia sul social network Facebook il progetto letterario \"Omaggio a Sandro Onofri\" raccogliendo immagini, documenti e testimonianze sull'autore romano:\nOpere.\nCollaborazioni.\nSono riportati in ordine cronologico volumi antologici o raccolte dove Sandro Onofri ha contribuito con testi di vario tipo (saggi, interviste, racconti).\nSegnalazioni.\nSono indicati i volumi in cui \u00e8 citata l'opera di Sandro Onofri attraverso recensioni o ricordi personali degli autori.\nRiconoscimenti.\nA Sandro Onofri sono intitolati:"}
{"id": "618485", "revid": "14691", "url": "https://it.wikipedia.org/wiki?curid=618485", "title": "Nossi B\u00e9", "text": ""}
{"id": "618486", "revid": "287204", "url": "https://it.wikipedia.org/wiki?curid=618486", "title": "Ny-Alesund", "text": ""}
{"id": "618487", "revid": "9316", "url": "https://it.wikipedia.org/wiki?curid=618487", "title": "Ny Alesund", "text": ""}
{"id": "618488", "revid": "767487", "url": "https://it.wikipedia.org/wiki?curid=618488", "title": "Yari (gruppo etnico)", "text": "Gli Yari (o Yar\u00ed) sono un piccolo gruppo etnico della Colombia, con una popolazione stimata di circa 700 persone che parlano la lingua Yari (codice ISO 639: YRI).\nVivono vicino alle cascate di El Capit\u00e1n, sul fiume Yar\u00ec (da cui l'etnia prende il nome), nella dipartimento colombiana di Caquet\u00e1."}
{"id": "618489", "revid": "49074", "url": "https://it.wikipedia.org/wiki?curid=618489", "title": "Time Fades Away", "text": "Time Fades Away \u00e8 un album live di Neil Young pubblicato nel 1973 dalla Reprise Records.\nIl disco.\nHa almeno due particolarit\u00e0: sebbene \"live\", conteneva solo pezzi inediti, cosa insolita all'epoca e che si ripeter\u00e0 con \"Rust Never Sleeps\". Poi non \u00e8 ancora stato ristampato su Cd, c'\u00e8 una petizione on-line di migliaia di fan che lo chiedono a gran voce, sperando accada come ad \"On the Beach\" nel 2003. I motivi di questa resistenza sono, secondo alcuni, la scarsa qualit\u00e0 audio (che \u00e8 il vero problema dell'album), secondo altri Young invece non sarebbe soddisfatto di questo triste periodo della sua vita (dominato dall'abuso di alcool e dalla morte di cari amici), infatti questo disco inaugura la cosiddetta \n\"Trilogia del dolore\". Durante alcune date di quel tour fu aiutato nel cantare dagli amici David Crosby e Graham Nash, per via di un'infezione vocale contratta probabilmente per eccesso di bevande alcoliche.\nI testi sono intimisti, si va dal minimalismo delle brevi ma intense ballate al piano \"Love In Mind\" e \"The Bridge\" (ispirata da una poesia) alla melodia scanzonata della title-track che in realt\u00e0 nasconde una vicenda di droga. \"L.A.\" \u00e8 una dura condanna morale, mentre c'\u00e8 la nostalgia dell'infanzia canadese in \"Journey Through the Past\" (da non confondersi con il disco precedente) e la toccante storia della propria vita in \"Don't Be Denied\". \"Yonder Stands the Sinner\" \u00e8 un blues-rock allegro mentre \"Last Dance\" \u00e8 la consueta cavalcata, che qui per\u00f2 sembra una parodia del rock-duro del passato (stile \"Southern Man\").\nIl pubblico, che non si aspettava l'esecuzione di questi nuovi brani, ha un'accoglienza freddina che si sente nelle parti degli applausi che sfumano rapidamente.\nNonostante \"Time Fades Away\" sia poco considerato, soprattutto per via della sua scarsa reperibilit\u00e0, \u00e8 comunque una viva testimonianza dello stato d'animo dell'artista in quel periodo tormentato e l'abbozzo creativo dei successivi capolavori \"On the Beach\" e \"Tonight's the Night\".\nReperibilit\u00e0.\nDa lungo tempo fuori catalogo in vinile, e mai ristampato in formato compact disc, l'album viene ormai considerato dai fan dell'artista una sorta di \"Santo Graal\" nella discografia di Neil Young.\nIn favore della ristampa del disco, i fan hanno lanciato una petizione on-line richiedendo che l'album venisse ripubblicato ufficialmente.\nNel 2003, sembr\u00f2 che la data di uscita di una versione ufficiale dell'album in CD fosse vicina, quando quattro dei sei album di Young non ancora ristampati su formato digitale furono immessi sul mercato. \"On The Beach\", uno dei quattro album stampati in CD per la prima volta, era stato a sua volta oggetto di una simile iniziativa da parte dei fan quando una petizione in favore della ristampa raccolse pi\u00f9 di 5,000 adesioni sul sito internet \"Rust and Human Highway\". Copie test di prova in HDCD dell'album iniziarono a circolare e furono ampiamente riversate su dischi bootleg, senza per\u00f2 che Young desse l'assenso finale alla ripubblicazione ufficiale dell'album. Data questa sua cronica irreperibilit\u00e0, \"Time Fades Away\" ha raggiunto quotazioni notevoli nel mercato del collezionismo. Una copia originale in vinile dell'album, autografata dallo stesso Neil Young, \u00e8 stata recentemente battuta all'asta per 10.000 dollari."}
{"id": "618490", "revid": "767487", "url": "https://it.wikipedia.org/wiki?curid=618490", "title": "Yucuna", "text": " Gli Yucuna (o Matapi, Yukuna) sono un gruppo etnico della Colombia, con una popolazione stimata di circa 1000 persone che parlano la lingua Yucuna (codice ISO 639: YCN).\nVivono nelle foreste tropicali dell'Amazzonia colombiana, sul fiume Mirit\u00ed-Paran\u00e1."}
{"id": "618491", "revid": "1610933", "url": "https://it.wikipedia.org/wiki?curid=618491", "title": "Lemure topo", "text": ""}
{"id": "618493", "revid": "82231", "url": "https://it.wikipedia.org/wiki?curid=618493", "title": "Francesco Lo Jacono", "text": ""}
{"id": "618504", "revid": "767487", "url": "https://it.wikipedia.org/wiki?curid=618504", "title": "Yukpa", "text": " I Yukpa (o Yuco, Yupa, Yupca) sono un gruppo etnico della Colombia, con una popolazione stimata di circa 2126 persone che parlano la lingua Yukpa (codice ISO 639: YUP), suddivisa in 4 dialetti: Iroka, Maracas, Codozzi, Cesar.\nVivono al confine tra Colombia e Venezuela, nei pressi di Serrania de Perija."}
{"id": "618505", "revid": "767487", "url": "https://it.wikipedia.org/wiki?curid=618505", "title": "Soul Asylum", "text": "I Soul Asylum sono un gruppo musicale alternative rock statunitense, formatosi a Minneapolis (Minnesota) nel 1983.\nStoria.\nGli esordi.\nNel 1981 in un garage di Minneapolis tre adolescenti fondarono i \"Loud Fast Rules\". Karl Mueller era al basso, Dan Murphy alla chitarra e Dave Pirner alla batteria. Pat Morley sostituir\u00e0 quest'ultimo nel 1983. Dave Pirner divenne allora il cantante, con una chitarra solista. Il gruppo cambia il nome in Soul Asylum. Nel 1984 firmando per un'etichetta indipendente locale, la Twin/Tone, pubblicheranno il proprio debutto, \"Say What You Will, Clarence...Everything Can Happen\", prodotto da Bob Mould, cantante degli H\u00fcsker D\u00fc, un altro gruppo locale. Questa registrazione, disponibile in origine in vinile e in audiocassette, verr\u00e0 rimasterizzata in CD nel 1988 con un titolo diverso (\"Say What You Will, Clarence...Karl Sold the Truck\") con cinque pezzi in pi\u00f9. Grant Young sostituir\u00e0 Pat Morley alla batteria nel 1984, e fino al 1986, i Soul Asylum pubblicheranno altri tre album: \"Made to Be Broken\", \"Time's Incinerator\" (un album disponibile solo in audiocassetta) e \"While You Were Out\".\nIl successo commerciale.\nNel 1988, i Soul Asylum fecero entrata nel mondo delle majors sottoscrivendo un contratto con la A&amp;M Records. Solo il quarto album venne pubblicato per ultimo alla Twin/Tone, \"Clam Dip &amp; Other Delights\" (1989). l titolo \u00e8 una parodia dell'album \"Whipped Cream &amp; Other Delights\", del cofondatore della A&amp;M Records, Herb Alpert. Due album usciranno presso tale etichetta: \"Hang Time\" e \"And the Horse They Rode in On\". La band avvi\u00f2 un tour acustico nel 1990, nel Midwest, per ottenere un nuovo contratto discografico con la Columbia Records.\nNei primi mesi del 1992, il gruppo registra \"Grave Dancers Union\", che verr\u00e0 pubblicato il 6 ottobre del medesimo anno, anche se il vero successo del gruppo lo si vedr\u00e0 con l'uscita del singolo \"Runaway Train\", il cui videoclip attira particolarmente l'attenzione, per la moltitudine di foto di bambini scomparsi e di adolescenti in fuga. La canzone vinse nel 1994 un Grammy di miglior canzone dell'anno. L'album rimase 76 settimane tra i venti album pi\u00f9 ascoltati nella classifica di Billboard e ricevette il doppio platino nel 1993 negli USA (2 milioni di copie vendute). I singoli estratti dal disco sono in ordine: \"Somebody to Shove\" (1992), \"Black Gold\" (1993), \"Runaway Train\" (1993) e \"Without a Trace\" (1993).\nNel 1995, i Soul Asylum cambiarono batterista: Sterling Campbell sostitu\u00ec Grant Young. In realt\u00e0, Campbell aveva suonato in diverse canzoni durante la registrazione di \"Grave Dancers Union\", tra cui \"Runaway Train\", nondimeno \"Let Your Dim Light Shine\", prodotto da Butch Vig, \u00e8 il primo album in cui egli appare come un membro ufficiale del gruppo. Il nuovo disco esce il 6 giugno 1995. Lanciato dal singolo, \"Misery\", che raggiunse la top 20 delle classifiche, l'album non incontr\u00f2 il successo previsto, perch\u00e9 non fu paragonabile a \"Grave Dancers Union\". Le critiche non furono lusinghiere, ma i membri dei Soul Asylum dissero che \"Let Your Dim Light Shine\" era un album apprezzabile e coerente con la loro discografia. Sembra che questo sia dovuto al fatto che anche la Columbia Records abbia interferito nel processo creativo che ha portato alla sua produzione.\nIl 28 giugno 1997, il gruppo tiene a Grand Forks, Dakota del Nord un concerto a favore delle vittime delle inondazioni del Red River. Questo spettacolo benefico verr\u00e0 pubblicato nell'album \"\", con 18 tracce, che verranno immesse sul mercato sette anni pi\u00f9 tardi, nel 2004. I Soul Asylum lanciano il loro nono album di studio nel 1998. Il ciclo continua, mentre Ian Mussington si unisce al gruppo. \"Candy from a Stranger\", il terzo e ultimo disco per la Columbia Records viene pubblicato nel mese di maggio.\nLa morte di Karl Mueller.\nNel maggio del 2004, al bassista Karl Mueller venne diagnosticato un cancro all'esofago. La band organizz\u00f2 un concerto in sua beneficenza nell'ottobre 2004 al club \"The Quest\" a Minneapolis, spettacolo al quale partecip\u00f2 l'ex-membro dei Replacements Paul Westerberg e due membri degli H\u00fcsker D\u00fc, riuniti per la prima volta a sedici anni dalla loro separazione, Bob Mould e Grant Hart. Con il concerto si raccolsero 50\u00a0000 dollari. Karl continu\u00f2 a suonare con il gruppo, e ritorn\u00f2 in studio con i Soul Asylum, per iniziare a lavorare sul nuovo materiale. Purtroppo, Karl Mueller, ormai gi\u00e0 aggravato, morir\u00e0 il 17 giugno 2005, all'et\u00e0 di 41 anni. L'album \"The Silver Lining\" \u00e8 dedicato a lui.\nIl ritorno sulle scene.\nI Soul Asylum fecero riapparizione nel 2006, pubblicando un album di studio dopo otto anni di pausa. \"The Silver Lining\" usc\u00ec l'11 giugno presso l'etichetta indipendente Legacy. Ancora una volta, un nuovo batterista entra a far parte della band: Michael Bland, gi\u00e0 turnista di Prince. Karl Mueller incise alcuni dei pezzi dell'album \"The Silver Lining\" prima della sua scomparsa, mentre il resto del disco \u00e8 suonato da Tommy Stinson,amico d'infanzia di Dave Pirner nonch\u00e9 bassista e membro fondatore dei Replacements,che entra a far parte della band nel medesimo anno della morte di Mueller."}
{"id": "618507", "revid": "287204", "url": "https://it.wikipedia.org/wiki?curid=618507", "title": "Futsal Club Marcianise", "text": "LAssociazione Sportiva Dilettantistica Futsal Club Marcianise \u00e8 stata una squadra italiana di calcio a 5 con sede a Marcianise.\nStoria.\nLa data di fondazione della societ\u00e0 coincide con l'affiliazione alla FIGC, avvenuta il 26 agosto 1998. Il primo presidente del Real Marcianise Calcio a 5, i cui colori sociali erano inizialmente il giallo e il rosso, fu Saverio Russo. Nel primo biennio la squadra infila due promozioni consecutive che la proiettano nel campionato regionale di Serie C1. Nella massima categoria regionale il Real Marcianise si piazza a met\u00e0 classifica ma raggiunge la semifinale della Coppa Italia regionale. Nella stagione 2001-02 la presidenza \u00e8 assunta da Carlo Sparaco che dispone il cambio dei colori sociali a bianco e azzurro. Il campionato della prima squadra si conclude in quinta posizione, che garantisce l'accesso ai play-off; la formazione juniores centra invece il primo posto nel campionato regionale. La stagione seguente la squadra centra tutti gli obiettivi possibili: la prima squadra vince il campionato di Serie C1 con tre giornate d'anticipo, vincendo inoltre la Coppa Italia regionale e imponendosi pure nella fase nazionale della manifestazione; inoltre, la formazione Under-18 si laurea campione provinciale. Durante l'estate avviene il cambio di denominazione: da Real Marcianise a Futsal Club Marcianise. Al debutto nei campionati nazionali, il Marcianise vince a sorpresa il girone F di Serie B ottenendo la promozione diretta in Serie A2. In questa categoria i \"biancazzurri\" ci rimangono una sola stagione, vincendo nuovamente il campionato e approdando nella massima serie ad appena 7 anni dalla fondazione della squadra. L'esperienza nella massima serie inizia positivamente: la squadra chiude il girone di andata nelle prime otto posizioni guadagnando l'accesso alla Coppa Italia; nella prosieguo della stagione emergono tuttavia alcune difficolt\u00e0. La sostituzione dell'allenatore determina una flessione nei risultati che precipita i campani nella zona play-out. Con grande orgoglio la squadra riesce ad aggiudicarsi la salvezza avendo la meglio sul Pescara."}
{"id": "618509", "revid": "767487", "url": "https://it.wikipedia.org/wiki?curid=618509", "title": "Yuruti", "text": " I Yuruti (o Juruti, Yuriti, Juriti) sono un piccolo gruppo etnico della Colombia, con una popolazione stimata di circa 577 persone che parlano la lingua Yuruti (codice ISO 639: YUI).\nVivono lungo i fiumi Pac\u00e1 e Ca\u00f1o Yi, nel dipartimento di Vaup\u00e9s, in zone tropicali. Sono quasi tutti pescatori e coltivatori di manioca."}
{"id": "618511", "revid": "547034", "url": "https://it.wikipedia.org/wiki?curid=618511", "title": "Steve Lillywhite", "text": "Carriera.\nEntra nell'industria discografica nel 1972, nella casa discografica Polygram con la quale produce un demo per gli Ultravox, per poi passare successivamente alla Island Records. Gli saranno affidati i nuovi musicisti della nascente new wave.\nNel 1980 produce \"Peter Gabriel (III)\" che si rivela interessante soprattutto per il suo suono aggressivo. Nello stesso anno contribuisce all'album di debutto degli ancora sconosciuti U2, \"Boy\". Lillywhite produrr\u00e0 per i quattro irlandesi anche \"October\" e \"War\", i quali saranno il trampolino di lancio verso il successo planetario del gruppo.\nContemporaneamente lavora anche con Simple Minds, Big Country, Toyah, Talking Heads, i Rolling Stones, gli XTC e Annifrid Lyngstad, nota con il nome d'arte di Frida ed ex componente degli ABBA.\n\u00c8 stato sposato con la cantante Kirsty MacColl, producendo anche alcuni dei suoi album.\nNegli anni successivi collaborer\u00e0 con altri artisti, tra i quali The Pogues (il cui brano \"Fairytale of New York\" \u00e8 cantato con la moglie, Kirsty MacColl), Morrissey, Travis. Agli inizi del nuovo millennio riprende a produrre lavori discografici per gli U2, vincendo grazie a questi anche dei Grammy Award con i singoli \"Beautiful Day\" e \"Walk On\". Nel 2006, grazie a \"How to Dismantle an Atomic Bomb\", nuovo album realizzato con Bono e soci, Lillywhite si aggiudica altri tre Grammy.\nHa lavorato con i Thirty Seconds to Mars e Flood, producendo alcuni pezzi del terzo album della band \"This Is War\".\nNel 2010 ha lavorato con i Beady Eye, la band formata da Liam Gallagher, ex Oasis. Il gruppo ha pubblicato il disco \"Different Gear, Still Speeding\" il 28 febbraio 2011."}
{"id": "618512", "revid": "15756", "url": "https://it.wikipedia.org/wiki?curid=618512", "title": "Twilight (B\u00f4a)", "text": "Twilight \u00e8 la riedizione internazionale del primo album della rock band dei B\u00f4a, Race of a Thousand Camels, pubblicato nel 2001.\nIl disco.\nL'album contiene tutte le tracce di Race of a Thousand Camels, sebbene l'ordine delle prime canzoni sia stato mutato grazie al successo ottenuto dal singolo \"Duvet\" (utilizzata come sigla dell'anime serial experiments lain) che qui diventa la traccia di apertura.\nVersione internazionale del primo lavoro della band, contiene una versione acustica di \"Duvet\" pi\u00f9 altre due canzoni: \"Little Miss\", traccia rock eseguita con un'aggressiva chitarra elettrica, e la ballata \"Drinking\" che chiude il disco in modo pi\u00f9 dolce rispetto ad \"Anna Maria\" (chiusura della versione originale)."}
{"id": "618514", "revid": "29244", "url": "https://it.wikipedia.org/wiki?curid=618514", "title": "Giovan Mauro Della Rovere", "text": ""}
{"id": "618515", "revid": "29244", "url": "https://it.wikipedia.org/wiki?curid=618515", "title": "Giovan Battista Della Rovere", "text": ""}
{"id": "618516", "revid": "125033381", "url": "https://it.wikipedia.org/wiki?curid=618516", "title": "Fiammenghini", "text": "I Fiammenghini \u00e8 il nome comune con cui sono conosciuti i fratelli Giovanni Battista e Giovanni Mauro Della Rovere, pittori attivi a Milano negli anni a cavallo tra il XVI e XVII secolo, e in particolare all'inizio di quest'ultimo.\nGiovanni Mauro.\nNasce nel 1575 e muore nel 1640, fu allievo di Giulio Cesare Procaccini.\nGiovanni Battista.\nNasce nel 1560 (o 1561) e muore nel 1627.\nDi lui si ricordano in particolare le \"\"Scene della Vita di San Giovanni Battista\" del Duomo di Monza.\nOpere.\nIn Italia sono conosciuti principalmente per via della decorazione di gran parte dell'interno dell'Abbazia di Chiaravalle a Milano; in particolare il transetto, il presbiterio, la controfacciata e la volta dell'abside sono ricche delle loro opere.\nAltre opere si possono trovare nella \"Cappella Atellani\"\" della Chiesa di Santa Maria delle Grazie a Milano, a Pavia, nella chiesa di Santa Maria delle Grazie e nella chiesa di San Luca, nella Chiesa di San Dionigi a Cassano d'Adda, nella Chiesa dei Santi Eusebio e Vittore a Peglio (Lombardia), nel Duomo di Milano con la \"Vita di San Carlo\", nel Sacro Monte di Varallo e nel Santuario della Madonna del Sasso di Locarno, ma soprattutto i Fiammenghini sono noti per i grandi affreschi realizzati in numerose cappelle del Sacro Monte di Orta, dedicato a san Francesco d'Assisi.\nOperano anche nella Chiesa del Salvatore e Santa Margherita d'Antiochia di Pisidia in Busto Garolfo (Milano), dove affrescano la cappella dell'altare maggiore (oggi scomparsa) e la cappella di san Giuseppe (dove restano alcuni frammenti).\nPurtroppo molti affreschi vennero distrutti soprattutto durante le demolizioni di fine '800, come il pregevole ciclo di affreschi nella chiesa di San Gerolamo.\nImponente ed intatto il ciclo di affreschi e tele presso la chiesa dei Santi Faustino e Giovita a Bienno (Valcamonica) e nella Santa Maria Annunziata, nello stesso paese. A Melegnano (Milano) i Fiamminghini sono autori di diversi affreschi sulla vita di San Carlo Borromeo presenti nella basilica di San Giovanni Battista."}
{"id": "618517", "revid": "125029791", "url": "https://it.wikipedia.org/wiki?curid=618517", "title": "Flamberga", "text": "La flamberga (\"flammenschwert\" in lingua tedesca, \"flamberge\" in lingua francese) \u00e8 un tipo di spadone a due mani (\"zweih\u00e4nder\") di dimensioni enormi (oltre 2 metri per pi\u00f9 di 7\u00a0kg di peso) usato nelle parate o per equipaggiare le guardie di palazzo durante il Rinascimento.\nLa flamberga non va confusa con la flambard, spada da lato con lama serpentina atta a garantire una difesa \"pesante\" dello schermidore durante la fase di parata.\nCostruzione.\nRispetto alle dimensioni gi\u00e0 notevoli dello \"zweih\u00e4nder\", la flamberga si caratterizza per lunghezza e peso addirittura maggiori (pi\u00f9 di 2 metri per oltre 7 kg di peso). Elemento costitutivo dell'arma \u00e8 la lama, caratterizzata da un tagliente interamente ondulato, in foggia di fiamma (da cui il nome di questa spada), e da dei denti d'arresto (\"parierhaken\") molto accentuati, sia per dimensioni che per foggia. Il ricasso della lama \u00e8 coperto da una manica di cuoio per facilitare la presa della mano avanzata dello schermidore.\nStoria.\nLe flamberghe propriamente dette, caratterizzate dall'avere lama interamente ondulata, apparvero in Europa poco dopo i normali \"zweih\u00e4nder\", nel XVI secolo. Gi\u00e0 gli spadoni dei \"Doppels\u00f6ldner\" lanzichenecchi avevano parte del tagliente ondulato, forse per garantire loro una non ancora comprovata maggior capacit\u00e0 di taglio ai danni delle aste lignee delle picche, forse per imprimere maggior forza all'urto contro la lama nemica in fase di parata.\nA prescindere dalle effettive capacit\u00e0 pratico-belliche della lama ondulata, le flamberghe, armi dalla foggia particolare, capaci da sole di attirare l'attenzione dell'osservatore, vennero probabilmente fin da principio riconfigurate come spade da parata (\"paradeschwerter\"). Tutte le caratteristiche peculiari del normale \"zweih\u00e4nder\" (la grande crociera a bracci ritorti, ribattuti, ornati da ponti; il pomello a forma di corona, gli adunchi becchi d'arresto sopra al ricasso della lama) vennero cos\u00ec enfatizzate nella flamberga, concorrendo al generale effetto di maestosit\u00e0 e peculiarit\u00e0 dell'arma.\nL'idea di ricorrere a spade dalla lama ondulata per migliorarne le capacit\u00e0 di parata, nel corso del XVI secolo, non ebbe quale risultato la sola nascita delle flamberghe. La lama fiammeggiante (\"flambard\" o \"flammard\") venne anche utilizzata, soprattutto per\u00f2 in ambiente civile (difesa personale e/o duello) e non strettamente militare, per modelli di spada da lato. L'urto tra una lama diritta, in attacco, ed una lama \"flambard\", in difesa, provoca un considerevole aumento della forza peso scaricantesi tramite vibrazioni dalla lama che para sulla lama che attacca. L'accorgimento della lama fiammeggiante pass\u00f2 poi dalla spada da lato alla striscia, ove per\u00f2 non riscosse particolare successo, finendo con il venire abbandonato nel corso del XVII secolo.\nQueste spade flambard vengono spesso erroneamente indicate come flamberghe nelle aste dei collezionisti.\nCuriosit\u00e0.\nIn lingua francese, il vocabolo \"flamberge\" viene utilizzato come variante di \"Froberge\", il nome della spada del paladino Rinaldo di Montalbano (\"Fusberta\" in lingua italiana), ed ha anche valenza di \"focoso\". Nelle raffigurazioni iconografiche medievali e rinascimentali, la spada di Rinaldo non \u00e8 per\u00f2 mai raffigurata con lama fiammeggiante.\nNote.\nNel videogioco \"Inazuma Eleven GO\", la Flamberga \u00e8 una mossa utilizzata dai tre protagonisti e consiste proprio in una \"spada infuocata\" utilizzata per calciare il pallone."}
{"id": "618518", "revid": "1610933", "url": "https://it.wikipedia.org/wiki?curid=618518", "title": "Lemure pigmeo-topo", "text": ""}
{"id": "618526", "revid": "1345938", "url": "https://it.wikipedia.org/wiki?curid=618526", "title": "Antonino Recca", "text": "Biografia.\nDopo essersi laureato in chimica nel 1973 a pieni voti presso l'Universit\u00e0 degli studi di Catania, \u00e8 stato assistente di chimica organica industriale e fisica tecnica e per un breve periodo ha svolto ricerca anche a Colonia.\nDal 1986 \u00e8 Professore ordinario. Successivamente ha ricevuto anche la cattedra di Scienza e Tecnologia dei materiali e coordinatore di due dottorati presso la facolt\u00e0 di Ingegneria.\nNel 1999 viene eletto Preside della facolt\u00e0 di Ingegneria mantenendo l'incarico fino al 2005.\nNel 2006 \u00e8 eletto Magnifico Rettore dell'Universit\u00e0 degli Studi di Catania. Nel 2009 viene rieletto ed \u00e8 rimasto in carica fino al 2013. Dal 2020 \u00e8 in quiescenza.\n\u00c8 autore di oltre 100 pubblicazioni a pi\u00f9 nomi su riviste nazionali e internazionali e di numerose comunicazioni a convegni nazionali e internazionali.\nIl 7 luglio 2010 viene nominato presidente del coordinamento regionale dell'UDC, carica da cui si dimette il 13 gennaio 2011 per incompatibilit\u00e0 con la carica di Rettore.\nCaso mailgate.\nL\u2019ex rettore Antonino Recca \u00e8 stato condannato ad un anno di reclusione per utilizzazione dei dati segreti a fini non patrimoniali. Il Tribunale infine ha stabilito il pagamento del risarcimento a 20.000 euro.\nIl procedimento, ribattezzato Mailgate, nasce dal caso sollevato nel 2012 da alcuni studenti che avevano ricevuto delle mail di propaganda elettorale dall\u2019indirizzo di posta elettronica dell\u2019Universit\u00e0. Pi\u00f9 di ventiduemila mail di propaganda elettorale sono state inviate a docenti e studenti residenti in provincia di Catania e iscritti alla mailing list dell\u2019Universit\u00e0, un indirizzario riservato a comunicazioni di carattere didattico."}
{"id": "618527", "revid": "1543377", "url": "https://it.wikipedia.org/wiki?curid=618527", "title": "Monte Fammera", "text": "Il monte Fammera \u00e8 un imponente contrafforte situato nella parte orientale della catena dei monti Aurunci, alto 1.163,1 , situato nei territori dei comuni di Ausonia (FR) e e Spigno Saturnia (LT)nel Lazio, all'interno del territorio del parco naturale dei Monti Aurunci.\nDescrizione.\nIl monte risalta notevolmente data la sua parete verticale, con la quale la catena montuosa si separa dalle sue estreme propaggini orientali, dette anche monti Vescini.\n\u00c8 sito ai confini tra i comuni di Ausonia (FR) e Spigno Saturnia (LT). Alle sue spalle c'\u00e8 un pianoro carsico ricco di doline, nonch\u00e9 di radure che sovente si aprono tra i boschi."}
{"id": "618530", "revid": "121654414", "url": "https://it.wikipedia.org/wiki?curid=618530", "title": "Repubblica Socialista Sovietica Kazaka", "text": "La Repubblica Socialista Sovietica Kazaka o RSS Kazaka (; ), oggi chiamata Kazakistan, era la seconda repubblica per estensione dell'Unione Sovietica, situata nell'Asia Centrale. Occupava una superficie di 2.717.300\u00a0km\u00b2 e la capitale era Alma-Ata.\nStoria.\nFondata il 26 agosto 1920, inizialmente era chiamata \"RSSA Kirghiza\" (\"A\" per \"autonoma\"), e faceva parte della RSSF Russa. Il 15 aprile 1925 fu rinominata \"RSSA Kazaka\" e il 5 dicembre 1936 divenne una repubblica a s\u00e9 stante nell'URSS. A partire dagli anni trenta il territorio del Kazakistan divenne meta di ingenti deportazioni nei campi di lavoro, tra i quali quello facente capo al Gulag di Karaganda, uno dei pi\u00f9 grandi dell'intera Unione Sovietica. Questa circostanza col passare degli anni provoc\u00f2 un notevole squilibrio demografico a danno dei kazaki autoctoni, gi\u00e0 fortemente provati dalla denomadizzazione forzata di quegli anni, facendo incrementare la presenza di altre etnie (soprattutto russi) nel Paese. Tra le altre nazionalit\u00e0 presenti c'erano i tedeschi di Russia (8%, la pi\u00f9 alta concentrazione in URSS), bielorussi, coreani e altri ancora. Negli anni cinquanta molti altri cittadini sovietici, nell'ordine di centinaia di migliaia, furono spinti ad insediarsi nella RSS Kazaka in ragione della campagna terre vergini. Il flusso di questi immigrati, che si assommava ai deportati gi\u00e0 presenti nei campi di lavoro e nelle colonie, acu\u00ec il fenomeno di relegazione socio-economica e demografica degli abitanti autoctoni, tanto che nei centri urbani la lingua e i costumi kazaki andarono man mano perdendosi. Il 16 maggio 1954 \u00e8 ricordato, nella storia del Kazakistan, per l'inizio della cosiddetta Rivolta di Kengir. Negli anni ottanta, con la perestrojka e l'aggravarsi della crisi del sistema sovietico, si assistette a una ripresa di influenza da parte delle \u00e9lite autoctone inclini a ritagliarsi maggiore autonomia da Mosca, quando non a spingere manifestamente per l'indipendenza del Paese. A ci\u00f2 si accompagn\u00f2 un recupero spinto e a tratti aggressivo della lingua, dell'identit\u00e0 e delle usanze kazake che continu\u00f2 anche successivamente all'indipendenza.\nIl 10 dicembre 1991 la RSS Kazaka fu chiamata \"Repubblica di Kazakistan\", e sei giorni dopo divenne indipendente.\nPopolazione.\nAl momento della costituzione della \"RSSA Kazaka\" nel 1925, i russi rappresentavano meno del 20% della popolazione, composta prevalentemente da kazaki quali abitanti nativi della regione.\nNei primi anni trenta, tuttavia, la popolazione kazaka venne duramente colpita dalla denomadizzazione forzata messa in atto dalle autorit\u00e0 sovietiche che caus\u00f2, tra fame e repressioni fisiche, oltre un milione di vittime. A partire dagli stessi anni, le consistenti deportazioni nei campi di lavoro e gli spostamenti di individui indotti dall'industrializzazione del Paese, inclusi quelli dovuti alle \"terre vergini\", produssero un notevole aumento in termini percentuali delle altre etnie (in particolare dei russi). I kazaki nativi dovettero quindi scontrarsi con una emarginazione socio-economica e culturale sempre pi\u00f9 acuta.\nSecondo il censimento del 1970 la popolazione dei kazaki era ferma a 4.234.000 individui, equivalenti al 32% della popolazione totale. Nello stesso anno la repubblica contava 5.552.000 russi e 983.000 ucraini, insediati prevalentemente nel nord del Paese; numerosi erano anche tatari (288.000), usbechi (216.000) e bielorussi (198.000).\nA partire dai primi anni novanta, e in particolare dopo l'indipendenza del Kazakistan, si registr\u00f2 una progressiva emigrazione degli individui di origine non kazaka dal Paese, dovuta per lo pi\u00f9 al processo di \"kazakizzazione\" della politica e della societ\u00e0 che and\u00f2 chiaramente manifestandosi anche con diffusi episodi di discriminazione. Gli abitanti che abbandonarono il Paese nel periodo 1990-1995 furono oltre 2 milioni, nella quasi totalit\u00e0 slavi europei "}
{"id": "618531", "revid": "29244", "url": "https://it.wikipedia.org/wiki?curid=618531", "title": "Iperbarico", "text": ""}
{"id": "618533", "revid": "765341", "url": "https://it.wikipedia.org/wiki?curid=618533", "title": "Toliara", "text": "Toliara (nota anche come Toliary, e in passato come Tul\u00e9ar) \u00e8 un comune urbano (\"firaisana\") situato sulla costa sudoccidentale del Madagascar, capoluogo della provincia di Toliara e della regione di Atsimo-Andrefana. Ha una popolazione di 113.014 persone (stima del 2005).\nToliara si trova in un'oasi nel mezzo di una vasta regione desertica.\nIl porto commerciale della citt\u00e0 \u00e8 un importante snodo per l'import/export di beni come sisal, sapone, cotone, riso e arachidi.\n\u00c8 dotata di un aeroporto e viene talvolta adottata come base dai turisti diretti al parco nazionale dell'Isalo, a Ifaty, alla baia di Saint-Augustin e a Betioki.\nStoria.\nNel XVII secolo, i pirati francesi sbarcarono nella baia di Saint-Augustin presso il tropico del Capricorno e installarono una sede commerciale per intrattenere delle relazioni commerciali con le popolazioni Masikoro (Sakalava) della costa. Ma si dovr\u00e0 attendere la colonizzazione francese incominciata nel 1895 per vedere un reale sviluppo di Toliara, soprattutto in seguito alla decisione del governatore generale del Madagascar Joseph Simon Gallieni (1896-1905) di trasferire in un piccolo villaggio di pescatori Vezo tutti gli uffici amministrativi che prima si trovavano sull'antistante isoletta di Nosy Ve. \nToliara (Tul\u00e8ar, come si chiamava in epoca coloniale) ha subito significative trasformazioni urbanistiche e la creazione di una efficiente rete urbana di strade alternate da viali di tamarindi, il pi\u00f9 importante dei quali \u00e8 il boulevard Gallieni che taglia in due la citt\u00e0 separando i quartieri commerciali dal porto.\nDopo l'indipendenza nel 1960 il ritmo di crescita \u00e8 continuato ad aumentare e numerosi sono stati i cittadini francesi che hanno mantenuto in vita le proprie attivit\u00e0 commerciali. Inoltre le spiagge incontaminate di Ifaty e di Anakao e il clima secco hanno attirato molti turisti europei, principalmente francesi, incrementando la vocazione turistica della citt\u00e0 a discapito di quella industriale. Hanno quindi aperto numerosi ristoranti ed alberghi nelle vecchie villette coloniali, spesso gestiti dalla minoranza \"Karana\".\nAttualit\u00e0.\nNel marzo 2009 nel corso delle manifestazioni di piazza contro il governo di Marc Ravalomanana numerosi edifici di propriet\u00e0 del presidente (tra cui il complesso della Tiko) furono saccheggiati e dati alle fiamme dai manifestanti: il mandato di Ravalomanana si \u00e8 concluso il 17 marzo 2009 con la sua rinuncia alla presidenza, avvenuta al termine di un lungo conflitto con i vertici militari che \u00e8 stato descritto dalla stampa internazionale come un vero e proprio golpe.\nMa l'insediamento di Andry Rajoelina, attualmente alla guida della cosiddetta \"Autorit\u00e0 di transizione\", non ha portato subito alla pace, poich\u00e9 gli scontri nel paese tra le opposte fazioni sono continuati ancora a lungo.\nPopolazione e demografia.\nCentro principale del Madagascar meridionale, Toliara ha conosciuto negli ultimi decenni un forte boom demografico in seguito al massiccio esodo dalle campagne verso la citt\u00e0.\nI pescatori Vezo ne costituiscono il gruppo etnico autoctono pi\u00f9 numeroso ma rischiano di essere superati dagli altri gruppi migranti, principalmente Mahafaly, Masikoro (Sakalava), Antandroy che attualmente rappresentano circa la met\u00e0 della popolazione urbana. A questi si aggiungono inoltre altri gruppi di migranti che occupano posti di lavoro nel campo dell'amministrazione pubblica.\nEconomia.\nMalgrado il declino del settore industriale, la citt\u00e0 portuale si specializza nell'import-export di vari prodotti tra cui il sisal, il cotone, il riso e il sapone. Il porto ha poi giocato un ruolo da protagonista durante il \"boom del mais\" negli anni 80-90. Oggi, la presenza di migranti \u00e8 forte soprattutto nell'agricoltura (ma\u00efs, manioca e riso) e nell'allevamento (zeb\u00f9 e capre) che riforniscono i numerosi mercati della citt\u00e0 di prodotti alimentari: ci\u00f2 contribuisce allo sviluppo del piccolo commercio e dell'informale per quanto riguarda i Mahafaly e i Masikoro (Sakalava). Gli Antandroy, invece, sono specializzati nel mestiere di \"tiratori\" di pousse-pousse (il mezzo di trasporto pi\u00f9 utilizzato in citt\u00e0) e nell'impiego domestico. Ma, come avviene in tutto l'Ovest malgascio, l'economia locale resta dominata dalla minoranza Indo-pakistana \"Karana\" presente nella citt\u00e0 da molte generazioni. Costoro hanno messo le mani su diversi settori, che vanno dal commercio all'ingrosso ai trasporti passando dall'alberghiero.\nIl turismo \u00e8 un settore molto promettente grazie al clima e alle bellezze naturali dei dintorni (Ifaty, Anakao, baia di Saint-Augustin). Il mare calmo e la presenza della barriera corallina favoriscono attivit\u00e0 come l'immersione. Toliara \u00e8 attualmente la principale destinazione dei flussi turistici verso il sud del Madagascar.\nInoltre il sottosuolo nei dintorni \u00e8 ricco di minerali e pietre preziose: a circa 200\u00a0km a nord si trovano le ricche miniere di zaffiri di Ilakaka (scoperte dopo il 1999) e di sale terrestre. Pi\u00f9 recentemente, alcune compagnie canadesi hanno iniziato l'estrazione di ilmenite nella regione di Fort-Dauphin."}
{"id": "618536", "revid": "726373", "url": "https://it.wikipedia.org/wiki?curid=618536", "title": "Foo Camp", "text": "Il Foo camp \u00e8 una riunione annuale di hacker. L'evento, per tradizione non strutturato e senza un programma predefinito, \u00e8 ospitato in strutture mobili messe a disposizione dall'editore Tim O'Reilly. La partecipazione \u00e8 solo su invito.\nO'Reilly descrive un Foo Camp come una \"conferenza wiki\" in quanto il programma \u00e8 sviluppato dagli stessi partecipanti usando una grande lavagna sulla quale ciascuno pu\u00f2 apportare modifiche necessarie ad ottimizzare la pianificazione delle diverse discussioni. Finalit\u00e0 di un Foo Camp \u00e8 di attirare sempre nuove persone che con il loro contributo possono aumentare la conoscenza della casa editrice sulle nuove tecnologie incoraggiando lo scambio di informazioni e facendo crescere soggetti di particolare interesse per il futuro della O'Reilly."}
{"id": "618551", "revid": "196390", "url": "https://it.wikipedia.org/wiki?curid=618551", "title": "Shree", "text": ""}
{"id": "618552", "revid": "647919", "url": "https://it.wikipedia.org/wiki?curid=618552", "title": "Imperatore Arcadio", "text": ""}
{"id": "618558", "revid": "295403", "url": "https://it.wikipedia.org/wiki?curid=618558", "title": "Derby calcistici in Sicilia", "text": "I derby calcistici in Sicilia sono gli incontri di calcio che mettono a confronto due squadre appartenenti alla regione italiana della Sicilia.\nStoricamente, i derby pi\u00f9 rilevanti in regione sono le sfide che vedono a confronto due tra Palermo, Catania e Messina, poich\u00e9 si tratta di partite giocate molto spesso tra Serie A e Serie B, ossia i primi due livelli del calcio nazionale. Nella stagione 2006-2007 si sono giocati, per la prima e unica volta dall'istituzione della Serie A a girone unico, tutti e tre i derby in massima serie.\nIl primo incontro tra squadre siciliane fu il derby fra Palermo e Messina del 18 aprile 1901. Si tratt\u00f2 di un'amichevole fra \"Anglo-Palermitan Athletic and Foot-Ball Club\" e \"Messina FC\", terminato con il risultato di 3-2 per i palermitani.\nDerby giocati in Serie A.\nIl primo derby disputatosi in serie A tra due squadre siciliane fu il 16 settembre 1961 tra Catania e Palermo, al Cibali con il risultato di 0-0.\nCatania-Messina.\nIl derby tra Messina e Catania fu disputato per la prima volta nella Coppa Federale Siciliana, nel 1920, ma i risultati di quella manifestazione non sono arrivati a noi con certezza. Dopo quella stagione, il derby si ripropose dieci anni dopo nella Prima Divisione 1930-1931, cio\u00e8 la Serie C dell'epoca. Nel corso dei decenni l'incontro \u00e8 stato anche giocato in Serie B e Serie A.\nLa prima sfida in massima serie risale alla stagione 1963-1964, quando fu il Catania ad avere la meglio vincendo 2-0 in casa. Al ritorno fu invece 0-0.\nNella Serie C1 2000-2001 il derby fu valido per la finale play-off utile al salto in cadetteria. L'incontro di andata si risolse con un 1-1, mentre la gara di ritorno vide vincere il Messina di misura.\nCatania-Palermo.\nIl primo incontro in campionato si disput\u00f2 il 1\u00ba novembre 1936, a Palermo in Serie B: esso si concluse col risultato di 1-1. Risale alla stagione precedente il primo derby ufficiale: fin\u00ec 1-0 per il Catania in Coppa Italia. Probabilmente, il primo incontro in assoluto, quando ancora il Catania si chiamava \"Unione Sportiva Catanese\" e il Palermo \"Palermo Foot-Ball Club\", risale agli anni 1910, in occasione della Coppa Lipton. Mentre il computo totale degli 84 derby arride al Palermo, il bilancio dei 18 disputati in Serie A \u00e8 ad appannaggio del Catania: cinque vittorie per il Palermo, sei per i rossazzurri e sette pareggi.\nIl computo comprende anche i derby giocati dal 1935 al 1942 dall\"'Associazione Calcio Fascista Catania\" e nel 1941-42 dal \"Palermo-Juventina\".\nMessina-Palermo.\nPalermo e Messina, nei primi anni del Novecento, si contesero la Whitaker Challenge Cup e la Lipton Challenge Cup. I primi derby ufficiali furono invece disputati a partire dal 1920. Nonostante questa lunga storia, le prime sfide in Serie A si cominciarono a verificare soltanto dal 2004-2005, debuttando con un pari a reti bianche a Messina e con 2-1 per i padroni di casa a Palermo.\nDerby giocati in Serie B.\nAcireale-Palermo.\nIl primo derby in assoluto fra queste due squadre fu giocato in Serie C1 nella stagione 1992-1993, per poi disputarsi anche in Serie B nelle stagioni 1993-1994 e 1994-1995.\nCatania-Siracusa.\nIl primo derby in assoluto fra squadre di Catania e Siracusa fu disputato nella Seconda Divisione 1924-1925 tra la Tommaso Gargallo e la Catanese, con vittoria di quest'ultima per 2-1 il 14 giugno del 1925. Fra le due tifoserie esiste una forte rivalit\u00e0, visto anche il rapporto di amicizia esistente fra i tifosi aretusei e i tifosi palermitani.\nIl derby fra Catania e Siracusa si \u00e8 disputato otto volte nella serie cadetta, la prima nella stagione 1949-1950, mentre il resto degli incontri si distribuisce fra Serie C e Coppa Italia. \nCatania-Trapani.\nIl derby tra Catania e Trapani, le cui tifoserie sono gemellate, si \u00e8 svolto in una sola occasione in Serie B, nella stagione 2014-2015: i due incontri sono terminati 2-2 al Provinciale di Trapani e 4-1 per gli etnei al Massimino.\nIl primo incontro tra le due squadre si disput\u00f2 in Prima Divisione nella stagione 1932-1933 fra l'allora ACF Catania e la Juventus Trapani.\nLicata-Messina.\nIl derby tra Licata e Messina si \u00e8 svolto in due occasioni in Serie B, nelle stagioni 1988-1989 e 1989-1990: il primo anno vittoria una vittoria per parte, l'anno successivo due pareggi per 1-1. Il primo incontro fra le due squadre fu giocato in C2 nella stagione 1982-1983.\nMessina-Siracusa.\nIl primo derby in assoluto fra queste due squadre, che allora si chiamavano ancora Messinese e Tommaso Gargallo, si svolse nella stagione 1926-1927 in Seconda Divisione. In tre stagioni, fra il 1950 e il 1953, Messina e Siracusa si sono affrontate anche in Serie B. \nPalermo-Siracusa.\nTra le due tifoserie esiste un rapporto di amicizia. Le due squadre si incontrarono per la prima volta in occasione della Coppa Lipton, mentre il primo incontro ufficiale avvenne nel corso del Campionato Meridionale 1928-1929. Solo in due stagioni le due compagini si sono sfidate in Serie B, tra il 1946 e il 1948. L'ultima sfida risale alla Serie C1 1992-1993.\nPalermo-Trapani.\nIl primo incontro tra il Palermo e l'allora Unione Sportiva Trapanese si disput\u00f2 nel 1908 in un'amichevole, mentre il primo match in una competizione ufficiale fu tra il Palermo e la Vigor Trapani, nella sezione siciliana della Prima Divisione 1921-1922, vedendo la vittoria dei rosanero per 12-0. Nonostante questo derby si sia disputato poche volte nel corso degli anni, esiste una certa rivalit\u00e0 fra le due tifoserie e i granata sono gemellati con i tifosi del Catania.\nIn campionato le due squadre si sono incrociate solo due volte: nella stagione 1987-1988 in Serie C2 e in quella 2013-2014 in Serie B. In quest'ultima occasione i rosanero hanno vinto sia al Barbera (3-0) che al Provinciale (1-0). Gli altri incontri si sono svolti fra la Coppa Italia di Serie C e, per un'unica volta, in quella maggiore, nell'edizione 1958-1959. Proprio in quest'ultimo incontro si \u00e8 avuta l'unica vittoria dei granata a Palermo, per 1-2.\nDerby cittadini giocati fra i professionisti.\nAtletico Catania-Catania.\nA cavallo tra la fine degli anni novanta e l'inizio del duemila, la presenza fra Serie C1 e Serie C2 dell'Atletico Catania, diventata per breve tempo la squadra principale della citt\u00e0, port\u00f2 alla disputa di una stracittadina nel capoluogo etneo: il derby dell'Elefante.\nIl primo derby si disput\u00f2 nella Coppa Italia Serie C 1995-1996, mentre le partite giocate in campionato furono quattro, tutte in C1 tra il 1999-2000 ed il 2000-2001.\nA Catania si disput\u00f2 anche un'altra stracittadina: ci\u00f2 avvenne quando nella Serie C 1945-1946 si affrontarono l\"'Unione Sportiva Catanese Elefante\" e la \"Societ\u00e0 Sportiva Virtus Catania\". Queste due squadre in seguito, fondendosi, diedero vita all'odierno Calcio Catania. Le partite terminarono 1-0 per la Catanese all'andata e 2-0 a tavolino per la Virtus al ritorno.\nAltri derby.\nAkragas-Siracusa.\nIl primo derby si gioc\u00f2 nella Prima Divisione 1932-1933, con doppia vittoria degli aretusei sia in casa (2-1) che in trasferta (4-2). \nAkragas-Trapani.\nIl primo derby si gioc\u00f2 in Serie C nella stagione 1959-60 con vittoria degli akragantini in casa (1-0) e vittoria dei trapanesi al ritorno (1-4). Complessivamente il derby ha visto contrapporsi le due squadre 40 volte in gare ufficiali, in terza e quarta serie, con complessive 11 vittorie degli akragantini 14 pareggi e 15 vittorie dei trapanesi. \nMarsala-Siracusa.\nIl primo derby si gioc\u00f2 in serie C nella stagione 1942-43 con doppia vittoria degli aretusei sia in casa (5-0) che in trasferta (1-0). Complessivamente, il derby ha visto le due squadre contrapporsi 52 volte in gare ufficiali, nella terza e quarta serie nazionale di calcio, comprese le gare di Coppa Italia di categoria, con 12 vittorie dei lilibetani, 19 pareggi e 21 vittorie degli aretusei in totale. L'ultimo derby \u00e8 stato disputato nella stagione 2015-16. \nMarsala-Trapani.\nUna forte rivalit\u00e0 storica esiste fra i club dei due maggiori centri della provincia di Trapani. Con oltre 100 gare disputate \u00e8 il derby tra squadre siciliane pi\u00f9 giocato tra i professionisti. Il primo incontro in assoluto \u00e8 del 7 gennaio 1912, fra l\"'U.S.Trapanese\" e la \"Lillibeum Marsala\", giocato sul campo di via Spalti a Trapani e terminato con la vittoria dei trapanesi per 4-1. I primi incontri ufficiali risalgono invece al campionato di Terza Divisione 1930-1931: esse si conclusero 1-1 a Trapani\ne 2-1 per i lilibetani, padroni di casa, a Marsala.\nLe due pi\u00f9 blasonate compagini della provincia trapanese hanno avuto modo di incontrarsi anche nella Coppa Italia maggiore nel 1958-1959, gi\u00e0 al primo turno eliminatorio tra tutte le squadre di Serie C. \nMessina-Trapani.\nIl primo derby in assoluto si gioc\u00f2 il 9 ottobre 1932, a Trapani, nella Prima Divisione 1932-1933, quando i peloritani si chiamavano \"U.S. Peloro Messina\" ed i granata \"Juventus Trapani\". Gli incontri finirono con una vittoria dei trapanesi sia all'andata (4-3) che al ritorno (3-2). \nComplessivamente, il derby ha visto contrapporsi le due squadre per 32 volte in gare ufficiali, nella terza e quarta serie nazionale di calcio, con 13 vittorie dei giallorossi, 11 pareggi e 10 vittorie dei trapanesi. \nL'ultimo derby \u00e8 stato disputato nella Serie D 2009-2010 con una doppia vittoria dei trapanesi, in casa 1-0 e in trasferta 2-0. \nSiracusa-Trapani.\nIl primo derby in assoluto si gioc\u00f2 nella Prima divisione nella stagione 1932/33 con vittoria in casa degli azzurri (2-1) e pareggio al ritorno (1-1). Complessivamente il derby ha visto contrapporsi le due squadre per ben 85 volte in gare ufficiali, nella terza e quarta serie nazionale di calcio pi\u00f9 le gare di Coppa Italia di categoria. L'ultimo derby \u00e8 stato disputato nella stagione 2018/19 in Serie C. "}
{"id": "618559", "revid": "198277", "url": "https://it.wikipedia.org/wiki?curid=618559", "title": "Club Roma Futsal", "text": "L'Associazione Sportiva Dilettantistica Club Roma Futsal \u00e8 una squadra italiana di calcio a 5 con sede a Roma, fondata nel 2004 dalla fusione di due tra le squadre pi\u00f9 titolate d'Italia: la Roma RCB e il Gruppo Sportivo BNL.\nStoria.\nNel primo campionato disputato, la Roma Calcio a 5 guidata da Maurizi chiude la stagione regolare in testa alla classifica; nei play-off elimina Lazio e Luparense ma \u00e8 sconfitta ai rigori in Gara 3 della finale dal Perugia.\nNella stagione 2005-06 chiude al secondo posto alle spalle della \"schiacciasassi\" Luparense. Entrambi i \"lupi\" saranno tuttavia esclusi dalla finale scudetto, eliminati rispettivamente da Nepi e Arzignano Grifo. In Coppa Italia \u00e8 sconfitta in finale dalla Luparense. \nNel 2006 si registra anche l'assorbimento della neopromossa \"F.C. Cinecitt\u00e0 Calcio a 5\", societ\u00e0 fondata nel 1999 come \"TG Garden\".\nLa stagione seguente la Roma disputa un campionato incolore concludendo la stagione regolare al sesto posto. Sia nei play-off scudetto sia in Coppa Italia si ferma ai quarti di finale, eliminata rispettivamente da Montesilvano e Luparense.\nNella stagione 2007-2008 inizia il declino della societ\u00e0 capitolina, nel frattempo rinominatasi \"Associazione Sportiva Roma Futsal\". \nAll'ultima giornata di campionato, la contemporanea vittoria del Reggio sul Terni e la sconfitta della Roma a Scicli sanciscono la retrocessione in Serie A2. \nLa stagione 2008-2009 segna un altro tassello del declino della societ\u00e0 capitolina poich\u00e9 con 11 turni d'anticipo, la Roma Futsal retrocede in Serie B concludendo il campionato all'ultima piazza con un solo punto in classifica. \nLa societ\u00e0 tuttavia non si iscrive alla categoria, ripartendo dal girone B della Serie D 2009-10 che conclude al terzo posto. Divenuta nel 2012 Wish Roma Futsal, la societ\u00e0 milita tuttora nelle categorie inferiori. Nel 2016 la societ\u00e0 cambia nuovamente nome, assumendo la denominazione Roma Futsal 5. Nonostante la retrocessione dalla Serie C2 alla Serie D, durante l'estate la societ\u00e0 rileva il titolo sportivo del Pavona, militante in Serie C1. Inevitabilmente, la squadra conclude il campionato all'ultimo posto, retrocedendo. La stagione seguente la societ\u00e0 rileva il titolo della , iscrivendosi in Serie B con la denominazione Club Roma Futsal.\nLe societ\u00e0 costituenti.\nRoma RCB.\nLa Roma Robore Certamus Bellum ha partecipato sin dalla sua fondazione (1983) ai campionati nazionali ed \u00e8 tuttora, dopo la Luparense, la societ\u00e0 italiana ad aver vinto pi\u00f9 titoli nazionali (5, tra il 1988 e il 2001).\nGruppo Sportivo BNL.\nIl Gruppo Sportivo della Banca Nazionale del Lavoro denominata successivamente anche BNL Roma o BNL Calcetto nacque nel 1987 e segn\u00f2 la storia del calcio a 5 italiano per tutti gli anni 1990 giocando ben otto finali scudetto consecutive, tra il 1992 al 1999 con quattro successi."}
{"id": "618560", "revid": "113421354", "url": "https://it.wikipedia.org/wiki?curid=618560", "title": "Impedenza caratteristica del vuoto", "text": "L'impedenza caratteristica del vuoto, formula_1 \u00e8 una costante universale definita come:\ndove\nNelle unit\u00e0 del Sistema Internazionale si ha:\nLa propagazione di un'onda elettromagnetica nel vuoto avviene con impedenza pari a questa costante."}
{"id": "618561", "revid": "1378703", "url": "https://it.wikipedia.org/wiki?curid=618561", "title": "Get There", "text": "Get There (2005) \u00e8 il secondo album della rock band dei B\u00f4a.\nIl disco.\nL'album non si discosta molto dal sound del precedente lavoro rivelando per\u00f2 una struttura pi\u00f9 omogenea. Quasi tutte le canzoni sono accompagnate da una chitarra acustica e diverse distorsioni dovute a chitarre elettriche ed effetti digitali.\nLe canzoni mantengono l'atmosfera rock di Twilight e presentano ritornelli piuttosto aggressivi come \"Wasted\" o \"A Girl\", anche se poi si passa a sound pi\u00f9 morbidi come nella ballata \"Older\" o in \"Passport\" e canzoni che si discostano dal resto del lavoro come \"Daylight\" (in cui vengono cantati due testi contemporaneamente creando un effetto ipnotico) o \"On the Wall\", con un beat pi\u00f9 veloce e allegro."}
{"id": "618563", "revid": "767487", "url": "https://it.wikipedia.org/wiki?curid=618563", "title": "Ca\u00f1amomo", "text": "I Ca\u00f1amomo sono un gruppo etnico indigeno della Colombia, con una popolazione stimata di circa 25000 persone. Questo gruppo etnico \u00e8 per la maggior parte di fede animista.\nVivono soprattutto nella riserva \"Resguardo de Ca\u00f1amomo y Lomaprieta\", nel dipartimento di Caldas, in Colombia."}
{"id": "618564", "revid": "1958640", "url": "https://it.wikipedia.org/wiki?curid=618564", "title": "Benedetto Castelli", "text": "Biografia.\nAntonio Castelli nacque nel 1578 da Annibale e Alba Tiberi e prese il nome di Benedetto entrando nell'ordine benedettino il 4 settembre 1595; fu il primo di sette fratelli e i suoi dati anagrafici non sono precisi a causa dell'assenza del certificato di battesimo. A Brescia inizi\u00f2 gli studi matematici che dovette terminare a Padova, dove fu trasferito nel monastero cittadino di Santa Giustina (1604). Nel 1610 Castelli ritorn\u00f2 a Brescia, nel monastero di San Faustino, da dove scrisse a Galileo, suo maestro e amico, di cui aveva una grande stima, ringraziandolo del dono del \"Sidereus Nuncius\", da lui gi\u00e0 letto ed apprezzato. Arrivato a Brescia, dovette sistemare delle questioni famigliari assai difficili e complicate. Gli \u00e8 stato dedicato un asteroide, 6857 Castelli.\nCon Galileo.\nDa Brescia fu per\u00f2 costretto a ritornare a Padova, quindi a Firenze presso Galileo, col quale collabor\u00f2 assiduamente nelle nuove opere ch'egli scrisse sulle sue scoperte astronomiche e fisiche. Nei suoi esperimenti e studi si dedic\u00f2 alla matematica e alla geometria.\nCastelli occup\u00f2 il primo posto tra i collaboratori di Galilei e fu uno dei maggiori scienziati del suo tempo definito da Galileo stesso \u201chuomo adornato d'ogni scienza e colmo di virt\u00f9, religione e santit\u00e0\u201d.\nDopo essere diventato professore ordinario all'Universit\u00e0 di Pisa (1613), continu\u00f2 i suoi studi, specialmente quelli intorno al moto ed alla misura delle acque correnti. A Pisa conobbe Bonaventura Cavalieri, e, vista la sua prodigiosa attitudine per la geometria, lo introdusse presso Galileo e lo avvi\u00f2 all'insegnamento; durante le sue numerose assenze dallo Studio lo suppliva proprio il Cavalieri. Tra i suoi allievi figura Richard White che comp\u00ec a sua volta studi sulla gravit\u00e0 e sulle comete.\nDopo dodici anni di insegnamento a Pisa, il Castelli fu chiamato a Roma dal nuovo Papa Urbano VIII come professore alla Sapienza. Il papa dimostr\u00f2 sempre verso il Castelli un affetto ed una stima straordinaria: a lui volle affidata l'educazione dell'unico suo nipote. Sempre nel 1625 fu scelto per accompagnare monsignor Ottavio Corsini a risolvere la questione del Reno, che opponeva le citt\u00e0 di Bologna e Ferrara. Sulla questione Castelli sostenne l'introduzione del Reno nel Po Grande, prendendolo alla Botta Ghislieri e introducendolo nel Po Grande sotto la Stellata. Il prestigio di Castelli indusse monsignor Corsini ad aderire al suo pensiero, giungendo cos\u00ec alla decisione di introdurre il Reno nel Po. Questa vicenda segn\u00f2 l'inizio del successivo confronto scientifico tra Nicol\u00f2 Cabeo e Castelli, oltre a far maturare in Castelli la decisione di pubblicare il trattato \"Della misura dell'acque correnti\".\nDiffusasi la fama delle sue conoscenze idrauliche, Benedetto Castelli fu frequentemente coinvolto in vari \u201caffari d'acque\u201d, alcuni dei quali molto importanti come lo sbocco dei fiumi nella laguna veneta e la bonifica delle paludi pontine.\nA Roma il Castelli si occup\u00f2 pazientemente di tutti gli interessi di Galileo, soprattutto quando l'Inquisizione prese ad indagare per imbastire il cosiddetto \u201cprimo processo di Galileo\u201d, tentando di servirsi dello stesso Castelli, che peraltro si limit\u00f2 a leggere una lettera all'arcivescovo di Pisa Francesco Bonciani, senza portare alcuna prova contro il maestro.\nMorte.\nIl Castelli mor\u00ec a Roma, nel monastero di S. Callisto il 9 aprile 1643, dopo essere stato successivamente Abate, in modo puramente formale, di S.Benedetto di Foligno, di S.Gregorio di Zara, di Verona, di S.Maria, di Praglia presso Padova, di Monreale e di S.Benedetto di Palermo, per una malattia alla vescica e venne sepolto nella basilica di S.Paolo, nel sepolcro dei Monaci Cassinesi.\nL'analisi delle sue lettere permette di stabilire chi fossero le persone che collaborarono con Castelli e Galilei: gi\u00e0 nel 1607 Castelli era impegnato a diffondere e promuovere le idee del suo maestro, formando un'intera generazione di scienziati, la cosiddetta \u201cscuola galileiana\u201d che nacque a Brescia e rappresenta un osservatorio per capire come Castelli riusc\u00ec a creare un ampio consenso sulle scoperte astronomiche di Galileo. L'attivit\u00e0 di Castelli non rimase circoscritta tra le mura del monastero di S.Faustino, ossia fra i suoi confratelli, ma coinvolse anche diversi laici, uomini dalla cui biografia spesso non si sa quasi nulla. Tra i collaboratori non bresciani bisogna ricordare Evangelista Torricelli, Bonaventura Francesco Cavalieri, Giovanni Alfonso Borelli ed Eustachio Divini.\nStudi e opere.\nCastelli si dedic\u00f2 a pi\u00f9 riprese allo studio dell'idraulica. In specifico, gli fu affidata dal papa Urbano VIII l'annosa questione delle acque del Chiana. La sua opera migliore usc\u00ec a Roma nel 1628 col titolo Della misura delle acque correnti, ristampato nel 1639 e a Bologna nel 1660 e tradotto in francese ed in inglese. In quest'opera Castelli applica la legge del moto ai fiumi e alle correnti. La sua prima teoria riguarda la portata dei fiumi: egli sostiene che in diverse parti dello stesso fiume si ha una portata uguale, per cui uguali quantit\u00e0 d'acqua passano nello stesso tempo in ogni tratto. Castelli dedusse pure dei corollari, da cui ricava tesi secondarie considerando diverse variabili quali le condizioni climatiche o la presenza di affluenti. Attraverso i corollari arriv\u00f2 alla comprensione del motivo per il quale il Tevere esondava. Oltre al Tevere, applic\u00f2 le sue considerazioni riguardo alle velocit\u00e0 delle acque e quindi al relativo aumento del livello dei corsi, ad altri fiumi come il Po, principalmente nella zona della citt\u00e0 di Ferrara. Nei diversi testi idraulici, aggiunse anche delle appendici dove indic\u00f2 la spiegazione a errori in campo idraulico, che corresse alla luce delle sue scoperte. Si sofferm\u00f2 in particolare sul problema della corretta distribuzione delle acque nelle campagne; in seguito lavor\u00f2 sul lago Trasimeno e studi\u00f2 la Laguna di Venezia e le sue problematiche. Castelli spieg\u00f2 che i problemi principali della Laguna erano due: uno \u00e8 quello dello scoprimento del terreno durante la bassa marea che rendeva difficile la navigazione e che con la prolungata esposizione del fango al sole sollevava vapori maleodoranti. Il secondo problema riguardava la struttura della laguna che con l'alta marea avrebbe potuto causare disastri enormi. In seguito mise a confronto la struttura della Laguna con quella di altri fiumi o laghi e propose alcune possibili teorie che, se applicate alla Laguna, porterebbero alla risoluzione dei suoi problemi.\nAl Castelli venne affidato anche l'incarico di occuparsi dei corsi d'acqua di Ferrara e di Bologna (di cui si sarebbe poi interessato anche il Cassini). Pot\u00e9 cos\u00ec approfondire gli studi di idraulica, raccolti in varie pubblicazioni, anche dopo il suo ritorno a Pisa (1625). Di tali studi certo discusse a lungo col Galilei, sia per lettera che durante i frequenti viaggi a Firenze, soprattutto del problema della velocit\u00e0 delle acque, a suo parere non ancora rettamente considerato. Nel 1626 fu chiamato a Roma dal papa in qualit\u00e0 di consigliere idraulico e come valente matematico.\nBenedetto Castelli si dedic\u00f2 anche allo studio del magnetismo: nel suo discorso sulla calamita, sostiene che l'universo segue un ordine meraviglioso e sconosciuto all'uomo; tale ordine riguarda l'intero globo, anche le parti a noi non visibili perch\u00e9 troppo piccole o troppo lontane.\nGuglielmo Gilberti era uno dei primi a studiare la calamita, Galileo approfond\u00ec ulteriormente questo argomento, ma Castelli per primo mise per iscritto il suo pensiero sul magnetismo.\nDopo la conclusione del processo e la notizia dell'abiura del Galilei, il Castelli fu amareggiato, data la fiducia che aveva nutrito nella giustizia del tribunale e del papa. A ci\u00f2 si deve il suo desiderio di recarsi in Toscana, per cui ritiratosi ad Arcetri, trov\u00f2 l'occasione di poterglisi avvicinare.\nNel 1640, servendosi di nuovi telescopi prodotti dal Fontana di Napoli, pot\u00e9 scorgere, staccati da Saturno, i due corpi rotondi che il Galilei aveva osservato uniti al pianeta, primo passo verso la scoperta dell'anello. Nel 1641 part\u00ec da Roma, pass\u00f2 a Pisa e a Firenze a salutare il Galilei, poi si rec\u00f2 a Venezia per il capitolo generale dei benedettini. Qui si occup\u00f2, su istanza del senatore Giovanni Basadonna, dello stato della laguna veneta.\nDi secondaria importanza, anche se non trascurabili, sono i brevi testi filosofici del Castelli ().\nIn essi si affrontano varie questione attinenti alla scienza, anche se da un punto di vista speculativo e non prettamente sperimentale. Nel primo si parla (in maniera imperfetta e non completa, spiega l'autore) della vista, dei suoi difetti e dei relativi rimedi: ogni \u201cmacchina\u201d che l'uomo fabbrica \u00e8 opera di Dio, perch\u00e9 corregge i meccanismi che Dio stesso ha creato. D'altra parte \u00e8 importante ricordare \u201cche il sapere assoluto, e perfetto \u00e8 mestiere solo Divino, &amp; a Dio solo tocca sapere il tutto\u201d (pag 37). Il secondo \u201cdiscorso\u201d tratta invece del modo di conservare i grani, cio\u00e8 i cereali. In esso l'Autore, dopo aver ribadito la sua fiducia nel carattere sperimentale delle ricerche scientifiche, analizza i due modi di conservazione tradizionali: in fosse o nei granai che appaiono opposti per molti aspetti. Il Castelli suggerisce di realizzare contenitori in sughero, facilmente reperibile in centro Italia, essendo un materiale molto isolante. La terza parte \u00e8 costituita da due lettere al Galilei riguardanti il riscaldamento da raggi solari che riceve met\u00e0 faccia di un mattone tinta di nero dall'altra met\u00e0 tinta di bianco: in esso si illustrano diversi esperimenti termici."}
{"id": "618570", "revid": "830939", "url": "https://it.wikipedia.org/wiki?curid=618570", "title": "Coconuco", "text": "I Coconuco sono un gruppo etnico indigeno della Colombia, con una popolazione stimata di circa 6141 persone. Questo gruppo etnico \u00e8 per la maggior parte di fede animista.\nVivono nel dipartimento di Cauca. Sono collegati ad un altro gruppo indigeno delle Ande, i P\u00e1ez. La lingua Coconuco sembra essersi estinta perch\u00e9 non \u00e8 pi\u00f9 parlata da diverse generazioni, sostituita con lo spagnolo."}
{"id": "618575", "revid": "125854719", "url": "https://it.wikipedia.org/wiki?curid=618575", "title": "National socialist black metal", "text": "Il National Socialist Black Metal (abbreviato NSBM) \u00e8 una corrente propria del black metal che si distingue nella matrice tipica delle liriche, attraverso il confluire di espliciti riferimenti politici di stampo nazista, ai pi\u00f9 consueti riferimenti satanici. \nTuttavia non si tratta comunque di tematiche esclusive; nella musica dei gruppi appartenenti a questa frangia si riscontrano infatti ulteriori importanti tematiche comuni nel panorama black metal apolitico, come, per esempio, il paganesimo, il folklore e la mitologia.\nStoria.\n\u00c8 piuttosto difficile definire la sua nascita. Le radici del NSBM affondano agli inizi degli anni novanta, in concomitanza con la crescita del genere, con l'avvento di gruppi black metal apertamente nazisti come Absurd o Impaled Nazarene. Questi gruppi citavano e alludevano al nazismo con la loro immagine e il loro atteggiamento.\nFurono, probabilmente, questi fattori a portare la nascita di questa corrente. Le band che si riconoscono nel filone del NSBM si ispirano, principalmente, alle teorie di Adolf Hitler e del Partito Nazista tedesco ma anche a quelle di Benito Mussolini, Julius Evola, Savitri Devi e Elena Petrovna Blavatskij.\nDa notare che questi gruppi raramente provengono dai paesi scandinavi e non si relazionano con le principali band black metal, rimanendo quindi nella scena underground. Il NSBM inizi\u00f2 ad assumere i suoi connotati con i tedeschi Absurd, considerati i massimi esponenti del genere, e i polacchi Graveland i primi ad immettere temi e idee riconducibili al nazismo nei loro testi. Altre bands da citare sono gli italo-norvegesi Massemord,gli ucraini Nokturnal Mortum (anche se a met\u00e0 anni 2000 hanno cominciato a distanziarsi dalla politica nonostante suonino al festival Asgardsrei), Astrofaes e Paganland, i greci Der St\u00fcrmer e Naer Mataron, gli statunitensi Grand Belial's Key, i francesi Kristallnacht, Ad Hominem e Peste Noire, gli italiani Frangar, Via Dolorosa, Spite Extreme Wing, Hate Forest, Infernum, i russi M8l8th, Temnozor, Velimor, Branikald e Syny Severa, i polacchi Veles, e i finlandesi Clandestine Blaze e Goatmoon\nRapporti e differenze con il black metal classico.\nDal punto di vista strettamente musicale non ci sono sostanziali differenze. La linea di confine fra i generi \u00e8 puramente ideologica, concettuale ed attitudinale.\nLe band black metal classiche hanno il baricentro della loro attivit\u00e0 nella musica, mentre le band NSBM si distinguono anche come promotrici di dichiarazioni politiche e organizzazioni neo-naziste; variano anche i temi: se nel black metal classico possiamo spesso vedere riferimenti all'esoterismo, alla natura, alla mitologia o al satanismo, nel NSBM si riscontrano spesso tematiche d'odio, razziste, antisemite, antimusulmane, anticomuniste, anticristiane e riferimenti storici alla Germania nazista e al paganesimo. \nIl black metal in generale ha forti radici nel thrash metal nel death metal, e un'attivit\u00e0 live che spesso si estende a festival con generi differenti, e in alcuni casi riferimenti al nazismo evidenti ma non espliciti. I rapporti della scena black metal \"tradizionale\" con la sottocultura NSBM non sono univoche. Se buona parte del circuito mainstream, infatti, rigetta pi\u00f9 o meno direttamente il nazismo (), nell'ambiente underground le contaminazioni sono spesso reciproche, cosicch\u00e9 avviene che alcune band originariamente aderenti al black metal tradizionale acquisiscano i caratteri lirici tipici dell'NSBM e viceversa.\nIncomprensioni.\nLa classificazione dei gruppi NSBM \u00e8 spesso inattendibile e con delle incomprensioni. Per essere pi\u00f9 precisi, esistono gruppi considerati appartenenti al black metal nazista ma che dichiarano di non farne parte.\nLa one man band Burzum viene spesso tacciata di essere un progetto NSBM a causa delle ideologie e delle dichiarazioni prettamente di estrema destra del leader Varg Vikernes. Sebbene sostenga di affondare le sue radici politico-religiose nell'odalismo, ha sempre negato di essere un seguace del nazismo, anche se le sue dichiarazioni, la sua visione molto particolare del fenomeno del Nazismo Storico, o il fatto stesso di aver assunto il nome di Vidkun Quisling rendono la sua posizione molto ambigua.\nAnche i Marduk sono spesso considerati un gruppo di matrice nazionalsocialista a causa di un album dedicato alla seconda guerra mondiale e al movimento politico in questione, \"Panzer Division Marduk\". Ad ogni modo, il fondatore Morgan H\u00e5kansson ha dichiarato di non essere un seguace del nazismo, ma solo un appassionato della sua storia.\nI Thunderbolt si considerano estranei a questo movimento, nonostante presentino testi dai contenuti di estrema destra e, in passato, abbiano suonato con gruppi come Graveland, Kataxu e Infernum, che sono parti integranti della corrente.\nGli argentini Nachtgebl\u00fct sono stati spesso definiti come una band appartenente a questo filone. In realt\u00e0, in nessun testo delle proprie composizioni Evilgne inneggia ad ideologie di estrema destra.\nAnche i finlandesi Satanic Warmaster sono stati spesso definiti una band di matrice nazista, nonostante il cantante Werewolf si sia dichiarato estraneo a questa corrente pubblicando sulla sua pagina facebook durante un Q&amp;A un grafico per scagionarsi dalle varie accuse.\nAnche i finlandesi Goatmoon fanno parte della scena."}
{"id": "618581", "revid": "767487", "url": "https://it.wikipedia.org/wiki?curid=618581", "title": "Guanaca", "text": " I Guanaca sono un gruppo etnico indigeno della Colombia, con una popolazione stimata di circa 723 persone. Questo gruppo etnico \u00e8 per la maggior parte di fede animista.\nVivono nella regione di Tierradentro, nel dipartimento di Cauca. Le famiglie componenti questa etnia praticano tutte l'agricoltura."}
{"id": "618587", "revid": "765341", "url": "https://it.wikipedia.org/wiki?curid=618587", "title": "Parco nazionale dell'Isalo", "text": "Il Parco nazionale dell'Isalo \u00e8 un'area naturale protetta situata nella parte centro-meridionale del Madagascar. Presenta un paesaggio differente da qualsiasi altra regione dell'isola, con grandi formazioni rocciose modellate dal vento (il Massiccio dell'Isalo) immerse in una vegetazione molto simile a quella della savana continentale africana.\nTerritorio.\nIl parco si trova nella provincia di Fianarantsoa, al confine con quella di Toliara, nei pressi del villaggio di Ranohira, a circa 200\u00a0km da Toliara e circa 700\u00a0km dalla capitale Antananarivo.\nIl parco include oltre 80.000 ettari del Massiccio dell'Isalo, un insieme di formazioni rocciose arenarie caratterizzate da canyon, gole e altre conformazioni spettacolari. I due principali canyon sono il \"canyon dei topi\" e il \"canyon delle scimmie\" (in effetti abitato da lemuri).\nFlora.\nLa vegetazione, pi\u00f9 ricca all'interno dei canyon, include diverse specie endemiche malgasce, come la \"palma piuma\" (\"Chrysalidocarpus isaloensis\"), il \"piede d'elefante\" (\"Pachypodium horombense\"), l'aloe dell'Isalo (\"Aloe isaloensis\") e inoltre \"Sarcolaena isaloensis\", \"Tetradenia isaloensis\", \"Crossandra isaloensis\", \"Bismarkia nobilis\", \"Catharantus ovalis\", \"Hibiscus isalensis\". Da segnalare l'orchidea \"Erasanthe henrici isaloensis\", un endemismo ristretto alle gole dell'Isalo.\nFauna.\nLa fauna del parco comprende 7 diverse specie di primati: il chirogaleo medio (\"Cheirogaleus medius\"), il microcebo murino (\"Microcebus murinus\"), il microcebo di Coquerel (\"Mirza coquereli\"), il sifaka di Verreaux (\"Propithecus verreauxi\"), il lepilemure dalla coda rossa (\"Lepilemur ruficaudatus\"), il lemure dalla coda ad anelli (\"Lemur catta\") e il lemure dalla fronte rossa (\"Eulemur rufus\"). Tra gli altri mammiferi presenti meritano una menzione due specie di pipistrelli endemici: il pipistrello naso a foglia di Commerson (\"Hipposideros commersoni\") e \"Neoromicia malagasyensis\", il cui areale \u00e8 ristretto alla valle dell'Isalo.\nIl parco ospita 82 specie diverse di uccelli, tra cui: il tuffetto comune (\"Tachybaptus ruficollis\"), l'airone guardabuoi (\"Bubulcus ibis\"), l'umbretta (\"Scopus umbretta\"), la dendrocigna facciabianca (\"Dendrocygna viduata\"), l'anatra becco rosso (\"Anas erythrorhyncha\"), l'oca becco bitorzoluto (\"Sarkidiornis melanotos\"), il nibbio bruno (\"Milvus migrans\"), lo sparviero serpentario del Madagascar (\"Polyboroides radiatus\"), l'albanella del Madagascar (\"Circus macrosceles\"), la poiana del Madagascar (\"Buteo brachypterus\"), il gheppio del Madagascar (\"Falco newtoni\"), il falco fuligginoso (\"Falco concolor\"), il falco pellegrino (\"Falco peregrinus\"), la pernice del Madagascar (\"Margaroperdix madagarensis\") e l'ibis crestato di foresta (\"Lophotibis cristata\").\nSono state censite 33 specie di rettili, tra cui il boa di Dumeril (\"Acrantophis dumerili\"), diverse specie di camaleonti (\"Brookesia\" spp., \"Furcifer\" spp.), il geco diurno \"Phelsuma hielscheri\" e altri sauri (\"Oplurus saxicola\").\nSono note infine 15 specie di anfibi tra cui: \"Boophis occidentalis\", \"Gephyromantis corvus\", \"Heterixalus luteostriatus\", \"Mantella betsileo\", \"Mantella expectata\", \"Scaphiophryne gottlebei\".\nPunti di interesse.\nNel territorio del parco ricadono alcune sepolture della etnia Bara, che usano seppellire i loro morti in grotte naturali.\nAccessi.\nIl parco \u00e8 raggiungibile attraverso la Route nationale 7 (RN7) Antananarivo-Toliara) imboccando l'uscita per Ranohira."}
{"id": "618588", "revid": "1934238", "url": "https://it.wikipedia.org/wiki?curid=618588", "title": "Blocco orientale", "text": "Blocco orientale (anche blocco sovietico, blocco comunista, blocco socialista) era l'espressione usata - durante la guerra fredda - per riferirsi all'Unione Sovietica e ai suoi alleati dell'Europa centrale e dell'Europa orientale (Bulgaria, Cecoslovacchia, Germania Est, Ungheria, Polonia, Romania e, fino agli anni sessanta, l'Albania), contrapposto politicamente al blocco occidentale. La locuzione \u00e8 anche utilizzata come sinonimo di Patto di Varsavia (un'alleanza militare guidata dall'Unione Sovietica), o di Comecon (un'organizzazione economica internazionale di Stati comunisti).\nDescrizione.\nLa Jugoslavia non fece mai parte del Patto di Varsavia. Nonostante fosse uno Stato socialista, il capo Maresciallo Tito giunse al potere attraverso i suoi sforzi di resistenza partigiana durante la seconda guerra mondiale, prima che l'avanzata delle truppe sovietiche raggiungesse il confine jugoslavo e perci\u00f2 il Paese non fu occupato dall'Armata Rossa. Il governo jugoslavo si dichiar\u00f2 governo neutrale durante la guerra fredda, difatti la Jugoslavia fu uno dei fondatori del Movimento dei Non-Allineati e attu\u00f2 una particolare forma di socialismo.\nAnche il governo albanese stalinista giunse al potere indipendentemente dall'Armata Rossa, quindi l'Albania ruppe con l'Unione Sovietica all'inizio degli anni sessanta, in conseguenza della rottura russo-cinese, alleandosi con la Repubblica Popolare Cinese.\nLe nazioni facenti parte del blocco orientale furono tenute nella sfera di influenza sovietica con l'uso della forza militare: l'Ungheria fu invasa dall'Armata Rossa nel 1956 dopo che aveva ribaltato il governo filo-sovietico in favore di una democrazia indipendente da Mosca; la Cecoslovacchia fu invasa nel 1968 dopo un periodo di liberalizzazione noto come Primavera di Praga e quest'ultima invasione era conforme alla dottrina Bre\u017enev.\nVerso la fine degli anni ottanta, l'Unione Sovietica gradualmente smise di intromettersi negli affari interni delle nazioni del blocco orientale. La sospensione della dottrina Bre\u017enev da parte di Michail Gorba\u010d\u00ebv, in favore della cosiddetta \"dottrina Sinatra\", ebbe effetti drammatici in Europa Orientale in quel periodo. Il blocco orientale giunse quindi alla fine con il collasso dell'Unione Sovietica e la caduta di tutti i regimi filo-sovietici dell'Europa orientale nel 1989 (vedi Rivoluzioni del 1989).\nAnche prima di questo periodo, i paesi del Patto di Varsavia non agirono sempre tutti insieme come blocco. Per esempio, l'invasione del 1968 della Cecoslovacchia fu condannata dalla Romania, che si rifiut\u00f2 di prendervi parte.\nIl 28 giugno 1991 venne dichiarato sciolto il Comecon ed il 1\u00ba luglio il Patto di Varsavia; questi due eventi sancirono, quantomeno simbolicamente, la fine dell'influenza sovietica nell'Europa orientale e, quindi, la scomparsa del blocco orientale stesso."}
{"id": "618589", "revid": "767487", "url": "https://it.wikipedia.org/wiki?curid=618589", "title": "Nonuya", "text": " \nI Nonuya (o Nanuya) sono un gruppo etnico indigeno della Colombia, con una popolazione stimata di circa 199 persone. Questo gruppo etnico \u00e8 per la maggior parte di fede animista.\nSono localizzati nella zona amazzonica di Puerto Santander."}
{"id": "618592", "revid": "74173", "url": "https://it.wikipedia.org/wiki?curid=618592", "title": "Blocco sovietico", "text": ""}
{"id": "618594", "revid": "28950", "url": "https://it.wikipedia.org/wiki?curid=618594", "title": "SR-71 Blackbird", "text": ""}
{"id": "618596", "revid": "1798099", "url": "https://it.wikipedia.org/wiki?curid=618596", "title": "Silt", "text": ""}
{"id": "618597", "revid": "767487", "url": "https://it.wikipedia.org/wiki?curid=618597", "title": "Pacabuy", "text": " I Pacabuy sono un gruppo etnico della Colombia. Questo gruppo etnico \u00e8 per la maggior parte di fede animista e non esistono dati relativi al numero dei componenti e alla lingua.\nVivono nelle citt\u00e0 di El Banco e San Mart\u00edn de Loba, nei dipartimenti di Magdalena e Bol\u00edvar."}
{"id": "618603", "revid": "1543377", "url": "https://it.wikipedia.org/wiki?curid=618603", "title": "Pastos", "text": " I Pastos sono un gruppo etnico indigeno della Colombia, con una popolazione stimata di circa 55.379 persone. Questo gruppo etnico \u00e8 per la maggior parte di fede animista.\nVivono nelle zone centrali del dipartimento di Nari\u00f1o, sugli altopiani di T\u00faquerres e Ipiales. Sono una delle etnie pi\u00f9 numerose della zona, si estendono su una superficie di circa 48.036 ettari."}
{"id": "618604", "revid": "729019", "url": "https://it.wikipedia.org/wiki?curid=618604", "title": "Marco Pastonesi", "text": "Biografia.\nSpecializzato in rugby e ciclismo, \u00e8 una delle \"penne ufficiali\" del Giro d'Italia e di altre manifestazioni ciclistiche internazionali. I suoi articoli hanno sempre avuto un risvolto umano oltre che tecnico, e spesso hanno narrato storie di vita di atleti famosi o anche di semplici gregari. Ha intervistato campioni e uomini famosi legati agli sport che segue. Gi\u00e0 rugbista e ciclista, \u00e8 autore di diverse pubblicazioni sullo sport, tra cui \"Meo volava. Avventure e sventure di Venturelli\" (su Romeo Venturelli), \"La leggenda di Maci\" (su Mario Battaglini), \"Il terzo tempo\" e \"In mezzo ai pali\" (quest'ultimo vinse il premio Ussi-Coni 2002 per i migliori racconti di sport). Il 30 giugno 2015 ha lasciato la \"Gazzetta\" per prepensionamento."}
{"id": "618605", "revid": "767487", "url": "https://it.wikipedia.org/wiki?curid=618605", "title": "Luci del variet\u00e0", "text": "Luci del variet\u00e0 \u00e8 un film del 1950 diretto da Alberto Lattuada e Federico Fellini. I due registi ne furono anche, attraverso una cooperativa da essi fondata, i produttori, ma diverse difficolt\u00e0 organizzative e censorie causarono l'insuccesso commerciale dell'iniziativa. \u00c8 la pellicola che segna la fine della collaborazione, sino ad allora molto intensa, tra i due cineasti.\nTrama.\nChecco Dalmonte \u00e8 il capocomico della compagnia \"Polvere di stelle\" che fa spettacoli di variet\u00e0 in teatrini di provincia e nella quale recita anche Melina, sua fidanzata. Durante una rappresentazione in un piccolo centro, viene avvicinato dalla giovane e bella Liliana, che gli chiede di farla entrare nel mondo dello spettacolo, ma tutti i membri della compagnia, sempre in bolletta, si oppongono, considerandola solo un costo in pi\u00f9.\nLiliana non si d\u00e0 per vinta e segue la compagnia nel suo viaggio verso un altro teatro di provincia. Qui, facendo leva sull'attrazione che Checco prova per lei, riesce a farsi scritturare come ballerina e ben presto ruba la scena agli altri attori. Viene notata dal ricco avvocato La Rosa che, con l'intento di sedurla, invita i comici a casa sua. Essi accettano con entusiasmo l'offerta, ben lieti di poter cenare per una volta gratis, ma quando La Rosa cerca di introdursi nella camera di Liliana, Checco, ingelosito, si oppone col risultato che tutti vengono cacciati in malo modo e devono raggiungere a piedi la lontana stazione.\nChecco, sempre pi\u00f9 attratto dalla nuova soubrette, lascia Melina ed abbandona il gruppo per tentare di organizzare un nuovo spettacolo del quale Liliana sia la prima stella. Ma la giovane capisce ben presto che Checco non ha alcun credito nel mondo della rivista e cos\u00ec lo abbandona per un ricco impresario teatrale di cui diventa l'amante. Avvilito e senza un soldo, Checco torna da Melina che lo perdona e per consentirgli di allestire un nuovo spettacolo, gli presta il denaro che aveva faticosamente risparmiato. Ma anche questa sar\u00e0 una compagnia di scarso valore.\nUna sera alla stazione, Liliana, elegantemente vestita ed in compagnia del ricco amante, sta partendo con un lussuoso treno per Milano, dove l'attende il successo. Dal finestrino scorge sul binario opposto Checco e la sua compagnia raccogliticcia che con i soliti abiti stazzonati salgono su uno scomodo treno popolare per raggiungere una delle solite mete di provincia. L'affetto tranquillo e familiare di Melina sembra aver riconquistato Checco. Ma la tentazione \u00e8 sempre dietro l'angolo, e su quel vagone di terza classe Checco propone ad un'altra ragazza di diventare soubrette.\nProduzione.\nSoggetto e sceneggiatura.\nCarla Del Poggio ha sostenuto di essere stata la prima a lanciare l'idea del film: \u00abMi sarebbe piaciuto riagganciare con la danza, il mio primo amore artistico\u00bb. Ne parla con Fellini e signora, con cui lei e suo marito avevano a quei tempi uno stretto sodalizio professionale e personale, definito da Lattuada \u00abun quartetto di amici inseparabili\u00bb. \nFellini tira fuori dal cassetto un soggetto che aveva gi\u00e0 scritto sul variet\u00e0, che, come poi dir\u00e0, \u00aberano i ricordi della provincia italiana vista dai finestrini dei treni e dalle quinte di teatrini sgangherati e male illuminati di quando giravo l'Italia con una compagnia di rivista\u00bb, a cui andavano aggiunte una serie di interviste radiofoniche ad Aldo Fabrizi realizzate nei primi anni quaranta.\nLa simpatia per lo spettacolo di rivista coinvolgeva anche Lattuada. Come ha ricordato sua sorella Bianca \u00abAlberto non era affatto lontano dal variet\u00e0, anzi lo amava profondamente. \u00c8 stata la passione comune per i guitti a convincerli a girare un film come \"Luci del variet\u00e0\"\u00bb.\nMassimo Mida, che poi fu aiuto - regista del film, lo present\u00f2 come la descrizione di \u00abun mondo che i due cineasti desiderano ritrarre con simpatia\u00bb, come un tentativo \u00abteso allo scavo dei caratteri, all'intenzione di guardare la vita del personaggio con ironia, ma sempre con affetto, anche per gli aspetti pi\u00f9 meschini\u00bb.\nProduzione.\nDesiderio di autonomia. I due registi si rivolgono dapprima alla Lux, con la quale Lattuada, dopo anni di fattiva collaborazione, stava registrando crescenti incomprensioni. \u00abQuando parlammo di questa idea a Ponti \u2013 ha ricordato Lattuada \u2013 ci disse che il soggetto non andava, era un argomento che non funzionava. Noi andammo avanti lo stesso\u00bb.\nDopo il rifiuto della Lux Lattuada decide di autoprodurre il film: \u00abA questo punto \u2013 ha scritto - il mio desiderio di autonomia creativa diventa presunzione. Voglio produrre un film, voglio competere con i grandi produttori di allora\u00bb. Si passa alla sceneggiatura, cui collaborano Tullio Pinelli e, non accreditato, Ennio Flaiano. Con questa decisione il regista milanese metteva in pratica un'intenzione gi\u00e0 espressa nel settembre 1949 a Perugia, quando nel corso di un convegno aveva dichiarato che \u00abil cinema non ha autonomia, vive sotto censura, costa troppo, \u00e8 diventato un fatto industriale che poco o nulla ha a che vedere con l'arte. Bisogna dare al cinema la sua autonomia economica\u00bb.\nPer produrre il film Lattuada e Fellini scelsero una strada inusuale, creando una cooperativa, composta dai due registi, con le rispettive consorti e da John Kitzmiller (modalit\u00e0 che poi sar\u00e0 seguita, anche se con molte differenze, da Lizzani per la produzione di \"Achtung! Banditi!\"), che si associ\u00f2 al 35 % con la Film Capitolium di Mario Ingrami, ed in cui essi investirono molte sostanze personali. Contagiati dall'entusiasmo dei due registi, alcuni attori \u2013 tra cui Peppino de Filippo - pur non volendo entrare nell'impresa, accettarono di lavorare ai minimi sindacali. Denominata dapprima \"Figli d'arte\", poi \"Piccole stelle\", \"Luci del variet\u00e0\" fu girato negli stabilimenti Scalera a Roma, con esterni a Capranica; le riprese iniziarono in primavera e si conclusero nell'agosto del 1950.\nDifficolt\u00e0. Ma gi\u00e0 durante la produzione iniziarono i problemi. \u00abMia sorella Bianca - scriver\u00e0 poi Lattuada \u2013 avvisa che stiamo uscendo dal preventivo, ma noi siamo nella piena euforia della libert\u00e0 artistica e non prestiamo ascolto alle ragioni dei numeri\u00bb. Nel frattempo Ponti, dopo aver rifiutato la proposta di Lattuada e Fellini, cambia idea e decide di realizzare un film sulla stessa tematica, secondo alcuni a seguito di pressioni di Aldo Fabrizi, irritato per un presunto plagio a suo danno. \u00c8 ancora Lattuada a ricordare che \u00aba met\u00e0 del lavoro di sceneggiatura veniamo a sapere che Ponti aveva messo in cantiere \"Vita da cani\" con Fabrizi, la Lollobrigida ed una turba di belle ragazze\u00bb. Si accende una gara a chi arriver\u00e0 prima nelle sale.\nA film finito, nasce una grave complicazione: fallisce la Fincine, cui era affidata la distribuzione della pellicola, e questo comporta che \"Luci del variet\u00e0\" perda tempo prezioso nella gara con \"Vita da cani\". A ci\u00f2 si aggiunge la decisione della commissione ministeriale di assegnare al film soltanto il contributo del 10 per cento (quello relativo ai \"minimi requisiti tecnici ed artistici\"), rifiutando la concessione dell'ulteriore 8 per cento.\n\u00abDecisione assurda - secondo Cosulich - trattandosi di un film che la critica pi\u00f9 autorevole aveva giudicato il miglior film diretto sino ad allora da Lattuada, dovuta alla necessit\u00e0 di \u00abrendere conto ai \"poteri forti\" del cinema italiano, in primo luogo i grandi produttori, cui non andava a genio che i registi cominciassero ad autoprodursi i propri film\u00bb. Contro questa decisione vi furono proteste e fu fatto ricorso ed alla fine il contributo fu ripristinato, ma intanto la prima proiezione di \"Luci del variet\u00e0\" pot\u00e9 avvenire solo il 6 dicembre 1950, oltre due mesi dopo quella del film concorrente.\nInterpreti.\nAccanto a Carla Del Poggio, che come dichiarer\u00e0 in seguito, voleva \u00abfare una parte di soubrette per poter \"ballicchiare\" bene\u00bb ed a Giulietta Masina, che per la sua interpretazione ricever\u00e0 un Nastro d'Argento, fu Peppino De Filippo ad essere chiamato per sostenere l'interpretazione principale. \u00abPeppino ha qui una occasione coi fiocchi \u2013 ha scritto Enrico Giacovelli - il ruolo a cui ogni comico ambisce almeno una volta nella vita\u00bb, per quello che egli \u00abconsider\u00f2, non senza ragione, il suo primo film importante, in cui aveva un ruolo quasi autobiografico, un personaggio che dovette ricordargli la seconda met\u00e0 degli anni Venti quando batteva le piazze dell'Italia centrale con guitti disposti a tutto, spinti ed ispirati pi\u00f9 dalla fame che dall'arte\u00bb.\nNel cast anche diversi ottimi caratteristi, da Dante Maggio a Folco Lulli, da Franca Valeri a Carlo Romano ed a Giacomo Furia, tutti provenienti, come anche la Mascetti e Cal\u00ec, dall'esperienza delle compagnie di rivista e avanspettacolo, sino a John Kitzmiller, l'afroamericano che aveva gi\u00e0 lavorato con Lattuada e Fellini in \"Senza piet\u00e0\". Lattuada attribu\u00ec a se stesso un piccolo ruolo di addetto teatrale. Inoltre tra le ballerine di fila che accompagnano lo spettacolo di Liliana/Carla Del Poggio ormai avviata verso il successo, danzano due ragazze ancora sconosciute: sono Giovanna Ralli e Sofia Lazzaro, che poi cambier\u00e0 nome e diventer\u00e0 Sophia Loren.\nAccoglienza.\n\u00abIncassi fiacchi\u00bb.\nTormentato dalle difficolt\u00e0 produttive, il film si rivela un insuccesso commerciale, incassando circa 177 milioni di lire dell'epoca, mentre il suo \"concorrente\" \"Vita da cani\" produrr\u00e0 un introito molto pi\u00f9 alto. Lattuada parla ironicamente di \u00abcritica ottima, ma incassi fiacchi\u00bb aggiungendo che \u00abi debiti hanno consumato le mie risorse e quelle di Fellini. De Laurentiis ci salva dal disastro ed io e Federico gireremo come baratto il finale di \"Attila\". Scrivo sul muro del mio studio \"prestatore d'opera per sempre\"\u00bb.\nIl disastro finanziario indebiter\u00e0 Lattuada per parecchi anni. Il regista \u00e8 quindi costretto ad una sorta di \"Canossa\" con la Lux, accettando di firmare la regia di \"Anna\", un film del filone melodrammatico molto popolare nei primi anni cinquanta del Novecento, nel quale viene riproposto il cast che ha gi\u00e0 riscosso un enorme successo di pubblico con il neorealista \"Riso amaro\" e che avr\u00e0 un risultato economico clamoroso - un miliardo di incasso solo in Italia \u2013 permettendo a Lattuada di far fronte ai debiti e di impegnarsi per la realizzazione de \"Il cappotto\".\nCritica.\nCommenti contemporanei. Come aveva ironicamente osservato Lattuada, a fronte dell'insuccesso economico le accoglienze della critica furono generalmente buone. Il film fu apprezzato dal \"Corriere della Sera\" che lo present\u00f2 come \u00abun interessante esperimento\u00bb per la formula produttiva, pur notando come fosse \u00abcurioso che questa pellicola, al cui timone sta uno sceneggiatore, sembri privo di sceneggiatura e dia l'impressione di essere stato improvvisato alla vigilia delle riprese [per cui] la sua struttura manca di compattezza e molti suoi episodi di essenzialit\u00e0. Ma certe sequenze fanno testimonianza di acuta e spiritosa invenzione. Tutto il film \u00e8 gustoso e piacevole, per ineguale che appaia, peccato che i suoi personaggi sappiano gi\u00e0 di noto e di abusato patetismo\u00bb. Per \"La Stampa\" si trattava di una \u00abserie di episodi che si sgranano con gradevole freschezza di ritmo e con un sorriso larvato di malinconia\u00bb.\nMolto positivi furono i giudizi di \"Bianco e Nero\" (\u00abun film come \"Luci del variet\u00e0\" far\u00e0 del bene al cinema italiano; esso affronta con notevole coraggio ed intelligenza un tema nuovo (...). Tutta la prima parte si informa ad un contenuto davvero esemplare e culmina con l'uscita dei comici dalla casa dell'avvocato all'alba. L'impegno di Lattuada e Fellini \u00e8 spontaneo, immediato\u00bb) e di \"Cinema\" per il quale \u00ab\u00e8 proprio l'autonomia economica che permette ai registi di realizzare un'opera importante, significativa, sostanzialmente diversa da \"Vita da cani\". \"Luci del variet\u00e0\" rimane un film importante, anche per i mezzi espressivi impiegati. per la prima volta Lattuada getta un ponte \u2013 ed in merito \u00e8 evidente l'apporto di Fellini \u2013 tra s\u00e9 ed i suoi personaggi, che risultano ricchi di calore umano, in una recitazione che si rif\u00e0 spesso alla commedia dell'arte\u00bb.\nCommenti successivi. Col tempo i giudizi sostanzialmente favorevoli sul film non cambiarono, pur esaminandolo in una prospettiva storica. Secondo Boledi e De Berti \u00abil lavoro di Lattuada e Fellini si colloca tra due et\u00e0 nel nostro cinema e di tutta la nostra cultura. Si chiude definitivamente con questo film e con una manciata di altri titoli la stagione del neorealismo cui i due autori avevano dato un contributo importante quanto personale\u00bb.\nAlcuni commentatori hanno messo in risalto il rapporto tra il film ed un genere, gi\u00e0 in declino, di spettacolo, che aveva ispirato diversi autori: Mattoli, Bragaglia, Marchesi, Campogaliani, Bolognini ed altri avevano dedicato o dedicheranno nell'immediato futuro i loro film in parte o totalmente a quel fenomeno che stava esaurendosi, proprio perch\u00e9 il cinema aveva di fatto prosciugato i teatri dei migliori attori e dei repertori. Gian Piero Brunetta, lo definisce \u00abuna meditazione sulla crisi di un tipo di spettacolo viaggiante, mentre, secondo Giacovelli \u00abcon il suo sapore di cosce a buon mercato e paillettes per poveri e le sue amarezze venate di ottimismo, \"Luci del variet\u00e0\" resta comunque il miglior film sul variet\u00e0 italiano che era essenzialmente palcoscenici di provincia, scaramucce con pubblici dal fischio facile, ballerinette\u00bb.\nRiconoscimenti.\nIl film \u00e8 stato selezionato tra i 100 film italiani da salvare."}
{"id": "618607", "revid": "95056", "url": "https://it.wikipedia.org/wiki?curid=618607", "title": "Interferenza a Rna", "text": ""}
{"id": "618609", "revid": "701660", "url": "https://it.wikipedia.org/wiki?curid=618609", "title": "Amidei e Buondelmonti", "text": "Gli Amidei e i Buondelmonti furono due nobili e cospicue famiglie fiorentine, la cui storica lite \u00e8 considerata come l'inizio della lotta tra guelfi e ghibellini in Firenze.\nL'antefatto si ebbe nel gennaio 1216 quando Mazzingo Tegrimi de' Mazzinghi diede una gran festa nel proprio castello di Campi, per festeggiare la sua nomina a cavaliere, festa a cui fu ovviamente invitata tutta la nobilt\u00e0 fiorentina.\nDurante il banchetto, un giullare burlone tolse all'improvviso un piatto davanti a Buondelmonte dei Buondelmonti e Uberto degli Infangati: il primo non accett\u00f2 lo scherzo e se la prese a male e allora un terzo convitato, Odarrigo (o Arrigo) de' Fifanti, noto sobillatore di risse, accus\u00f2 villanamente Uberto della scomparsa del piatto. Questi rispose a tono (\"\"Tu menti per la gola!\") , accusando Oddo di essersi intromesso nella discussione per prendersi il piatto; questi reag\u00ec a sua volta lanciando in faccia a Uberto un tagliere pieno di carne. Finito il banchetto, mentre si sparecchiava, si scaten\u00f2 una rissa durante la quale Buondelmonte aggred\u00ec Odarrigo con un coltello e lo fer\u00ec al braccio.\nSecondo le usanze del tempo, la zuffa campigiana doveva essere composta per tutelare l'onore dei contendenti: in un consiglio di casa Arrighi, a cui parteciparono anche le famiglie amiche (Fifanti, Gangalandi, Uberti, Lamberti e Amidei) fu deciso di ripianare la questione con la soluzione classica del matrimonio pacificatore, proponendo a Buondelmonte di sposare una nipote di Oddo, figlia di una sua sorella e di Lambertuccio Amidei. La proposta fu accolta e si stipul\u00f2 un regolare contratto notarile, con tanto di penale in caso di mancata celebrazione.\nLe cose sembravano appianate e risolte per il meglio, se non si fosse messa di mezzo Gualdrada Donati, moglie di Forese Donati il Vecchio, che and\u00f2 a trovare Buondelmonte, accusandolo di aver accettato il matrimonio per paura delle ritorsioni dei Fifanti e dei loro alleati, rinfacciando la poca attrattiva estetica della futura sposa e proponendogli in sposa una propria figlia, rinomata per la bellezza. Gualdrada si offr\u00ec persino di pagare la penale prevista, se Buondelmonte accettava di sposarne la figlia.\nL'allettante proposta ebbe il suo effetto: il 10 febbraio 1216 Buondelmonte non si present\u00f2 alla chiesa di Santo Stefano dove lo aspettava la fidanzata ufficiale per celebrare il matrimonio ma se ne and\u00f2 in casa Donati a contrattare le nuove nozze con Forese e Gualdrada; anzi, lo sposo mancato ebbe la sfrontatezza di entrare a Firenze passando da Por Santa Maria, che si trovava nei pressi della chiesa dove lo stava aspettando la sposa.\nIn casa Amidei ovviamente si scaten\u00f2 il finimondo e si convoc\u00f2 un consiglio con le famiglie alleate nella chiesa di Santa Maria sopra Porta; mentre alcuni proponevano una vendetta leggera, come una solenne bastonatura o uno sfregio in viso al vituperato Buondelmonte, si alz\u00f2 Mosca dei Lamberti, proponendo l'assassinio con la celebre frase \"Cosa fatta capo ha!\", per evitare poi ulteriori ritorsioni. Accettata la proposta, fu deciso di organizzare bene la vendetta e fu stabilito che l'agguato dovesse svolgersi proprio per il giorno delle nozze.\nLa mattina di Pasqua, giorno scelto per il matrimonio, Buondelmonte entr\u00f2 in Firenze dal Ponte Vecchio, riccamente vestito, per recarsi alla chiesa. Arrivato alla Porta Santa Maria, dove era presente un'antica statua di Marte (\"la pietra scema\"\" di cui parla Cacciaguida), sotto alla Torre degli Amidei, Buondelmonte fu prima insultato e poi disarcionato con un colpo di mazza da Schiatta degli Uberti; una volta a terra, fu finito con un coltello da Oddo Arrighi. Dell'aggressione furono ovviamente accusati come mandanti gli Amidei e la citt\u00e0 si divise sul fatto, divisione da cui sarebbero sorte le fazioni dei guelfi e dei ghibellini alcuni anni dopo.\nDa un lato si coalizzarono gli Uberti, i Lamberti e gli Amidei, che avevano tutti le proprie case nel settore cittadino pi\u00f9 o meno tra il Ponte Vecchio e piazza della Signoria; dall'altro i Buondelmonti, i Pazzi e i Donati (guelfi), che gravitavano tra via del Corso e la Porta San Piero. Fu per la forte fedelt\u00e0 degli Uberti all'imperatore che lo schieramento cittadino si raccord\u00f2 a quello sovracittadino delle contese tra papato e impero: anticamente per\u00f2 \"guelfo\" aveva un significato semplicemente di \"anti-ghibellino\", indipendentemente dall'appoggio al papato.\nQuesta la leggenda; illuminante per porre la vicenda nei giusti termini \u00e8 il saggio di Enrico Faini, \"Il convitto del 1216. La vendetta all'origine del fazionalismo fiorentino\"."}
{"id": "618615", "revid": "599013", "url": "https://it.wikipedia.org/wiki?curid=618615", "title": "Siriano (popolo)", "text": "I Siriano sono un gruppo etnico della Colombia e del Brasile.\nLingua.\nParlano le lingue siriano e tucano che appartengono alla famiglia linguistica tucano. Si auto-identificano con il termine \"Siria-mas\u00e3\".\nInsediamenti.\nVivono per la maggior parte in Colombia, nel dipartimento di Vaup\u00e9s, sui fiumi Paca Ca\u00f1o e Ca\u00f1o Vi\u00f1a, affluenti del Papuri. Altri gruppi sono stanziati in Brasile, nello stato brasiliano dell'Amazonas, dispersi lungo i bacini dei fiumi Uaup\u00e9s e Negro."}
{"id": "618624", "revid": "125255030", "url": "https://it.wikipedia.org/wiki?curid=618624", "title": "Partito della Social Democrazia Brasiliana", "text": "Il Partito della Social Democrazia Brasiliana ( - PSDB) \u00e8 un partito politico brasiliano fondato il 25 giugno 1988 da importanti esponenti politici brasiliani come l'ex Presidente della Repubblica (all'epoca senatore) Fernando Henrique Cardoso. Il suo simbolo \u00e8 il tucano e il suo colore \u00e8 il blu e il giallo e per questo motivo i militanti del partito vengono definiti come tucanos. Il suo codice elettorale \u00e8 il numero 45.\nAl novembre 2021 il PSDB \u00e8 il secondo partito del Brasile superato solo dal Partito del Movimento Democratico Brasiliano in termini di governi comunali e il terzo per numero di affiliati dopo il PMDB e il Partito dei Lavoratori.\nFondazione.\nIl PSDB \u00e8 stato fondato il 25 giugno 1988 da politici degli stati del Minas Gerais e di San Paolo con l'obiettivo di superare la Vecchia Repubblica.\nMolti \"socialdemocratici\", durante il periodo della dittatura, avevano aderito al \"Movimento Democratico Brasiliano\", il partito centrista che era stata l'unica opposizione all'ARENA, il partito della giunta militare. Con la nascita del sistema pluripartitico alcuni \"socialdemocratici\" abbandonarono MDB, che si trasform\u00f2 in \"Partito del Movimento Democratico Brasiliano\" (PMDB), e diedero vita al PSDB. Altri socialdemocratici e socialisti, invece, aderirono al Partito dei Lavoratori (PT), molto vicino alle istanze sindacali, altri tornarono a militare nel ricostituito Partito Socialista Brasiliano (PSB) o nel Partito Democratico Laburista (PDT).\nI fondatori del partito furono: Franco Montoro, Jos\u00e9 Serra, M\u00e1rio Covas, Carlos Antonio Costa Brand\u00e3o, Humberto Costa Brandao, Carmelito Barbosa Alves, Waldyr Alceu Trigo e Fernando Henrique Cardoso escudados por S\u00e9rgio Motta, Magalh\u00e3es Teixeira e Geraldo Alckmin. Fora de S\u00e3o Paulo o novo partido arregimentou Pimenta da Veiga, Eduardo Azeredo, Jos\u00e9 Richa, Artur da T\u00e1vola, C\u00e9lio de Castro, Afonso Arinos, Chagas Rodrigues, Almir Gabriel, Teot\u00f4nio Vilela Filho, A\u00e9cio Neves, Arthur Virg\u00edlio, Tasso Jereissati e Maria de Lourdes Abadia.\nIdeologia.\nIl PSDB \u00e8 un partito politico i cui militanti si definiscono generalmente come di \"centro-sinistra\" anche se molti intellettuali di sinistra hanno definito il partito come di centro-destra e di destra. Per tale motivo la collocazione del partito all'interno dello spettro politico \u00e8 ancora molto discussa all'interno del formazione politica. Attualmente la Terza via di Anthony Giddens \u00e8 una delle ideologie del partito.\nIl politologo Glauco Peres nota che lo spostamento del partito verso il conservatorismo \u00e8 avvenuto \"a tappe\", citando \"le politiche liberali e le grandi privatizzazioni dell'era Cardoso\", il graduale emergere di un \"discorso conservatore e religioso\" nei primi anni 2010, e la campagna perdente del candidato del partito Aecio Neves nelle elezioni presidenziali del 2014.\nSecondo il ricercatore Christophe Ventura, i candidati del partito sono spesso evangelici, multimilionari e imprenditori. Si presentano come \"manager\" in opposizione a \"politici\".\nStoria.\nAnni '90.\nNel 1994 il PSDB riusc\u00ec a far eleggere uno dei suoi fondatori, Fernando Henrique Cardoso, Presidente della Repubblica. Cardoso fu rieletto presidente nel 1998 a cui \u00e8 succeduto nel 2002 da Luiz In\u00e1cio Lula da Silva del PT. I governi di Cardoso furono sostenuti, oltre che dal PSDB, anche da forze moderate, come il PMDB, il Partito del Fronte Liberale (PFL), e conservatrici, come il Partito Laburista Brasiliano (PTB) o il Partito Progressista (PP).\nUltimi anni.\nAlle elezioni legislative del 2002 il PSDB ha conseguito il 14,3% dei voti ed ha eletto 71 deputati, divenendo il secondo partito dopo il PT.\nAlle presidenziali del 2006, il PSDB ha inaspettatamente costretto al ballottaggio il Presidente Lula, colpito da molti scandali e penalizzato dalla presenza della candidata socialista Helo\u00edsa Helena. Il candidato del PSDB, Geraldo Alckmin, sostenuto anche dai conservatori del PFL e dai socialisti democratici del PPS, ha ottenuto il 41,6% dei consensi, contro il 48,7% del presidente Lula. Al ballottaggio, per\u00f2, Lula ha vinto con oltre il 60% dei suffragi.\nIl PSDB ha ottenuto il 13,6% e 65 seggi alla Camera dei deputati (6 seggi in meno), mentre al Senato ha eletto 5 senatori, portando il partito a 13 senatori, seconda forza in Senato dopo il PFL e alla pari con il PMDB.\nAlle Elezioni generali brasiliane del 2014, il Partito della socialdemocrazia candida A\u00e9cio Neves, il quale riesce a passare il I\u00b0 turno del 5 ottobre (nonostante le previsioni della vigilia), ottenendo il 33,5% dei voti contro il 41,6% della presidente uscente Dilma Rousseff (Partito dei Lavoratori) e il 21,3% di Marina Silva del Partito Socialista Brasiliano. Al turno di ballottaggio del 26 ottobre Neves perde con il 48,6% dei voti contro il 51,6% di Dilma Rousseff, rieletta presidente.\nIl PSDB \u00e8 stato uno degli attori dell'impeachment della presidente Dilma Rousseff nel 2016 e ha partecipato al governo del suo successore Michel Temer.\nDopo aver sostenuto la candidatura di Geraldo Alckmin alle elezioni presidenziali del 2018, eliminato al primo turno con il 4,8% dei voti, alcuni dirigenti del partito hanno sostenuto al secondo turno il candidato di estrema destra Jair Bolsonaro, al quale si era gi\u00e0 rivolto il grosso dell'elettorato tradizionale del partito.\nControversie.\nIl PSDB \u00e8 stato considerato il partito pi\u00f9 \"sporco\" del Brasile dalle istituzioni elettorali nel 2012 a causa dei ricorrenti casi di corruzione che lo coinvolgono. Eppure, secondo uno studio accademico del 2016, il partito ha chiaramente beneficiato della compiacenza dei media brasiliani, che hanno fatto poca menzione di questi casi."}
{"id": "618626", "revid": "767487", "url": "https://it.wikipedia.org/wiki?curid=618626", "title": "Yanacona", "text": " I Yanacona sono un gruppo etnico della Colombia, con una popolazione stimata di circa 19.623 persone distribuite su una superficie di 42.376 ettari.\nVivono nel dipartimento di Cauca, nelle citt\u00e0 di Sotar\u00e1, La Vega, Almaguer, San Sebasti\u00e1n. Il gruppo ha quasi del tutto perso la propria identit\u00e0 culturale e l'uso della vecchia lingua che li distingueva dalle altre etnie."}
{"id": "618627", "revid": "339392", "url": "https://it.wikipedia.org/wiki?curid=618627", "title": "Partido da Social Democracia Brasileira", "text": ""}
{"id": "618630", "revid": "767487", "url": "https://it.wikipedia.org/wiki?curid=618630", "title": "Il bidone", "text": "Il bidone \u00e8 un film del 1955 diretto da Federico Fellini, scritto dal regista insieme a Ennio Flaiano e Tullio Pinelli.\nTrama.\nI tre truffatori Augusto, Picasso e Roberto si sono specializzati nel fare \"bidoni\" e truffe ai danni di poveri contadini creduloni, ai quali si presentano vestiti da prelati, chiedendo laute somme per fare messe in cambio di un finto tesoro ritrovato nel loro terreno. Un'altra truffa che fanno \u00e8 quella di raggirare alcuni baraccati promettendo loro la casa in cambio di versamenti di anticipi su falsi contratti di assegnazione degli appartamenti.\nUn giorno Augusto incontra sua figlia Patrizia che non vedeva da molto tempo, la ragazza ha molti progetti per il futuro e il padre vorrebbe aiutarla, ma viene arrestato di fronte alla ragazza.\nAugusto dopo essere uscito dal carcere, riprende a frequentare una nuova banda, progettando un'ennesima truffa, col vecchio sistema usato altre volte, presentandosi vestito da monsignore, presso un casale di contadini, chiedendo altri soldi per le messe. Ottenuta la somma, Augusto rimane colpito dalla presenza della figlia paralitica dei due contadini, ai quali ha estorto una grossa somma. La serenit\u00e0 e la mitezza della ragazza colpisce il malvivente, che vorrebbe restituire la somma, ma non lo fa.\nGiunto il momento di spartire i soldi con gli altri componenti della banda Augusto dice di aver restituito la somma ai contadini, ma non viene creduto e dopo una grossa lite viene colpito alla testa. Nella caduta rimane gravemente ferito e, dopo essere stato perquisito dagli altri, che gli trovano addosso i soldi dell'estorsione, viene lasciato sul ciglio della strada dove muore solo e lontano da tutti.\nProduzione.\nUna parte del film \u00e8 stata girata a Marino, ai Castelli Romani, durante la Sagra dell'Uva.\nIl film doveva avere come protagonista Humphrey Bogart ma, al momento della convocazione da parte dei produttori, l'attore era gi\u00e0 ammalato di cancro (mor\u00ec due anni dopo, nel 1957) e Fellini dovette ripiegare su Broderick Crawford, vincitore di un premio Oscar nel 1949.\nLe riprese vennero effettuate nell'estate del 1955 e l'edizione venne frettolosamente terminata pochi giorni prima della presentazione del film alla mostra del cinema di Venezia, avvenuta il 9 settembre. Il produttore Goffredo Lombardo, che puntava al Leone d'oro, fu deluso dalla pioggia di critiche negative e decise di tagliare alcune scene dal montaggio definitivo, portando la durata da 120' a 105', ma questa riduzione non cambi\u00f2 le sorti del film, che incass\u00f2 in Italia solo 239 milioni di lire.\nIn una scena del film ambientata in una sala cinematografica romana, \u00e8 presente il tema dei titoli di testa di un altro film di Fellini, \"Lo sceicco bianco\", musica rieseguita appositamente per il film \"Il bidone\".\nIncassi.\nIncasso accertato a tutto il 31 marzo 1959 \u00a3 239.565.540"}
{"id": "618635", "revid": "22356", "url": "https://it.wikipedia.org/wiki?curid=618635", "title": "Pachysaurops", "text": ""}
{"id": "618637", "revid": "339392", "url": "https://it.wikipedia.org/wiki?curid=618637", "title": "Pachyspondylus", "text": ""}
{"id": "618639", "revid": "77358", "url": "https://it.wikipedia.org/wiki?curid=618639", "title": "Ponerosteus", "text": ""}
{"id": "618641", "revid": "22356", "url": "https://it.wikipedia.org/wiki?curid=618641", "title": "Polyonax", "text": ""}
{"id": "618642", "revid": "125964622", "url": "https://it.wikipedia.org/wiki?curid=618642", "title": "Carlos Delfino", "text": "Carriera.\nClub.\nInizia la sua carriera professionistica nel campionato argentino militando nella stagione 1998-1999 per l'Ol\u00edmpia de Venado Tuerto ed in quella successiva per l'Uni\u00f3n de Santa Fe.\n\u00c8 conosciuto con i soprannomi \"Cabeza\" (Testa), \"Lancha\" (Barca), e \"Ques\u00f3n\" (Grande formaggio).\nDalla stagione 2000-2001 si trasferisce in Italia dove esplode il suo grande talento cestistico e, proprio come prima di lui Gin\u00f3bili, anche Delfino gioca le prime due stagioni nelle file della Viola Reggio Calabria, ma mentre Manu dopo Reggio Calabria pass\u00f2 alla Virtus Bologna, Delfino invece dall'estate 2002 al 2004 gioc\u00f2 con la maglia della Fortitudo, l'altra squadra di Bologna. Durante la sua avventura bolognese raggiunge due finali scudetto e la finale di Eurolega (persa contro il Maccabi Tel Aviv).\nDal 2004 gioca nella NBA con i Detroit Pistons (scelto come numero 25 al primo giro del draft) dove per\u00f2 non ha mai brillato ed ha giocato pochissimo, sia con Larry Brown che con Flip Saunders, sia perch\u00e9 nel suo ruolo c'erano campioni come Richard Hamilton e Tayshaun Prince ma anche a causa di seri problemi ad un ginocchio.\nNel giugno 2007 viene acquistato dai Toronto Raptors, in cambio delle seconde scelte ai draft 2009 e 2010 e con i Raptors pot\u00e9 esprimersi al meglio avendo pi\u00f9 spazio a disposizione.\nNell'estate 2008, assieme al compagno a Toronto Jorge Garbajosa, passa al Khimki, squadra che milita nella Superliga A russa, firmando un contratto principesco.\nIl 18 agosto 2009 i Raptors, che ancora detenevano i diritti sul giocatore, lo cedono insieme a Roko Uki\u0107 ai Milwaukee Bucks in cambio di Amir Johnson e Sonny Weems.\nDopo tre buone stagioni in Wisconsin, nell'estate 2012 diventa \"free agent\" e accetta l'offerta degli Houston Rockets, ma durante i play-off 2012-2013 s'infortuna seriamente al piede in un contatto con Kevin Durant. Il 30 giugno 2013 \u00e8 ufficialmente diventato free agent.\nNel luglio 2013 firma un contratto triennale Milwaukee Bucks, ma non giocher\u00e0 neppure un incontro a causa di una nuova operazione al piede. Nell'agosto 2014 passa ai Los Angeles Clippers attraverso una trade, ma gi\u00e0 nel corso della stessa settimana viene svincolato per liberare spazio salariale.\nNell'estate 2017, Delfino si unisce al per la pre-season, venendo poi confermato anche per la stagione il 27 settembre 2017.\nViene ingaggiato dall'Auxilium Torino per la stagione 2018-19. L'inizio di stagione, complici taluni problemi fisici, non \u00e8 esaltante: soltanto a partire dall'ottava giornata riesce a dare un contributo importante in termini di leadership e prestazioni sul campo.\nA fine dicembre 2018, Delfino ha un violento alterco con il vice presidente Francesco Forni, in seguito alla sconfitta casalinga contro Avellino, venendo accusato di comportamento violento dal vicepresidente stesso. Da parte sua, l'argentino ha sostenuto pubblicamente di aver semplicemente difeso da accuse ingiuste alcuni compagni di squadra, aspramente criticati dello stesso Forni.\nProprio a causa di queste vicende, il 10 gennaio 2019 Delfino viene licenziato dall'Auxilium Torino.\nIl 27 febbraio 2019, Delfino torna ad indossare la maglia della Fortitudo Bologna dopo ben quindici anni.\nNel 2020 firma con la Victoria Libertas Pallacanestro un contratto annuale. Nella prima partita di Supercoppa italiana 2020 contro Brindisi (giocata al Geopalace di Olbia) mette a referto 19 punti e viene eletto MVP del match.\nPalmar\u00e8s.\nNazionale.\nCon la Nazionale argentina vince la medaglia di bronzo ai campionati del mondo under 21 nel 2001, la medaglia d'oro olimpica ad (come riserva), raggiungendo, due anni dopo, il 4\u00ba posto ai Mondiali 2006 in Giappone.\nNel 2008 prende parte ai giochi della XXIX Olimpiade, a Pechino, conquistando la medaglia di bronzo da titolare; sempre da punto fermo dei biancocelesti (a fine competizione avr\u00e0 il minutaggio pi\u00f9 alto) Delfino ottiene il quinto posto ai Mondiali 2010."}
{"id": "618651", "revid": "109252846", "url": "https://it.wikipedia.org/wiki?curid=618651", "title": "Zenu", "text": " I Zenu (o Zen\u00f9) sono un gruppo etnico indigeno della Colombia, con una popolazione stimata di circa 30000 persone.\nVivono nei dipartimenti di Cordoba e Sucre, soprattutto nella citt\u00e0 di San Andr\u00e9s de Sotavento. Hanno una lunga tradizione agricola e una ampia diversit\u00e0 di prodotti coltivati. Coltivano 25 specie diverse di mais e hanno una grande cultura culinaria di piatti tipici a base di questo alimento. Si considerano \"hijos del ma\u00edz\" (\"figli del mais\")."}
{"id": "618661", "revid": "38120", "url": "https://it.wikipedia.org/wiki?curid=618661", "title": "Le tentazioni del dottor Antonio", "text": ""}
{"id": "618662", "revid": "1543377", "url": "https://it.wikipedia.org/wiki?curid=618662", "title": "Entella (citt\u00e0 antica)", "text": "Entella era una delle antiche citt\u00e0 della Sicilia tradizionalmente attribuite agli Elimi (assieme ad Erice, Segesta e Iaitas). Sorgeva sulla Rocca di Entella, lungo il corso del fiume Belice sinistro (antico \u03a5\u03c8\u03b1\u03c2, leggi \"Ipsas\"). Il sito si trova in una posizione strategica, dominando la visuale a 360\u00b0 e divenendo una fortezza naturale. Oggi l'area ricade a nord-ovest del Comune di Contessa Entellina.\nStoria.\nLa citt\u00e0 elima fu coinvolta nelle tormentate vicende delle Guerre greco-puniche. ; nei successivi secoli IV e III a.C. ebbe alterni rapporti con i Cartaginesi e coi Greci. Durante la prima guerra punica, si schier\u00f2 dalla parte dei Romani.\nNel Medioevo la citt\u00e0 fu un importante centro di cultura islamica e roccaforte della resistenza berbera in et\u00e0 sveva; venne infine distrutta dalle truppe di Federico II.\nScavi archeologici.\nLe ricerche archeologiche della Scuola Normale Superiore di Pisa ad Entella dimostrano che il sito era frequentato durante la media et\u00e0 del Bronzo; ma l'urbanizzazione vera e propria \u00e8 accertata solo dall'et\u00e0 tardo-arcaica, alla quale sono attribuite un'area artigianale, la fortificazione e alcuni ambienti di culto.\nIl culto di Demetra e Kore \u00e8 attestato dal V al III secolo a.C. nel santuario esterno alle mura. Di et\u00e0 ellenistica \u00e8 la maggior parte delle tombe della necropoli \"A\" come dimostra il tipo di sepoltura e il vasellame e le famose iscrizioni su tavolette bronzee con i decreti delle citt\u00e0 di Entella e Nakone. Questi erano stati illecitamente trafugati e immessi sul mercato antiquario negli anni settanta e sono stati ricuperati in seguito ad un lungo lavoro del Comando carabinieri per la tutela del patrimonio culturale, in collaborazione con l'archeologo Giuseppe Nenci; la loro importanza \u00e8 legata al fatto che confermano l'ellenizzazione dell'antico insediamento elimo.\nAttorno al 1970 infatti erano state rinvenute, ad Entella, (nella zona attorno all'attuale cittadina di Contessa Entellina) delle tavolette di bronzo, conosciute come \"Decreti di Entella\". In queste tavolette si fa riferimento ai Campani che costituivano la popolazione di Entella nella met\u00e0 del III secolo a.C. e che erano i discendenti dei 1200 soldati mercenari che poi si erano insediati nella citt\u00e0 nel V secolo a.C. I caratteri usati nelle tavolette erano greci, ma la lingua parlata dal popolo era differente perch\u00e9 gli Elimi infatti parlavano una lingua anellenica.\nLa leggenda.\nNella memoria collettiva degli abitanti di Contessa Entellina persiste la leggenda della \"Grotta dei Dinari\", nome attribuito alla cavit\u00e0 carsica di Rocca d'Entella, oggi sito della Riserva Naturale, che la ritiene custode di tesori protetti da incantesimi e sortilegi. Secondo un'altra tradizione nella Grotta abita un mostro strisciante dalle quattordici teste: solo offrendogli giornalmente in pasto una fanciulla \u00e8 possibile sedarne l'ira.\nLa citt\u00e0 di Entella.\nFrequentato dell'Eneolitico e dall'et\u00e0 del Bronzo, il pianoro e le pendici di Rocca d'Entella mostrano eloquenti resti della citt\u00e0 antica, fiorente dall'et\u00e0 arcaica alla prima et\u00e0 imperiale, e poi ancora nel medioevo, fino al definitivo e forzato abbandono nel 1246.\nIl Santuario extramurano.\nA breve distanza dalla porta di NO (Contrada Petraro), lungo la strada antica proveniente dalla Valle del Belice, e sovrastato dalle mura, \u00e8 stato scoperto un grande deposito votivo riferibile al culto di Demetra. I materiali votivi e le ceramiche (ora nell\"Antiquarium di Contessa Entellina\") indicano che il santuario \u2013 un \"thesmophorion\" (area di culto delle divinit\u00e0 ctonie) \u2013 fu in uso dalla fine del VI fino al III sec. a. C.\nIl Palazzo fortificato medievale e gli edifici ellenistico-romani.\nSul margine Sud del pianoro si trova un palazzo fortificato medievale (un quarto del XII \u2013 met\u00e0 del XIII secolo), con torrione e rampa di accesso e pianta articolata intorno a due spazi aperti. L'edificio mostra analogie con strutture dell'Africa settentrionale. A Sud, lungo la stradella, un edificio ellenistico (IV-III sec. a. C.) fu distrutto da un incendio probabilmente contemporaneo a quello che pose fine al granaio ellenistico. Tra le rovine sono stati raccolti abbondanti materiali tra cui vasetti votivi. Poco sopra sono affiorati i resti di un edificio abitato ancora in et\u00e0 romana (I sec. a. C.). \nLe mura.\nUna cinta muraria lunga 2800\u00a0m circa proteggeva il versante Nord, il pi\u00f9 facilmente accessibile dal fondovalle e dal ramo sinistro del fiume Belice (antico Crimisio); sui lati Sud, Est ed Ovest, invece, le pareti rocciose offrono una difesa naturale, talvolta integrata da interventi umani. Allo sbocco dei due valloni in cui si articola il rilievo della Rocca, si trovano le porte ubiche.\nBen indagata e visibile \u00e8 la porta di Nord Ovest, cui si accedeva da una strada \u2013 ancora percorribile\u00a0\u2013 che si snoda lungo le pendici di \"Cozzo Petraro\". Meno riconoscibile \u00e8, invece, la via d'accesso sul versante Nord Est che immetteva nell'Area pubblica (agor\u00e0) della citt\u00e0. Nei pressi della porta di Nord Ovest, recenti scavi hanno portato in luce una necropoli di rito islamico.\nL'agor\u00e0.\nNel vallone orientale si vedono imponenti resti di edifici pubblici: un tempio senza peristasi (\"oikos\") con altare interno dei primi decenni del V sec. a. C. ed un granaio costruito alla fine del IV e distrutto da un incendio alla met\u00e0 del III sec. a. C. I due edifici erano contenuti da prospetti monumentali ed allineati lungo il lato orientale dell'agora (la piazza pubblica). Sono stati indagati anche un deposito votivo di fondazione del granaio, con statuette tipiche del culto di Demetra, e la cava di gesso usato nella costruzione di questo complesso. Recenti scavi hanno portato in luce un grande ambiente in parte scavato nella roccia, ed un altro deposito votivo della fine del IV sec. a. C.\nIl pizzo della regina.\n\u00c8 il punto pi\u00f9 elevato della Rocca (557 s.l.m.), e si vedono i resti di un castello medievale noto gi\u00e0 nel XVI secolo, rilevati e descritti nel 1858 da F. Sabatier. Si vede ancora una cisterna con volta a botte. Il fortilizio completava a Sud-Est il sistema difensivo medievale comprendente, oltre le mura, il Palazzo fortificato (versante Sud) e una struttura sul \"Cozzo petraro\" (angolo Nord)."}
{"id": "618663", "revid": "123230618", "url": "https://it.wikipedia.org/wiki?curid=618663", "title": "L'Opinione delle libert\u00e0", "text": "L'Opinione delle Libert\u00e0 (meglio conosciuto come L'Opinione) \u00e8 un giornale online di orientamento liberale con sede a Roma. Fondato nel 1976 come settimanale ufficiale del Partito Liberale Italiano, con la direzione di Arturo Diaconale il giornale \u00e8 diventato quotidiano dal 14 dicembre 1993, per poi cessare le pubblicazioni cartacee nel 2012, proseguendo solo on-line ed in pdf.\nStoria.\n\"L'Opinione\" fu fondata nel 1976 come settimanale ufficiale del Partito Liberale Italiano, che non disponeva di un organo di partito fin dalla chiusura del quotidiano \"Risorgimento Liberale\" nel 1948. Il nome della testata era ripreso dallo storico quotidiano liberale piemontese.\nIn seguito allo scoppio dello scandalo Tangentopoli nel 1992 il PLI e \"L'Opinione\" entrarono in grave crisi finanziaria, com'era successo anche agli altri giornali di propriet\u00e0 dei partiti coinvolti nell'inchiesta Mani Pulite. Nel 1993 il direttore Arturo Diaconale (designato alla carica dal partito l'anno precedente) acquist\u00f2 la testata dal partito, ormai prossimo allo scioglimento, costituendo contestualmente la societ\u00e0 cooperativa \"Amici de L'Opinione\". Sotto la propriet\u00e0 di Diaconale, la testata fu ribattezzata \"L'Opinione delle Libert\u00e0\", passando contestualmente da settimanale a quotidiano. \nNel 1995 si verifica una crisi in redazione a causa del mancato pagamento degli stipendi ai redattori: il quotidiano \u00e8 costretto a sospendere le pubblicazioni per pochi mesi. In seguito diventa organo ufficiale del \u201cMovimento delle Libert\u00e0 per le garanzie e i Diritti Civili\u201d, fondato dal politico di Forza Italia Massimo Romagnoli, potendo quindi accedere ai finanziamenti pubblici per l'editoria.\nNel marzo 2007, dopo vari problemi finanziari che hanno portato progressivamente alla chiusura delle edizioni locali e di quella domenicale, il giornale effettua un'operazione di restyling. In particolare vi \u00e8 un aumento delle pagine, una nuova grafica, la diffusione in 70 grandi citt\u00e0 (grazie al distributore de \"Il Giornale\") e soprattutto la nascita dell'inserto \"Punto.it\", diretto da Paolo Pillitteri, dedicato all'analisi dei media e del loro ruolo nella societ\u00e0. Nell'ottobre dello stesso anno appare sulle pagine del quotidiano una rubrica di critica televisiva, tuttora esistente, curata da Giovanni De Stefano intitolata \"Etere &amp; Cloroformio\".\nIn seguito alla riforma dei contributi all'editoria approvata dal Governo Berlusconi IV, \"L'Opinione delle Libert\u00e0\" cessa di beneficiare di finanziamenti pubblici. Questo provoca una crisi finanziaria della testata che sospende nel 2012 le pubblicazioni cartacee, proseguendo solo online e su pdf, mentre dal 2012 al 2015 parte della redazione \u00e8 in cassa integrazione.\nFinanziamenti pubblici.\nFino al 2011 \"L'Opinione\" beneficiava dei contributi previsti dalla legge per l'editoria.\nLe cifre incassate dal quotidiano, secondo gli ultimi dati disponibili (relativi al 2003) superano i 2 milioni di euro e pongono tale giornale tra i primissimi posti sia nel rapporto finanziamenti pubblici/totali degli incassi sia finanziamenti pubblici/copie effettivamente vendute.\nNel 2011, in seguito alla riforma dei contributi all'editoria approvata dal Governo Berlusconi IV, \"L'Opinione\" ha cessato di beneficiare dei finanziamenti pubblici.\nDistribuzione.\nOltre all'edizione nazionale, fino al 2007 \"L'Opinione\" pubblicava inserti locali che analizzavano la realt\u00e0 politica della zona di riferimento:"}
{"id": "618664", "revid": "84409047", "url": "https://it.wikipedia.org/wiki?curid=618664", "title": "Tagging", "text": "L'attivit\u00e0 di tagging (o \"taggatura\" per analogia con etichettatura; dall'inglese \"tag\" per \"contrassegno\", \"etichetta\") consiste nell'attribuzione di una o pi\u00f9 parole chiave, dette \"tag\", che individuano l'argomento di cui si sta trattando, a documenti o, pi\u00f9 in generale, file su internet.\n\u00c8 un'attivit\u00e0 sempre pi\u00f9 diffusa su tutti i siti per catalogarli meglio e proporre altre informazioni correlate agli utenti.\nMolti software per gestire blog supportano gli standard che si sono sviluppati attorno ai tag, in modo che gestendo contenuti si memorizzino subito le parole chiave.\nTagging e folksonomia.\nLe attivit\u00e0 di tagging sono strettamente connesse al social bookmarking e allo sviluppo di folksonomie, cio\u00e8 di categorizzazioni delle informazioni da parte di comunit\u00e0 di utenti. L'impiego su larga scala di questi strumenti pu\u00f2 rendere possibile la definizione, su base non gerarchica, di convenzioni nella classificazione dei contenuti.\nGeotagging.\nLe parole chiave che descrivono elementi geografici possono essere riunite sotto la denominazione \"geotagging\", che consente di descrivere elementi culturali e soprattutto di identificare fisicamente nello spazio quanto pubblicato sul web. Ad esempio, in Flickr si sono sviluppati geotags spontanei molto utilizzati, mentre altri esempi correnti di geotagging sono \"Panoramio\", \"Picasa\"."}
{"id": "618666", "revid": "95056", "url": "https://it.wikipedia.org/wiki?curid=618666", "title": "Interferenza a RNA", "text": ""}
{"id": "618667", "revid": "1656773", "url": "https://it.wikipedia.org/wiki?curid=618667", "title": "Tancredi di Galilea", "text": "Biografia.\nTancredi era il figlio di Oddobuono Marchese e di Emma d'Altavilla, sorella di Boemondo, principe di Taranto. Secondo un'altra versione, il padre di Tancredi risulta appartenente invece non alla famiglia Marchese, bens\u00ec alla famiglia degli Aleramici dei marchesi del Monferrato, a sua volta figlio di Teuto di Savona e Berta di Torino. Inoltre talvolta il nome del padre viene riportato anche come Eude. Nel 1096, ventiquattrenne, si un\u00ec allo zio Boemondo e part\u00ec alla volta di Costantinopoli insieme agli eserciti della prima crociata in Terrasanta. Giunto nella capitale bizantina, sub\u00ec forti pressioni (soprattutto dal generale bizantino Giorgio Paleologo) affinch\u00e9 prestasse giuramento di fedelt\u00e0 all'imperatore Alessio Comneno, con la promessa di rendere al sovrano qualsiasi terra conquistata durante la campagna militare. Tancredi si rifiut\u00f2 di farlo, sebbene molti altri cavalieri avessero fatto giuramento senza alcuna intenzione di rispettarlo.\nNel 1097, prese parte all'assedio di Nicea, ma la citt\u00e0 fu conquistata dalle truppe di Alessio a seguito di negoziati segreti con i Turchi Selgiuchidi. L'episodio spinse Tancredi ad una prudente diffidenza verso i Bizantini. Entro la fine dell'anno conquist\u00f2 Tarso ed altre citt\u00e0 della Cilicia e fu testimone dell'assedio di Antiochia del 1098.\nL'anno successivo, durante l'assalto a Gerusalemme, Tancredi, insieme a Gastone di B\u00e9arn, fu il primo crociato ad entrare nella citt\u00e0 liberata (15 luglio 1099). I due fecero prigionieri centinaia di musulmani, fornendo ad alcuni protezione sul tetto del Tempio. Ma non si tratt\u00f2 di un atto di misericordia: il mattino seguente, Tancredi ordin\u00f2 ai crociati di recarsi al Tempio e fare strage dei cittadini rifugiatisi l\u00ec. Sotto le armi cristiane morirono indiscriminatamente uomini e donne, musulmani ed ebrei.\nInstaurato il Regno di Gerusalemme, Tancredi fu nominato principe di Galilea e quando nel 1100 Boemondo, divenuto nel frattempo principe di Antiochia, fu fatto prigioniero dai Danishmendidi, il nipote Tancredi ne fu nominato reggente. Durante il suo regno il territorio del principato si espanse grazie all'annessione di terre sottratte ai Bizantini e a nulla valsero i decennali tentativi di Alessio di riportare queste regioni sotto il proprio controllo. Nel 1104, approfittando della prigionia del re Baldovino II dopo la battaglia di Harran, Tancredi s'impossess\u00f2 anche della contea di Edessa, che assegn\u00f2 al cugino Riccardo. Rilasciato nel 1107, Baldovino II dovette scontrarsi con Tancredi per ristabilire il proprio controllo sulla contea.\nTornato ad Antiochia dopo la sconfitta, nel 1108 Tancredi si rifiut\u00f2 di onorare il Trattato di Devol, col quale suo zio Boemondo aveva prestato giuramento di fedelt\u00e0 ad Alessio. Questo permise al principato di restare indipendente dall'Impero bizantino per molti decenni. Nel 1110 pose sotto il suo controllo la fortezza di Krak dei Cavalieri, che pi\u00f9 tardi sarebbe diventata un importante caposaldo della contea di Tripoli. Tancredi mantenne la reggenza di Antiochia in nome di Boemondo II, figlio del primo Boemondo, fino alla morte, avvenuta nel 1112 durante un'epidemia di tifo.\nAscendenza.\nDi seguito \u00e8 riportata l'ascendenza di Tancredi di Galilea. Per quanto riguarda gli antenati da parte del padre Oddobuono, per ogni membro il grafico \u00e8 stato suddiviso in due parti: la riga soprastante riporta gli avi della famiglia Marchese, mentre la riga sottostante quelli della famiglia degli Aleramici dei marchesi del Monferrato.\nDiscendenza.\nNel 1106 il principe Boemondo d'Antiochia, suo zio, si rec\u00f2 in Europa per ottenere aiuti e per sposare Costanza di Francia, figlia del re di Francia Filippo I. Approfittando del suo prestigio e della sua fortuna, in quella stessa occasione concord\u00f2 anche il matrimonio di Cecilia di Francia, sorellastra di Costanza, con suo nipote Tancredi, che era considerato uno dei pi\u00f9 prodi cavalieri dell'epoca.\nQuando Cecilia part\u00ec per Antiochia via mare per raggiungere il suo fidanzato, l'Imperatore bizantino\nAlessio Comneno, temendo che questa alleanza matrimoniale potesse ritorcersi contro di lui, chiese alle repubbliche di Genova, Pisa e Venezia d'intercettare la nave per impedire le nozze, ma non fu ascoltato; Cecilia arriv\u00f2 ad Antiochia e spos\u00f2 Tancredi verso la fine dell'anno. Da tale matrimonio Tancredi ebbe un figlio, Ugone, che fu conte di Molise.\nQuando Tancredi sent\u00ec la fine approssimarsi, sul letto di morte, chiese a Cecilia di risposarsi con Ponzio, conte di Tripoli, allo scopo di porre fine alla rivalit\u00e0 tra Antiochia e Tripoli, rivalit\u00e0 che nuoceva alle azioni dei crociati in Terrasanta e le diede anche in dote le fortezze di Arcicanum e Rugia.\nNella letteratura.\nLa \"Gesta Tancredi\" \u00e8 una biografia di Tancredi scritta in latino da Radulfo di Caen, un normanno che prese parte alla prima crociata in Terrasanta e fu al servizio suo e di Boemondo.\nTancredi appare tra i personaggi principali della \"Gerusalemme liberata\", poema cinquecentesco di Torquato Tasso. \u00c8 ritratto come un eroe epico, reso protagonista di un amore cavalleresco con la guerriera pagana Clorinda. Egli \u00e8 inoltre amato dalla principessa Erminia di Antiochia. Alcuni estratti dei versi del Tasso furono inseriti da Claudio Monteverdi nella sua opera drammatica \"Il combattimento di Tancredi e Clorinda\" del 1624. Nel 1632 il poeta leccese Ascanio Grandi diede alle stampe un lungo poema eroico intitolato \"Il Tancredi\", sul modello della \"Gerusalemme liberata\", che vede Tancredi protagonista nella lotta contro gli arabi."}
{"id": "618673", "revid": "287204", "url": "https://it.wikipedia.org/wiki?curid=618673", "title": "Toby Dammit", "text": ""}
{"id": "618675", "revid": "44939", "url": "https://it.wikipedia.org/wiki?curid=618675", "title": "Craig C. Mello", "text": ""}
{"id": "618676", "revid": "108463332", "url": "https://it.wikipedia.org/wiki?curid=618676", "title": "Protorosaurus speneri", "text": "Il protorosauro (\"Protorosaurus speneri\") \u00e8 un rettile estinto vissuto nel Permiano superiore (circa 250 milioni di anni fa), i cui resti fossili sono stati rinvenuti in Germania e in Inghilterra.\nL'antenato degli arcosauri.\nQuesto animale aveva l'aspetto molto simile a quello di un attuale varano: le zampe artigliate erano posizionate ai lati del lungo corpo, e il collo allungato reggeva una testa armata di denti aguzzi. La lunghezza dell'intero animale non doveva oltrepassare il paio di metri. Il protorosauro \u00e8 molto importante in paleontologia in quanto \u00e8 uno dei primi esemplari di arcosauromorfi, ovvero quei rettili evoluti tra i quali sono presenti i coccodrilli, i dinosauri e dai quali sono derivati gli uccelli. Tra i parenti pi\u00f9 stretti di questo animale, da ricordare il sudafricano \"Prolacerta\" e gli italiani \"Macrocnemus\" e \"Tanystropheus\".\nUn \"varano\" erbivoro?\nLo studio dei resti del protorosauro ha permesso di rinvenire all'interno della cavit\u00e0 addominale numerosi ovuli fossilizzati di una conifera, \"Ullmannia frumentaria\". Questi contenuti gastrici dimostrano che alcune piante formavano parte della dieta di questo rettile, anche se stranamente la dentatura dell'animale non \u00e8 minimamente specializzata in tal senso."}
{"id": "618678", "revid": "22356", "url": "https://it.wikipedia.org/wiki?curid=618678", "title": "Protorosaurus", "text": ""}
{"id": "618682", "revid": "834", "url": "https://it.wikipedia.org/wiki?curid=618682", "title": "Tunebo dell'ovest", "text": ""}
{"id": "618684", "revid": "436907", "url": "https://it.wikipedia.org/wiki?curid=618684", "title": "107 elementi", "text": "107 elementi \u00e8 il secondo album in studio del rapper italiano Neffa, realizzato in collaborazione con il rapper Deda (gi\u00e0 nei Sangue Misto con Neffa e DJ Gruff) e al cantante Al Castellana.\nDescrizione.\nI 107 elementi del titolo sono un riferimento agli elementi presenti nell'hard disk di Neffa alla fine della composizione del disco. Il significato del titolo \u00e8 stato spiegato da Neffa con la seguente dichiarazione: \nOltre a Deda e Al Castellana, Neffa \u00e8 accompagnato da altri rapper italiani, quali DJ Gruff, Sean e Kaos, nonch\u00e9 dalla cantante Elise e dal collettivo di turntablism Alien Army.\n\"107 elementi\" rappresenta inoltre l'ultimo album di Neffa prima del passaggio alla musica leggera/soul, precedente al cambiamento solo l'EP \"Chicopisco\"."}
{"id": "618686", "revid": "697352", "url": "https://it.wikipedia.org/wiki?curid=618686", "title": "Energia sferica", "text": ""}
{"id": "618689", "revid": "154893", "url": "https://it.wikipedia.org/wiki?curid=618689", "title": "Amorua", "text": ""}
{"id": "618690", "revid": "22356", "url": "https://it.wikipedia.org/wiki?curid=618690", "title": "Shamosaurini", "text": ""}
{"id": "618691", "revid": "287204", "url": "https://it.wikipedia.org/wiki?curid=618691", "title": "Aw\u00e1-Cuaiquer", "text": "Gli Aw\u00e1 (o anche Aw\u00e1-Cuaiquer) sono un gruppo etnico della Colombia, con una popolazione stimata di circa 12936 persone. Questo gruppo etnico \u00e8 per la maggior parte di fede animista e parla la lingua Awa-cuaiquer (codice ISO 639: KWI)."}
{"id": "618692", "revid": "1149807", "url": "https://it.wikipedia.org/wiki?curid=618692", "title": "Block-notes di un regista", "text": "Block-notes di un regista \u00e8 un documentario televisivo diretto da Federico Fellini nel 1969.\nTrama.\nA Cinecitt\u00e0 esplode una tempesta che colpisce il set de \"Il viaggio di G. Mastorna, detto Fernet\". Come afferma fuori campo lo stesso regista, il film non si far\u00e0. In compenso, \u00e8 pronto un nuovo progetto ambientato nella antica Roma: il \"Fellini Satyricon\". \nIl documentario riprende, pertanto, alcuni backstage e provini, alternati da piccoli sketch.\nProduzione.\nIl film fu prodotto dalla televisione americana. Si tratta di un episodio girato per la serie \"NBC Experiment in Television\".\nLa maggior parte del montato venne curato dallo stesso regista, con la supervisione del collaboratore Ruggero Mastroianni. L'opera \u00e8 a met\u00e0 tra il reportage e la fiction, in quanto, come sostenne Fellini: \u00abUn documentario \u00e8 reale solo se ci dice falsit\u00e0\u00bb. \nA seguito del successo, la Rai emul\u00f2 tale esperimento con \"I clowns\". Il film \u00e8 stato girato interamente a Cinecitt\u00e0.\nDistribuzione.\nMandato in onda negli USA il 15 marzo del 1969, il film fu, successivamente, riproposto in home video in formato VHS o come extra di altri lungometraggi pubblicati in dvd del regista romagnolo. \nNel 2019 fu restaurato dalla Cineteca di Bologna e inserito nella retrospettiva \"Il Cinema Ritrovato\".\nAccoglienza.\nLino Miccich\u00e8 (\"Avanti!\") osserv\u00f2 che nel documentario \u00abvi sono alcune sequenze di rara bellezza - come quelle dei relitti delle costruzioni e dell'astronave del Mastorna\u00bb.\nMorando Morandini lod\u00f2 il film, riprendendo le parole del collega Miccich\u00e8, considerandolo un esperimento \u00abin bilico tra finzione e saggio\u00bb. "}
{"id": "618695", "revid": "729019", "url": "https://it.wikipedia.org/wiki?curid=618695", "title": "Mura di Padova", "text": "La cinta muraria di Padova \u00e8 il complesso di opere difensive che nel corso dei secoli sono state erette per difendere la citt\u00e0 da attacchi ostili. \nSi possono distinguere almeno 4 fasi edificatorie diverse.\nMura romane e le fortificazioni altomedievali.\nLe \"mura romane\" furono costruite durante il fiorire del \"municipium\" di \"Patavium\" che tocc\u00f2 i vertici del suo splendore nella prima et\u00e0 imperiale. Queste muraglie andarono a sostituire delle precedenti fortificazioni di et\u00e0 paleoveneta composte, stando ai ritrovamenti, da palificate e spalti. Della cerchia difensiva romana, costruita secondo il fine \"opus quadratum \"intorno all\"'insula \"formata dal\" Medoacus \"(il Brenta nel suo originario percorso)\", \"pervengono resti di varia consistenza ritrovati all'altezza del Palazzo della Cassa di Risparmio ed in Largo Europa (sotto l'edificio noto come \"Torre Medoacense) \"dove la muraglia - composta da imponenti blocchi di pietra - supera i due metri d'altezza. Altri brani importanti sono stati ritrovati in prossimit\u00e0 della Chiesa di San Pietro e alla Torlonga. Le \"mura romane\" furono probabilmente atterrate dagli ungari alla fine dell'IX secolo e trasformate in cava nel periodo altomedievale e in parte riutilizzate in nuove fortificazioni, come nel caso della Torlonga, eretta tra il X e l'XI secolo in un'area occupata da spalti e muraglie difensive di varie epoche precedenti, o come nell'area fortificata dove sorse la chiesa di San Fermo.\nMura di et\u00e0 comunale.\nLe \"mura di et\u00e0 comunale\" sorsero in seguito alla Pace di Costanza: a partire del 1195, seguendo e rettificando le fortificazioni preesistenti, si costru\u00ec la cerchia attorno all\"'insula \"delimitata dai due rami del Bacchiglione, il Tronco Maestro ed il Naviglio Interno,\" \"con materiale di recupero, trachite euganea e cotto. Il monumentale cantiere, promosso dal libero comune padovano si concluse nel 1210. Un ulteriore impulso all'erezione di queste fortificazioni si diede intorno all'oscuro periodo della tirannide di Ezzelino III da Romano, con la costruzione di mura intorno ai principali \"borghi\" - tra cui quello sorto intorno alla Basilica di Sant'Antonio - impresa che prosegu\u00ec per tutto il XIII secolo e poi conclusa durante la signoria dei Da Carrara. \nDi questa fase edificatoria d'et\u00e0 comunale pervengono numerosi tratti, imponenti quelli attorno al Castello e vicino a Porta Molino. Altri sono visibili in Riviera Tito Livio e Riviera Albertino Mussato.\nDelle porte che circondavano la citt\u00e0 rimangono solo Porta Molino e Porta Altinate. Si aggiunge anche la Porta della Cittadella Vecchia, che dava accesso alle fortificazioni a meridione. Delle torri che difendevano la cinta rimane l'imponente Torre di Ezzelino, che difendeva l'accesso a Porta Molino, la Torre della Catena.\nMura carraresi.\nLe \"mura carraresi\" furono fatte costruire dai Carraresi nel XIV secolo inglobando il sistema difensivo gi\u00e0 eretto in et\u00e0 comunale: il tracciato esterno corrispondeva quasi interamente a quello delle successive mura cinquecentesche, che lo inglobarono. Un tratto esisteva in via delle Dimesse, presso la chiesa del Torresino, vicino a Prato della Valle; un tratto ancora esistente \u00e8 visibile in piazza Accademia Delia, di fronte al Castelvecchio ed alla torre della Specola. Fulgida testimonianza dell'attivit\u00e0 edificatoria a destinazione bellica di questo periodo \u00e8 proprio il Castelvecchio.\nMura cinquecentesche.\nLe \"mura cinquecentesche\" (dette anche \"mura rinascimentali\" o \"mura veneziane\") furono fatte costruire dalla Repubblica veneta. Inizialmente quale rinforzo delle mura medievali preesistenti e con la predisposizione di nuovi manufatti con terrapieni provvisoriamente palificati, per adeguare la difesa alle nuove tecniche d'armi (artiglieria), e ci\u00f2 in preparazione dello scontro militare anche a Padova con gli eserciti della Lega di Cambrai, nello scontro finale poi portato dagli eserciti condotti dall'Imperatore Massimiliano I d'Asburgo (assedio settembre 1509). Successivamente, come sviluppo di un organico sistema di difesa Mura-Acque-Verde, completato nel corso di circa 3 decenni. Il sistema difensivo bastionato aggiornava la storica Padova con una nuova forma urbana (forma urbis) che inglobava definitivamente anche alcune aree in precedenza considerate borghi rispetto alle prime mura medievali. Il nuovo sistema di difesa di Padova, con il rilevante apporto fra il 1513 e il 1515 di Bartolomeo d'Alviano prevede un perimetro dalla forma irregolare composto da Mura (cortina, bastioni di forma circolare-torrioni o pentagonale, porte, ponti, ecc.), Acque (fossati, canali, canale Piovego), Verde (spianata/guasto), tutti elementi di un sistema di difesa, all'epoca considerato insuperabile, e che non fu mai effettivamente violato da guerre. Con la caduta della Serenissima Repubblica di Venezia (1797) e i successivi eventi storici, le mura persero l'importanza militare, rimanendo utili sul fronte del limite daziario. Dall'annessione al Regno d'Italia in poi (1866) in poi la modernizzazione urbana port\u00f2 ad aprire delle brecce abbattendo la cortina per favorire la circolazione fra citt\u00e0 e campagna, e ad utilizzare il materiale dei terrapieni per interrare canali. La spianata venne edificata in diversi punti, i bastioni utilizzati come siti sanatori, e le golene lungo le mura come discariche. Il dopo Seconda guerra mondiale port\u00f2 addirittura a realizzare l'ampliamento dell'ospedale universitario sopra un baluardo (Cornaro) e un tratto di cortina, nonostante i vincoli di tutela. Tra gli anni '70 e '80 del Novecento riprese vigore una coscienza collettiva per la valorizzazione del patrimonio culturale e ambientale rappresentato dal sistema difensivo veneziano del Cinquecento. Oggi \u00e8 in corso anche sul piano amministrativo un percorso di recupero e di riconoscimento dell'importanza per Padova delle mura cinquecentesche, dal piano urbanistico, allo storico, ambientale, paesaggistico.\nQuasi tutte le porte della cinta muraria rinascimentale sono conservate. In particolare:\nVa ricordato che alcune brecce nelle mura non sono porte nonostante il nome con cui sono conosciute (\u00e8 il caso di Porta Trento) ma varchi creati nell'Ottocento per esigenze di viabilit\u00e0.\nIl dibattito sulla valorizzazione delle mura.\nNegli ultimi anni le mura sono state al centro di numerose discussioni sulla loro valorizzazione: in molti chiedono la realizzazione dell'anello verde attorno alle mura, il polmone verde pensato dall'urbanista Luigi Piccinato. Gli interventi realizzati attorno alle mura sembrano per\u00f2 andare, secondo molti, nella direzione contraria (vedi il discusso monumento \"Memoria e Luce\" dell'architetto Daniel Libeskind, realizzato nella golena delle Porte Contarine)."}
{"id": "618697", "revid": "46931", "url": "https://it.wikipedia.org/wiki?curid=618697", "title": "Tunebo dell'est", "text": ""}
{"id": "618699", "revid": "46931", "url": "https://it.wikipedia.org/wiki?curid=618699", "title": "Cabiuary", "text": ""}
{"id": "618700", "revid": "46931", "url": "https://it.wikipedia.org/wiki?curid=618700", "title": "Macu de Cubeo", "text": ""}
{"id": "618701", "revid": "729019", "url": "https://it.wikipedia.org/wiki?curid=618701", "title": "DM2A1 Seeaal", "text": "Il DM2A1 Seeaal \u00e8 un siluro della AEG-Telefunken; \u00e8 un'arma di moderna concezione che pu\u00f2 essere impiegata solo contro bersagli di superficie. La sua principale funzione \u00e8 stata quella di equipaggiare le navi della marina della Germania Ovest dagli anni '70 in poi. Se impiegati da nave, vengono lanciati con la coda in avanti.\nEsso, a parte la mancanza di una capacit\u00e0 'doppio-ruolo' ha caratteristiche moderne, come la filoguida con filo a 2 anime, per scambiare i propri dati con quelli dell'unit\u00e0 lanciatrice, l'autoguida acustica passiva/attiva (il siluro pu\u00f2 sia ascoltare i rumori di fondo che usare il sonar per captare gli echi del bersaglio) e la propulsione elettrica.\nNell'ottica della necessit\u00e0 per la Germania occidentale di operare con sommergibili costieri e motosiluranti nel Baltico e nel Mar del Nord, hanno prestazioni di ricerca particolarmente buone su bassi fondali.\nVariante SST4.\nL'SST4 \u00e8 un modello derivato, con capacit\u00e0 anch'esso antinave, ma destinato a clienti esteri, specie quelli che hanno adottato i sottomarini Tipo 209, largamente esportati. Praticamente si tratta del Seal con la rimozione o modifica di sistemi specifici per la marina tedesca. La sigla significa: \"Special Surface Target\"."}
{"id": "618702", "revid": "228587", "url": "https://it.wikipedia.org/wiki?curid=618702", "title": "Kamsa", "text": ""}
{"id": "618703", "revid": "46931", "url": "https://it.wikipedia.org/wiki?curid=618703", "title": "Kams\u00e1", "text": ""}
{"id": "618704", "revid": "46931", "url": "https://it.wikipedia.org/wiki?curid=618704", "title": "Amazonas Macusa", "text": ""}
{"id": "618705", "revid": "729019", "url": "https://it.wikipedia.org/wiki?curid=618705", "title": "DM1 Seeschlange", "text": "Il DM-1 Seeschlange \u00e8 un siluro prodotto dalla AEG-Telefunken; \u00e8 un'arma subacquea simile al DM2A1 \"Seeaal\" ma molto pi\u00f9 corta e con la met\u00e0 delle batterie per prestazioni inferiori, come anche il peso della testata, per permetterne l'imbarco sui sottomarini della classe U-206.\nIl motivo \u00e8 che esso \u00e8 un'arma antisommergibile, imbarcata solo su sommergibili, e come tale non abbisogna della testata potente e di una lunga corsa come il \"Seeaal\", ordigno antinave. Questo siluro \u00e8 stato destinato, con la Bundesmarine, ad operazioni in acque poco profonde come quelle del Mar Baltico, acque troppo poco profonde per permettere delle operazioni in sicurezza degli SSN, soprattutto ad alta velocit\u00e0. Per il resto, esso ha caratteristiche tecnologiche non dissimili da quelle del Seal, inclusi sistemi in comune, come l'apparato di guida e la filoguida, il tipo di batteria ed altro."}
{"id": "618709", "revid": "287204", "url": "https://it.wikipedia.org/wiki?curid=618709", "title": "Karapana", "text": ""}
{"id": "618710", "revid": "46931", "url": "https://it.wikipedia.org/wiki?curid=618710", "title": "Moxdoa", "text": ""}
{"id": "618711", "revid": "46931", "url": "https://it.wikipedia.org/wiki?curid=618711", "title": "Karijona", "text": ""}
{"id": "618713", "revid": "46931", "url": "https://it.wikipedia.org/wiki?curid=618713", "title": "Omagua", "text": ""}
{"id": "618714", "revid": "729019", "url": "https://it.wikipedia.org/wiki?curid=618714", "title": "SUT (siluro)", "text": "Il SUT \u00e8 un siluro della AEG-Telefunken. Successivo al Seal, questo siluro pesante \u00e8 di categoria doppio ruolo: AS/ASW. \u00c8 simile ai precedenti in termini di dimensioni e pesi, e pu\u00f2 essere impiegato da navi, sottomarini e postazioni costiere.\nIl nome SUT \u00e8 acronimo di \"Surface and Underwater Target\"."}
{"id": "618715", "revid": "46931", "url": "https://it.wikipedia.org/wiki?curid=618715", "title": "Ember\u00e1-Cat\u00edo", "text": ""}
{"id": "618716", "revid": "729019", "url": "https://it.wikipedia.org/wiki?curid=618716", "title": "L3 (siluro)", "text": "Il siluro L3, della DTCN (Direction Technique del Construction Navales, l'ufficio di progettazione della Marine nationale), \u00e8 stato pensato per operare contro sottomarini operanti da 0 a 20 nodi di velocit\u00e0, fino a 300 m di profondit\u00e0. Il sistema di guida acustica, denominato AS-3T, aveva una portata di circa 600 m come massimo, con una spoletta dotata di acciarino magnetico. Ne esiste una versione da 533 mm per l'export."}
{"id": "618720", "revid": "729019", "url": "https://it.wikipedia.org/wiki?curid=618720", "title": "L4 (siluro)", "text": "Il DTCN L4 \u00e8 un siluro aria-superficie ASW \"pesante\" (in realt\u00e0 tale solo come calibro), sviluppato dalla DTCN della marina francese, primo siluro costruito con standard compatibili NATO.\nEsso ha un calibro di 533\u00a0mm, e ne esiste una versione per navi, con lunghezza di 3,3\u00a0m e un peso di 570\u00a0kg. L'autoguida \u00e8 acustica attiva, con figura di ricerca circolare sul bersaglio. Pi\u00f9 che di un siluro pesante, si tratta di un siluro \"medio\", e sebbene porti una potente testata come arma ASW, la combinazione velocit\u00e0/corsa \u00e8 solo dell'ordine del ben pi\u00f9 piccolo Mk 44, per cui la marina francese ha preferito, almeno per gli elicotteri, adottare i siluri statunitensi, ben pi\u00f9 leggeri. Il missile Malafon, che con i suoi 1300\u00a0kg pesa in tutto come un siluro pesante, ha un L4 come carico utile, e la cosa \u00e8 spiegabile proprio per il suo peso ridotto."}
{"id": "618721", "revid": "729019", "url": "https://it.wikipedia.org/wiki?curid=618721", "title": "L5 (siluro)", "text": "Tra i siluri francesi della serie 'L', l'ultimo e migliore \u00e8 stato il DTCN L5, arma pesante di capacit\u00e0 complessivamente elevate, doppio ruolo, sempre progettato dall DTCN, e disponibile in 4 versioni: Mod. 1 AS/ASW per unit\u00e0 di superficie, Mod. 3 per unit\u00e0 subacquee, MOd. 4 ASw per unit\u00e0 di superficie, e l'ultimo, Mod.4P, del 1980, a doppio ruolo per l'export.\nIl sistema di guida \u00e8 un apparato assai sofisticato della Thomson-CSF. L'apparato di guida non \u00e8 l'unico netto miglioramento, perch\u00e9 anche il sistema di propulsione ha nuove e pi\u00f9 potenti batterie all'Ag/Zn, mentre il calibro \u00e8 di 533mm senza versioni da 550. IL peso, specie considerando le buone prestazioni offerte, \u00e8p stato tenuto basso, grazie ad una testata di peso sufficiente ma non straordinariamente potente, e prestazioni discrete ma non straordinarie. Comunque non \u00e8 ben chiaro il perch\u00e9 di tale limitazione del peso, visto che non era in animo di essere installato su aerei. Forse questo \u00e8 servito semplicemente per rendere l'arma pi\u00f9 economica.\nLe esportazioni hanno visto la Spagna per il Mod.4P e il Belgio per il Mod. 3. L'ultimo modello, comunque, spesso \u00e8 noto come L7."}
{"id": "618722", "revid": "729019", "url": "https://it.wikipedia.org/wiki?curid=618722", "title": "F17 (siluro)", "text": "Il DCTN F17 \u00e8 un'arma relativamente moderna, entrata in servizio sia con la Marina francese che con altre, in cui \u00e8 stata esportata. La sua principale caratteristica \u00e8 data dall'aver introdotto la filoguida nella produzione di siluri francesi, che prima non esisteva. La guida finale, sonar passivo, \u00e8 presente come apparato di attacco finale. Nemmeno questo moderno siluro francese ha dato una piena dimostrazione delle possibilit\u00e0 delle armi moderne, in quanto la testata ha solo la funzione passiva, mentre manca della capacit\u00e0 multiruolo essendo solo un siluro antinave, lasciando ai pi\u00f9 vecchi L5 tale ruolo. Che la tecnologia francese poteva far di meglio \u00e8 dimostrato, per\u00f2 dal fatto che la versione export, la F17P, ha una capacit\u00e0 bivalente e un sistema di guida attivo/passivo, ed \u00e8 stata esportata per le fregate Madina saudite, e per i sommergibili Agosta spagnoli, che quindi si sono ritrovati ad essere meglio armati dei cugini francesi."}
{"id": "618723", "revid": "287204", "url": "https://it.wikipedia.org/wiki?curid=618723", "title": "Canamomo", "text": ""}
{"id": "618725", "revid": "46931", "url": "https://it.wikipedia.org/wiki?curid=618725", "title": "Ember\u00e1-Cham\u00ed", "text": ""}
{"id": "618726", "revid": "363629", "url": "https://it.wikipedia.org/wiki?curid=618726", "title": "Juan Carlos Patino-Arango", "text": "Durante i suoi studi in un seminario cattolico, viene accusato di molestie nei confronti di tre ragazzi, che allora archiviarono le denunce contro di lui sotto la pressione dell'Arcidiocesi di Galveston-Houston, dell'arcivescovo Joseph Fiorenza e del papa Benedetto XVI, al tempo cardinale Ratzinger, accusati poi di dissimulare il crimine e di ostruzionismo alla giustizia.\nNel maggio del 2005 nel Texas, \u00e8 stato incriminato di indecenza nei confronti di un bambino.\nLe accuse mosse nei confronti del cardinale Ratzinger furono archiviate al momento della sua elezione a Papa, grazie all'immunit\u00e0 di cui gode un capo di Stato secondo la legge americana e secondo quanto confermato dalla Corte di Giustizia competente."}
{"id": "618727", "revid": "46931", "url": "https://it.wikipedia.org/wiki?curid=618727", "title": "Caca Weranos", "text": ""}
{"id": "618728", "revid": "486946", "url": "https://it.wikipedia.org/wiki?curid=618728", "title": "Cocama", "text": ""}
{"id": "618730", "revid": "307923", "url": "https://it.wikipedia.org/wiki?curid=618730", "title": "Kofan", "text": ""}
{"id": "618732", "revid": "770634", "url": "https://it.wikipedia.org/wiki?curid=618732", "title": "Provincia del Kasai Orientale (antica provincia)", "text": "La provincia del Kasai Orientale (ufficialmente Kasa\u00ef-Oriental in francese) era una delle 11 province della Repubblica Democratica del Congo. Prende il nome dal fiume Kasai. In base alla Costituzione del 2005, \u00e8 stata divisa in pi\u00f9 province.\nGeografia fisica.\nLa provincia era situata nella parte meridionale del paese e confinava a nord con la Provincia dell'Equatore la Provincia Orientale, a sud con quella del Katanga, a ovest con quella di Kasai-Occidental e a est con la provincia di Maniema.\nSuddivisione prevista con la nuova costituzione.\nLa nuova costituzione, in vigore dal 2006, ha previsto che la provincia venga suddivisa in 3 nuove province: \nTale suddivisione \u00e8 entrata in vigore nel 2015."}
{"id": "618733", "revid": "1766026", "url": "https://it.wikipedia.org/wiki?curid=618733", "title": "Giorgio Pasquali", "text": "Spesso indicato come il maggior filologo classico italiano del Novecento, fu autore di studi cruciali per la definizione metodologica dei principi di critica del testo, con riguardo particolare ai testi classici.\nBiografia.\nFiglio di un avvocato, gi\u00e0 durante gli anni del liceo cominci\u00f2 a frequentare, presso l'Universit\u00e0 di Roma, le esercitazioni e le lezioni di Nicola Festa, che ne defin\u00ec in maniera decisiva gli orientamenti di ricerca. Nello stesso Ateneo studi\u00f2 ed ebbe fra i suoi professori Girolamo Vitelli, oltre allo stesso Festa, e infine si laure\u00f2 in Lettere nel 1907, con una tesi su \"La commedia mitologica e i suoi precedenti nella letteratura greca\". Prosegu\u00ec gli studi a Basilea e a Gottinga tra il 1908 e il 1909.\nDivent\u00f2 poi libero docente a Roma nel 1910, incaricato di Grammatica greca e latina a Messina tra il 1911 e il 1912, poi a Gottinga dal 1912 al 1915, quindi incaricato di Letteratura greca a Firenze dal 1915 al 1920. Nel 1924 fu promosso professore ordinario di Letteratura greca sempre a Firenze, assumendo in seguito la cattedra di Letteratura greca e latina. Nel 1925 fu tra i firmatari del \"Manifesto degli intellettuali antifascisti\", redatto da Benedetto Croce. Nel suo epistolario si defin\u00ec un gentiliano, ma anche non fascista e antifascista. L'avversione verso il regime si attenu\u00f2 nel corso degli anni trenta e sembr\u00f2 ridursi del tutto negli anni quaranta quando fu eletto alla Reale Accademia d'Italia; per questo motivo nel gennaio 1946 fu radiato dall'Accademia dei Lincei, dove fu riammesso solo negli ultimi anni di vita. Non vi fu mai una piena adesione al fascismo da parte sua, ma allo stesso tempo egli non parve consapevole della gravit\u00e0 dei fenomeni fascista e nazista.\nNegli anni trenta divenne incaricato di Filologia classica presso la Scuola Normale Superiore di Pisa. Il 3 aprile 1936 fu eletto accademico della Crusca.\nMor\u00ec nel 1952 in un incidente stradale, avvenuto a Belluno.\nIl Dipartimento di Scienze dell'Antichit\u00e0 dell'Universit\u00e0 di Firenze \u00e8 intitolato al suo nome.\nAttivit\u00e0 di ricerca.\nPasquali fu una sorta di \"enfant prodige\" della filologia classica: a ventitr\u00e9 anni gi\u00e0 pubblicava, per i prestigiosi tipi lipsiensi di B. G. Teubner, il \"Commentario al Cratilo di Platone\" di Proclo, in edizione critica. Fu Nicola Festa a indirizzarne, almeno inizialmente, le ricerche su autori non scolastici e della grecit\u00e0 tardoantica (Proclo, appunto; ma anche Gregorio di Nissa ed Eusebio di Cesarea), e a fargli conoscere la filologia \"tedesca\" portata in Italia da Girolamo Vitelli. E fu sempre Festa a mettergli in mano il libro che gli \u00abrivel\u00f2 la filologia\u00bb: l'edizione dell\"Herakles\" di Euripide curata da Ulrich von Wilamowitz-Moellendorff (Berlino 1889).\nSi occup\u00f2 indistintamente di filologia greca e latina, spaziando dalle ricerche sulla tradizione manoscritta al commento critico-letterario, interessandosi e della letteratura propriamente classica (Orazio, cui dedic\u00f2 uno dei suoi contributi migliori, \"Orazio lirico\", del 1920; Teofrasto; Callimaco) e, come detto, della letteratura imperiale e tardoantica (Pausania; la \"Vita Constantini\" di Eusebio di Cesarea; le epistole di Gregorio Nisseno, che pubblic\u00f2 in edizione critica; Tertulliano, del cui \"Apologetico\" studi\u00f2 la tradizione manoscritta). Pur essendo stato allievo del primo incaricato italiano di Filologia bizantina (Nicola Festa), non am\u00f2 mai quella letteratura: ebbe a definirla \"tra le pi\u00f9 noiose al mondo\", fustig\u00f2 la \"inferiorit\u00e0 del medioevo bizantino rispetto a quello occidentale\" e si chiese persino se questa \"civilt\u00e0, diciamo pure inferiore\" meritasse di essere studiata.\nNella sua vastissima produzione (l'ultimo elenco bibliografico, ma incompleto, \u00e8 del 1973) si segnalano le edizioni critiche del \"Commentario al Cratilo di Platone\" di Proclo (Lipsia 1908), dei \"Caratteri\" di Teofrasto (Firenze 1919) e delle \"Epistole\" di Gregorio Nisseno (vol. VIII/2 dell'edizione diretta da Werner Jaeger, Leiden 1951); le monografie \"Orazio lirico\" e \"Filologia e storia\" (Firenze 1920), le \"Questiones Callimacheae\" (G\u00f6ttingen 1920) e soprattutto i saggi raccolti nelle celebri \"Pagine stravaganti\", che spaziano su tutti i campi dell'antichit\u00e0 e toccano anche argomenti di attualit\u00e0, come l'insegnamento liceale e universitario delle Lettere.\nIl contributo di Pasquali alla filologia del Novecento.\nLa sua opera pi\u00f9 celebre e importante ai fini della ridefinizione degli ambiti e degli strumenti della filologia \u00e8 la fondamentale \"Storia della tradizione e critica del testo\" (1934), nata dalla sua recensione alla \"Textkritik\" di Paul Maas (1927), in cui egli, in reazione alle critiche di Joseph B\u00e9dier al metodo di Lachmann, teorizz\u00f2 una nuova forma di filologia, che accoglieva i criteri meccanici propri del metodo lachmanniano, salvando tuttavia parte delle osservazioni dello studioso francese che miravano a dare maggiore peso alla storia della trasmissione manoscritta e alle fonti come oggetti individuali e storicamente definiti. Ebbe su di lui un'influenza fondamentale l'edizione della \"Storia ecclesiastica\" di Eusebio di Cesarea curata da Eduard Schwartz, di cui Pasquali fu allievo a Gottinga. Schwartz si era infatti reso conto che numerose varianti della tradizione manoscritta di quell'opera non potevano essere spiegate come errori, poich\u00e9 non lo erano: necessitavano dunque di una giustificazione pi\u00f9 pertinente. Il filologo tedesco intu\u00ec l'esistenza di varianti d'autore all'interno della \"Storia ecclesiastica\", e formul\u00f2 una serie di principi (desunti anche da altri aspetti della tradizione che gli capit\u00f2 di osservare) che Pasquali accolse \"in toto\" o quasi, come risposta alla rassegnazione maasiana di fronte alla contaminazione.\nSpettano a lui alcune formulazioni famose in ambito filologico:"}
{"id": "618735", "revid": "4175", "url": "https://it.wikipedia.org/wiki?curid=618735", "title": "Provincia del Katanga", "text": "La provincia del Katanga () fu dal 1997 al 2015 una provincia della Repubblica Demoratica del Congo.\nEssa prendeva il nome dalla regione geografica pi\u00f9 meridionale del Paese.\nDescrizione.\nSituata nella parte meridionale del Congo, \u00e8 una delle regioni pi\u00f9 prospere, ricca di giacimenti minerari del paese. La provincia aveva un'estensione di 496.877\u00a0km\u00b2 con una popolazione di circa 5,6 milioni di persone. La sua capitale regionale \u00e8 Lubumbashi.\nStoria.\nIl territorio di questa regione corrispondeva all'incirca a quello controllato dal regno di Yeke, conquistato dai belgi dello Stato Libero del Congo nel 1891.\nQuesta regione \u00e8 stata spesso fonte di violente spinte secessioniste. Durante la crisi del Congo, tra il giugno 1960 e il gennaio 1963, \u00e8 stata \"de facto\" indipendente con il nome di Stato del Katanga.\nDag Hammarskj\u00f6ld, segretario generale delle Nazioni Unite, mor\u00ec in un misterioso incidente aereo in Zambia il 18 settembre 1961, mentre si recava in Katanga per discutere dell'autonomia della regione.\nTra il 1971 al 1997, in quello che allora veniva chiamato Zaire, era chiamata Shaba.\nNel 1997 divenne una delle 11 province della Repubblica Democratica del Congo, fino al 2015.\nDopo la riforma.\nIn base alla riforma della Costituzione approvata nel 2006, e diventata operativa nel 2015, la provincia \u00e8 stata divisa in 4 diverse province: "}
{"id": "618736", "revid": "46931", "url": "https://it.wikipedia.org/wiki?curid=618736", "title": "Kogui", "text": ""}
{"id": "618737", "revid": "46931", "url": "https://it.wikipedia.org/wiki?curid=618737", "title": "Coghiu", "text": ""}
{"id": "618738", "revid": "770634", "url": "https://it.wikipedia.org/wiki?curid=618738", "title": "Provincia di Maniema (antica provincia)", "text": "La provincia di Maniema \u00e8 una delle 11 province della Repubblica Democratica del Congo.\nGeografia fisica.\nLa provincia di Maniema confina a ovest con il Kasai-Oriental, a nord con la Provincia Orientale, a est con quelle di Nord-Kivu e Sud-Kivu e a sud con il Katanga. "}
{"id": "618739", "revid": "1305772", "url": "https://it.wikipedia.org/wiki?curid=618739", "title": "Koga", "text": ""}
{"id": "618740", "revid": "46931", "url": "https://it.wikipedia.org/wiki?curid=618740", "title": "Koreguaje", "text": ""}
{"id": "618741", "revid": "1888664", "url": "https://it.wikipedia.org/wiki?curid=618741", "title": "Provincia del Kivu Nord", "text": " \nLa provincia del Kivu Nord (francese: Province du Nord-Kivu) \u00e8 una delle 26 province della Repubblica Democratica del Congo. Il suo capoluogo \u00e8 la citt\u00e0 di Goma. La provincia prende il nome dal lago Kivu e si trova nell'est del paese. Nel precedente ordinamento amministrativo del Congo (in vigore fino al 2015) la provincia esisteva con gli stessi confini attuali e lo stesso capoluogo.\nLa provincia \u00e8 caratterizzata da diverse risorse naturali e minerarie tra cui prodotti ittici, avorio, carbone, rame, oro, nichel, cobalto, diamanti e soprattutto coltan, di cui la Repubblica Democratica del Congo ospita le pi\u00f9 ampie riserve mondiali. Tuttavia la presenza di tali ricchezze, unitamente a un quadro di instabilit\u00e0 regionale, ha favorito il fiorire di traffici illeciti e dinamiche di insicurezza per mano di diverse milizie e bande armate che operano nell'area.\nLa provincia \u00e8 stata investita da grande attenzione mediatica internazionale il 22 febbraio 2021 quando presso il villaggio di Kibumba, vicino alla citt\u00e0 di Goma, \u00e8 stato ucciso in un agguato l'ambasciatore italiano Luca Attanasio.\nGeografia fisica.\nLa provincia \u00e8 situata nella parte orientale del paese e confina a nord-ovest con la provincia dell'Ituri, a ovest con la provincia di Tshopo e con quella di Maniema, a sud con quella di Sud-Kivu e ad est con il Ruanda e l'Uganda.\nSuddivisione amministrativa.\nLa provincia del Kivu Nord \u00e8 suddivisa nelle citt\u00e0 di Goma (capoluogo), Butembo e Beni, che comprendono vari comuni limitrofi, ed in 6 territori:"}
{"id": "618742", "revid": "46931", "url": "https://it.wikipedia.org/wiki?curid=618742", "title": "Pijao", "text": ""}
{"id": "618743", "revid": "46931", "url": "https://it.wikipedia.org/wiki?curid=618743", "title": "Cuiva", "text": ""}
{"id": "618746", "revid": "770634", "url": "https://it.wikipedia.org/wiki?curid=618746", "title": "Provincia Orientale (Congo)", "text": "La provincia Orientale (\"province Orientale\" nella lingua ufficiale francese) era una delle 11 province della Repubblica Democratica del Congo. In base alla Costituzione del 2005, \u00e8 stata divisa in pi\u00f9 province.\nGeografia fisica.\nLa provincia era situata nella parte nordorientale del paese e confinava a nord-ovest con la Repubblica Centrafricana, a nord-est con il Sudan, a sud con le province di Kasai-Oriental Maniema e Nord-Kivu, a ovest con la provincia dell'Equatore e a est con l'Uganda.\nStoria.\nLa provincia fu creata ai tempi della dominazione coloniale belga, dal 1933 al 1947 il suo nome era quello del capoluogo, l'attuale citt\u00e0 di kisangani chiamata all'epoca \"Stanleyville\" (in francese) o \"Stanleystad\" (in fiammingo).\nNel 1962 la provincia fu dissolta e suddivisa nelle province di \"Haut-Congo\", \"Kibali-Ituri\" e \"Uele\", quattro anni dopo fu per\u00f2 ricostituita. Nel 1971 fu chiamata \"Haut-Zaire\" e nel 1997, alla fine della dominazione di Mobutu Sese Seko, il nome fu nuovamente modificato dapprima in \"Haut-Congo\" e in seguito con il nome attuale.\nSuddivisione prevista con la nuova costituzione.\nLa nuova costituzione, in vigore dal 2006, ha previsto che la provincia venga suddivisa in 4 nuove province: \nTale modello di organizzazione territoriale \u00e8 divenuto operativo nel 2015."}
{"id": "618749", "revid": "46931", "url": "https://it.wikipedia.org/wiki?curid=618749", "title": "Curripaco", "text": ""}
{"id": "618750", "revid": "2058637", "url": "https://it.wikipedia.org/wiki?curid=618750", "title": "Amuleto", "text": "Per amuleto si intende un qualunque oggetto utilizzato per superstizione, credendolo un \"difensore\" da mali o pericoli o per propiziarsi la fortuna.\nCaratteristiche.\nL'etimologia della parola \u00e8 incerta. Potrebbe derivare dal latino \"a-molior\" (allontanare, tener lungi), o dal greco \"amulon\", una \"specie di focaccia\" che si soleva offrire sugli altari o sulle tombe per rendersi propizi gli dei e gli spiriti dei trapassati.\nGli amuleti includono: gemme o semplici pietre, statue, monete, illustrazioni, pendenti, anelli, piante, animali, ecc.; anche frasi pronunciate in alcune occasioni: per esempio \"vade retro Satana\" (dal latino, \"va indietro, Satana\", \"indietreggia, Satana\"), per cacciare il diavolo o la cattiva sorte. I primi amuleti utilizzati dagli uomini primitivi - per lo pi\u00f9 cacciatori - venivano ricavati da ossa, denti o corna di animali, e davano al possessore un senso di sicurezza e fiducia nel proprio destino.\nGli amuleti nel mondo.\nGli amuleti variano considerevolmente a seconda del loro periodo storico e posto d'origine. Tuttavia, nei vari tipi di societ\u00e0, gli oggetti religiosi vengono comunemente utilizzati come amuleti, siano questi la figura di un dio o semplicemente alcuni simboli che rappresentano le divinit\u00e0 (quali la croce per i cristiani o \"l'occhio di Horus\" per gli antichi Egizi). In Thailandia si pu\u00f2 vedere la gente comune con pi\u00f9 di un Buddha che pende dal collo; in Bolivia e in alcune zone dell'Argentina il dio Ekeko fornisce una \"protezione standard\", offrendogli almeno una banconota per ottenere fortuna e benessere.\nOgni segno zodiacale ha una gemma corrispondente che funge da amuleto, ma queste pietre variano secondo le differenti tradizioni.\nUn'antica tradizione cinese insegna a catturare un grillo vivo e tenerlo in una scatola di vimini per attirare la buona sorte (questa tradizione si estende anche alle Filippine). Sempre in Cina si possono spargere le monete sul pavimento per \"attirare\" il denaro; il riso, inoltre, ha una reputazione come elemento portante di buona fortuna.\nControversie possono nascere per quanto riguarda le tartarughe e il cactus: alcuni li considerano favorevoli, mentre altri ritengono che siano ostacoli all'interno della casa.\nSin dal Medioevo, nella cultura occidentale, il pentagramma, o \"stella a cinque punte\" (il numero 5 rappresenta l'uomo, il microcosmo) \u00e8 stato considerato come talismano per attirare soldi o amore, per proteggere contro l'invidia, la sfortuna o altre disgrazie. Anche il pentacolo (parola ibrida, dal greco \"penta\", che significa cinque, universale e il suffisso latino -\"culum,\" figura geometrica con cinque punte) \u00e8 conosciuto come un \"potente\" amuleto, utilizzato nelle invocazioni e negli scongiuri contro gli spiriti. Altri simboli, come i \"quadrati magici\" o i segni cabalistici, sono stati utilizzati sia come segni positivi che negativi.\nPer quanto riguarda la tradizione ebraica, l'uso di amuleti \u00e8 molto interessante: in molti musei esistono esempi di amuleti dell'era di Salomone. Un amuleto poco conosciuto, ma molto utilizzato nella tradizione ebraica, \u00e8 la \"kimiyah\" o \"testo dell'angelo\". Si tratta di nomi di angeli, o di alcune frasi della Torah, scritti su pergamene quadrate da scrivani rabbinici. La pergamena \u00e8 custodita in un contenitore d'argento ed \u00e8 portata direttamente sul corpo. \u00c8 impressionante notare quanto siano simili le tradizioni riguardo agli amuleti, tra ebrei e buddisti.\nIn Africa e nei Caraibi, credenze religiose come Vud\u00f9, Umbanda, Quimbanda e Santer\u00eda utilizzano spesso disegni come amuleti; queste religioni, inoltre, tengono conto del colore della fiamma delle candele, perch\u00e9 ogni colore caratterizza un effetto differente dell'attrazione o della repulsione. Un'altra forma popolare di amuleto che ha le sue origini nel vud\u00f9 haitiano e nell'hoodoo louisianese \u00e8 il sacchettino talismanico (gris-gris o mojo).\nProfumi ed essenze (come incenso, mirra, ecc.) sono utilizzati allo scopo di attrarre o respingere.\nLe leggende popolari hanno spesso attribuito \"poteri magici\" a insoliti oggetti, come la placenta o il piede del coniglio; il possesso di questi oggetti rafforzava le abilit\u00e0 magiche dei loro proprietari.\nIn Europa centrale la gente credeva che l'aglio o un crocifisso tenesse lontani i vampiri.\nGli antichi egizi avevano molti amuleti che utilizzavano per occasioni e necessit\u00e0 differenti; spesso rappresentavano la figura di un dio o l\"'Ankh\", una croce ansata che rappresentava il simbolo della vita eterna, e l'Udjat, l'occhio di Horus simbolo di rigenerazione. Anche la figura dello scarabeo, rappresentante il dio Khepri, \u00e8 diventata un comune amuleto, e anche nel mondo occidentale ha trovato molti \"sostenitori\". Molto diffusi erano anche lo shen e il Nodo di Iside.\nPer gli antichi scandinavi, anglosassoni e tedeschi (ma anche per alcuni credenti neopagani) il simbolo runico \"Eoh\" protegge dalla malvagit\u00e0 e dalla stregoneria; in alcuni paesi il rune non-alfabetico, che rappresenta il martello di Thor, offre protezione contro i ladri.\nDagli antichi Celti deriva la credenza che il trovare un trifoglio con quattro foglie, sia segno di buona fortuna. Anche i coralli e il ferro di cavallo sono considerati dei portafortuna.\nIn India, il suono di piccole campane mosse dal vento o appese sopra porte o finestre, fanno fuggire gli spiriti maligni.\nIn Giappone i templi shintoisti preparano piccoli sacchetti di stoffa colorata chiamati omamori, dedicati alla protezione di molti aspetti della vita (amore, denaro, studio, eccetera).\nOltre a questo, nella citt\u00e0 di Takayama sono diffusi i sarubobo.\nIl buddismo ha un'antica tradizione di talismani. Nel secondo secolo dopo Cristo, i Greci hanno cominciato ad intagliare le immagini reali del Buddha che venivano vendute ai nativi dell'India. Nel primo periodo del buddismo, poco dopo la morte del Buddha nel 485, erano di uso comune amuleti con simboli buddisti (ad esempio le orme del Buddha). \nUn altro aspetto degli amuleti si collega con la demonologia e l'idolatria del demonio: l'uso del crocifisso capovolto o del pentacolo invertito sono necessari per mettersi in comunicazione con i demoni.\nI cristiani copti usavano tatuaggi come amuleti protettivi; i Tuareg li usano ancora, cos\u00ec come gli aborigeni canadesi, che portano il totem del loro clan tatuato sul corpo. La maggior parte dei laici buddisti tailandesi sono tatuati con immagini sacre buddiste, e anche i monaci utilizzano questa pratica di protezione spirituale. L'unica regola, come per i talismani e gli amuleti ebrei, \u00e8 che tali simboli possono essere applicati soltanto alla parte superiore del corpo, fra la parte inferiore del collo ed il girovita."}
{"id": "618751", "revid": "46931", "url": "https://it.wikipedia.org/wiki?curid=618751", "title": "Kuricapo", "text": ""}
{"id": "618753", "revid": "339392", "url": "https://it.wikipedia.org/wiki?curid=618753", "title": "Cara dolce Kyoko", "text": ""}
{"id": "618756", "revid": "46931", "url": "https://it.wikipedia.org/wiki?curid=618756", "title": "Kusibi", "text": ""}
{"id": "618759", "revid": "767487", "url": "https://it.wikipedia.org/wiki?curid=618759", "title": "Provincia del Kivu Sud", "text": " \nLa provincia del Kivu Sud (francese Province du Sud-Kivu) \u00e8 una delle 26 province della Repubblica Democratica del Congo. Prende il nome dal lago Kivu. Capoluogo della provincia \u00e8 Bukavu.\nSi trova nel Congo orientale. Confina a nord con la provincia del Kivu Nord, a ovest con quella di Maniema, a sud con la provincia del Katanga. A est confina con il Ruanda, il Burundi, e con il lago Tanganica (Tanzania). \nNel precedente ordinamento amministrativo del Congo (in vigore fino al 2015) la provincia esisteva con gli stessi confini attuali e lo stesso capoluogo.\nInsieme al Nord-Kivu \u00e8 stata l'epicentro delle violenze derivanti dalla seconda guerra del Congo. \nSuddivisione amministrativa.\nLa provincia del Kivu Sud \u00e8 suddivisa in 8 territori rurali, oltre alla citt\u00e0 di Bukavu che \u00e8 suddivisa in 4 comuni:\nEtnie.\nLe etnie presenti in questa provincia sono:"}
{"id": "618761", "revid": "46931", "url": "https://it.wikipedia.org/wiki?curid=618761", "title": "Emper\u00e3", "text": ""}
{"id": "618762", "revid": "109281875", "url": "https://it.wikipedia.org/wiki?curid=618762", "title": "Lemma di Sperner", "text": "Il lemma di Sperner \u00e8 un teorema della teoria dei grafi che ha delle importanti applicazioni in topologia; in particolare, permette quella che \u00e8 forse la dimostrazione pi\u00f9 elementare del teorema del punto fisso di Brouwer.\nCaso unidimensionale.\nSi consideri un grafo costituito da un numero finito di vertici allineati su un segmento, e consideriamo una colorazione dei vertici con due colori A e B. Chiamiamo \"segmento completo\" uno spigolo del grafo che abbia i due vertici colorati con A e B.\nIl lemma di Sperner stabilisce che \nNel disegno a fianco \u00e8 illustrato un esempio di grafo colorato che soddisfa le ipotesi del lemma di Sperner in cui si possono contare 5 segmenti completi.\nLa dimostrazione si pu\u00f2 ottenere per induzione sul numero di nodi del grafo.\nIl numero minimo di nodi \u00e8 2 e nel caso di due nodi c'\u00e8 un solo segmento che \u00e8 completo perch\u00e9 i suoi vertici sono i vertici estremi del grafo. Ora supponiamo che per i grafi di \"n\" vertici si abbia un numero dispari di segmenti completi. Un grafo di \"n+1\" vertici lo possiamo ottenere aggiungendo in un vertice sul segmento di un grafo di \"n\" vertici. Le possibilit\u00e0 sono le seguenti:\nCaso bidimensionale.\nConsideriamo il grafo individuato da vertici e lati di un triangolo T con al suo interno una triangolazione.\nConsideriamo quindi una colorazione di questo grafo con tre colori A,B,C.\nChiamiamo \"triangolo completo\" un sottografo composto da tre vertici adiacenti tale che i suoi tre vertici siano colorati con i tre colori A, B e C.\nIl \"lemma di Sperner\" afferma che:\nDimostrazione.\nSi possono dare diversi tipi di dimostrazioni di questo enunciato. Una possibilit\u00e0 \u00e8 quella di considerare il grafo duale che ha un nodo dentro ciascun sotto-triangolo e all'esterno di ciascun segmento sui lati, come in figura. Poi si scelgono due colori, diciamo R (rosso) e V (verde). I nodi del grafico duale vengono poi collegati da un arco se e solo se questo arco attraversa un segmento con estremi colorati con R e V (come in figura). \nOra analizziamo i cammini individuati da questi nodi (tracciati nel disegno con un tratto pi\u00f9 spesso). Valgono le seguenti propriet\u00e0:\nPer concludere la dimostrazione ci rifacciamo alla versione unidimensionale del lemma: questa ci assicura che sul bordo esterno c'\u00e8 un numero dispari di segmenti RV. Dunque - essendo dispari - non tutti i cammini che entrano attraverso questi segmenti possono poi riuscire attraverso un altro segmento RV: deve esserci almeno un cammino che entra da un segmento RV del bordo e si conclude all'interno, in tal caso per le osservazioni fatte sopra (n. 3) deve finire in un triangolo completo. Dunque deve esistere un triangolo completo. Il numero di triangoli completi inoltre deve essere dispari perch\u00e9:"}
{"id": "618764", "revid": "1305772", "url": "https://it.wikipedia.org/wiki?curid=618764", "title": "Baud\u00f3", "text": ""}
{"id": "618766", "revid": "1124164", "url": "https://it.wikipedia.org/wiki?curid=618766", "title": "Amidei", "text": "Gli Amidei sono una delle pi\u00f9 antiche e nobili famiglie fiorentine, .\nStoria.\n\u00c8 famiglia di primo cerchio, citata sia dal Villani sia da Ricordano Malispini. E inoltre famiglia consolare: Bongianni \u00e8 ricordato come console nel 1182 nella Cronica dello pseudo Brunetto Latini e prima viene ricordato da Pietro Santini: Amideo console nel 1174; espresse nella pace una personalit\u00e0 come \"Amadio\" che fu uno dei \"Sette Santi\" fondatori dell'Ordine dei servi di Maria e si distinse, famiglia ghibellina, negli scontri tra guelfi e ghibellini.\nNel 1260 dopo Montaperti compaiono nel Consiglio del comune con 4 consiglieri: dominus Giovanni, Lamberto di dominus Berizzino, Corsino, Bernardo di Odarrigo; con 6 nel 1261: Lamberto di dominus Berizzino, Giovanni del fu Odarrigo, dominus Bernardo, dominus Corsino, dominus Albizzo, dominus Giovanni di Odarrigo.\nCon la definitiva sconfitta ghibellina del 1266 si apre per gli Amidei la via dell'esilio:\u00abDe Populo Sancti Stephani ad pontem ...omnes de domo Amideorum exceptis filiis Oderighi Rinaldi e Chele filio domini Ianuzzi\u00bb.\nIl colpo di grazia alle famiglie ghibelline viene data dalla pace del cardinale Latino che pur fondandosi sulla riconciliazione delle fazioni decreta il confino per 55 grandi ghibellini: tra questi tre degli Amidei.\nNonostante ci\u00f2 due degli Amidei compariranno ancora nel Consiglio del 1285 per il Sesto di San Piero a Scheraggio.\nMa oramai la grande famiglia \u00e8 destinata a scomparire dalla storia fiorentina.\nCiononostante la loro fama storica, \u00e8 associata principalmente alla lite con la famiglia Buondelmonti, che secondo la leggenda doveva portare alla divisione della citt\u00e0 tra guelfi e ghibellini. A questo proposito sono stati citati nella Divina Commedia nel sedicesimo canto del paradiso verso 136-139. Parlano anche degli Amidei i cronisti fiorentini Giovanni Villani e Dino Compagni, e in seguito anche Niccol\u00f2 Machiavelli.\nAvendo Buondelmonte dei Buondelmonti preso parte ad una rissa, si decise, dopo una riunione delle famiglie coinvolte, che per riparare ai danni mantenendo intatto l'onore egli avrebbe sposato la figlia di Lambertuccio Amidei. Buondelmonte per\u00f2, tentato da Gualdrada dei Donati di sposare una del loro medesimo casato, e assicurato che essi avrebbero pagato una \"multa\" per aver annullato il matrimonio, decise di mandare a monte le nozze con gli Amidei e di sposare una dei Donati. A questo punto gli Amidei s'infuriarono e meditarono una vendetta, e il consigliere degli Amidei, Mosca dei Lamberti pronunci\u00f2 la celebre frase \"Cosa fatta capo ha\", sostenendo che Buondelmonte doveva essere ucciso. A Pasqua del 1215 fu infatti ucciso davanti ad una statua di Marte e cos\u00ec la citt\u00e0 si divise tra gli oppositori ed i sostenitori di questo evento. Mosca dei Lamberti \u00e8 citato nella Divina Commedia, nell'Inferno, XXVIII Canto, verso 108, accusato di essere stato seminatore di discordie e di lotte, terminando il periodo felice di Firenze.\n\" \"La casa di che nacque il vostro fletoPer lo giusto disdegno che v'ha mortiE puose fine al vostro viver lietoEra onorata essa e i suoi consortiO Buondelmonte quanto mal fuggistiLe nozze sue per li altrui conforti.\" \"\nParadiso, Canto XVI, 136-141\nQuesti versi sono stati riportati in un'iscrizione sul marmo sulla torre degli Amidei sotto allo stemma degli Amidei. Con questi versi Dante, scrivendo \"La casa\", si riferisce alla famiglia degli Amidei e sostiene che \u00e8 da questa famiglia che nacque il pianto di Firenze, ossia la divisione tra guelfi e ghibellini e poi tra guelfi bianchi e neri, che ha portato morti e dolori e ha causato anche l'esilio di Dante stesso. Forse per questo che sostiene che lo sdegno provato dagli Amidei sia giustificato e fa cadere la colpa della lite su Buondelmonte. Forse \u00e8 anche per questo motivo che Dante sostiene che si schierarono con il partito ghibellino il quale fu dapprima a capo di Firenze, ma dopo una vittoria guelfa, perse il controllo della citt\u00e0. Successivamente per\u00f2, dopo la battaglia di Montaperti (1260), si riaprirono loro le porte di Firenze ma gi\u00e0 nel 1266, dopo la rivincita guelfa di Benevento, furono di nuovo esiliati per sempre da Firenze.\nLa famiglia prese il distintivo \"di Capo di Ponte\", derivato dai loro possessi in Por Santa Maria e Borgo Santi Apostoli e quindi ai lati del Ponte Vecchio, per distinguersi da un altro omonimo casato meno blasonato. Nel centro di Firenze hanno anche una torre: la \"Torre degli Amidei\" che fu in parte danneggiata durante una guerra, ma in seguito restaurata.\nGli Amidei, a Firenze, svolgevano attivit\u00e0 creditizie; a testimoniare questo, vi sono pi\u00f9 testamenti che incaricavano gli eredi a riscattare alcuni prestiti. A Greve in Chianti, gli Amidei tra il XII ed il XIV secolo possedevano un castello, il castello di Mugnana, prima che fosse venduto ai Bardi e poi agli Strozzi, ed avevano alcuni possedimenti nella val d'Ema. Probabilmente nel loro feudo imperiale producevano vini, soprattutto il chianti e forse olio. Nel 1700 circa, si sono dedicati all'editoria ed alla vendita di libri. Il 20 aprile 1749 Maddalena Amidei si un\u00ec in matrimonio a Carlo Barbiellini, accordandosi affinch\u00e9 venisse mantenuto il nome Amidei. Tuttora continuano a vivere le nuove generazioni soprattutto in centro Italia.\nStudi sugli Amidei.\nLa colpa dell'inizio della lotta tra guelfi e ghibellini a Firenze \u00e8 sempre ricaduta su Buondelmonte, accusato di non aver mantenuto la parola data e di aver ferito l'onore della famiglia degli Amidei con il mancato matrimonio. Questa teoria \u00e8 stata supportata da Giovanni Villani prima, da Dante in seguito ed anche da altri. Tuttavia un'altra ipotesi considera gli Amidei maggiormente responsabili, in quanto Buondelmonte viene considerato un giovanotto con le idee confuse, finito male per le convenzioni di quel tempo. Comunque sia nel 1200, cio\u00e8 quando \u00e8 avvenuta l'uccisione di Buondelmonte, l'onore era messo in primo piano, considerato importante quasi quanto la vita e perci\u00f2 si pu\u00f2 comprendere il motivo di una cos\u00ec grave punizione.\nQuesta la leggenda; illuminante per porre la vicenda nei giusti termini \u00e8 il saggio di Enrico Faini, \"Il convitto del 1216. La vendetta all'origine del fazionalismo fiorentino\".\nStemma.\nLo stemma degli Amidei consisteva in uno scudo d'oro fasciato da tre barre rosse che cominciava con la barra rossa e continuava alternandosi con l'oro dello scudo. Con il passare degli anni ci fu anche un'altra versione dello stemma leggermente modificato cio\u00e8 uno scudo d'oro che aveva per\u00f2 in alto l'oro, poi una barra rossa e finiva con l'oro. Dopo, nel 1749 ci fu, a seguito del matrimonio con i Barbiellini, uno stemma dei Barbiellini Amidei in cui c'era in una met\u00e0 lo stemma degli Amidei, nell'altra quello dei Barbiellini. In seguito, nel 1800 gli fu fatta un'ultima modifica dopo il matrimonio con una di casa Lelmi.\nAlbero genealogico.\n \u251c\u2500Iacopa degli Amidei sposa Adimaro di Gianni Lieti dei Cavalcanti\n \u2502\n \u251c\u2500Bongianni degli Amidei, console nel 1182\n \u2502\n \u2514\u2500Amodeo degli Amidei\n \u2502\n \u251c\u2500Gianni di Amedeo degli Amidei (m. 18 agosto 1229)\n \u2502\n \u251c\u2500Pandolfino degli Amidei (testimoniato nel 1197 e nel 1201)\n \u2502 \u2502\n \u2502 \u2514\u2500Arigerio degli Amidei giudice, testimoniato soprattutto nel 1254\n \u2502\n \u2514\u2500Oderrigo Renaldi degli Amidei (testimoniato nel 1201), forse sposato con una dei Lamberti, da cui verrebbe il nome del figlio.\n \u2502\n \u2514\u2500Lambertuccio degli Amidei(m.28 maggio 1231) sposa la sorella di Odarrigo de' Fifanti\n \u2502\n \u251c\u2500Amadio degli Amidei, chiamato Bartolomeo (m.1266). Nel 1888 santificato:Santo Amadio.\n \u2502\n \u251c\u2500Figlia promessa sposa a Buondelmonte de' Buondelmonti\n \u2502\n \u2514\u2500Gianni di Odarrigo degli Amidei\n \u2502\n \u251c\u2500Girolamo il vecchio degli Amidei (testimoniato nel 1288)\n \u2502\n \u2514\u2500Truffino degli Amidei (testimoniato nel 1288)\n \u2502\n \u2502\n \u251c\u2500Girolamo degli Amidei, priore dell'Ordine dei Servi di Maria a Lucca\n \u2502\n \u251c\u2500Belisario degli Amidei\n \u2502\n \u2502\n \u2514\u2500Domenico Amidei, dottore in giurisprudenza\n \u2502\n Cosimo Amidei, filosofo e giurista (Peccioli 1722 \u2013 Firenze 1784)\n \u2502\n \u2514\u2500Fausto degli Amidei, editore.\n \u2502\n \u251c\u2500Maddalena degli Amidei sposa Carlo Barbiellini\n \u2502 \u2502\n \u2502 \u2514\u2500Francesco Barbiellini Amidei\n \u2502 \u2502\n \u2502 \u2514\u2500Filippo Ippolito Barbiellini Amidei\n \u2502\n \u2514\u2500Gaspero Amidei scrittore volterrano vissuto nel 1800"}
{"id": "618771", "revid": "78273", "url": "https://it.wikipedia.org/wiki?curid=618771", "title": "Massiccio dell'Isalo", "text": ""}
{"id": "618772", "revid": "287204", "url": "https://it.wikipedia.org/wiki?curid=618772", "title": "Distort Yourself", "text": "Distort Yourself \u00e8 l'album di debutto del gruppo alternative rock degli Institute, pubblicato nel 2005 dalla Interscope Records."}
{"id": "618773", "revid": "78273", "url": "https://it.wikipedia.org/wiki?curid=618773", "title": "Isalo", "text": ""}
{"id": "618779", "revid": "4891142", "url": "https://it.wikipedia.org/wiki?curid=618779", "title": "Worthy", "text": ""}
{"id": "618781", "revid": "16066", "url": "https://it.wikipedia.org/wiki?curid=618781", "title": "Sir Karl Popper", "text": ""}
{"id": "618783", "revid": "767487", "url": "https://it.wikipedia.org/wiki?curid=618783", "title": "Gianpiero Mangiarotti", "text": "Caratteristiche tecniche.\nGiocava nel ruolo di mezzala ed era ambidestro.\nCarriera.\nInizi\u00f2 la carriera dopo un provino riuscito nella Vogherese che, dopo due anni passati nelle giovanili, lo fece debuttare in prima squadra a 16 anni.\nNel 1955 venne ceduto al per sopperire alla perdite registrate nelle stagioni precedenti. Nel 1956 fu acquistato da Paolo Mazza della SPAL che non lo pot\u00e9 schierare perch\u00e9 dovette fare il servizio militare a Trapani. Terminata la leva, ritorn\u00f2 nella compagine ferrarese, ma dopo otto partite nel campionato 1958-1959 un infortunio al menisco lo costrinse a restare lontano dai campi da gioco per un anno.\nNel 1960 si trasfer\u00ec in Serie C per giocare prima nel e poi in e .\nTermin\u00f2 la carriera nel 1966 nel Broni.\nMor\u00ec il 18 luglio 1990."}
{"id": "618785", "revid": "46931", "url": "https://it.wikipedia.org/wiki?curid=618785", "title": "Guambia", "text": ""}
{"id": "618787", "revid": "486946", "url": "https://it.wikipedia.org/wiki?curid=618787", "title": "Uanano", "text": ""}
{"id": "618788", "revid": "287204", "url": "https://it.wikipedia.org/wiki?curid=618788", "title": "Riesling", "text": "Il Riesling Renano \u00e8 un vitigno a bacca bianca dal quale si ottiene un vino fruttato e di carattere. Originario della Germania, si diffuse poi in Alsazia, Austria, Italia, Slovenia e Ungheria; oggi viene prodotto in molti luoghi del mondo, inclusa l'Argentina e l'Australia.\nAree di produzione.\nFra le regioni dove si producono i Riesling pi\u00f9 rinomati da citare le vallate tedesche attraversate dai fiumi Reno, Meno, Nahe, Mosella, Saar e Ruwer, ma si menzionano anche la valle del fiume Wachau in Austria mentre in Italia, le valli altoatesine dell'Isarco e dell'Adige. Per le caratteristiche morfologiche del territorio, i vigneti di questa regione hanno spesso forti pendenze che favoriscono l'esposizione delle piante ai raggi solari; questo dona al vino un'intensit\u00e0 e un \"bouquet\" molto apprezzati. Grazie alla latitudine settentrionale di questa zona e alle caratteristiche vulcaniche del territorio, il Riesling prodotto in Germania \u00e8 caratterizzato dall'equilibrio tra acidit\u00e0, dolcezza e contenuto alcolico.\nVisto che ha una maturazione tardiva, il vitigno di Riesling quando \u00e8 rivolto verso Nord presenta esigenze alte. Invece i pergolati ripidi congiuntamente alle rive pietrose che trattengono il calore lungo le valli dei fiumi, offrono condizioni ideali per la crescita, specie se orientati tra sud est e sudovest.\nIl Riesling ha una buona capacit\u00e0 di resistenza al freddo e al gelo e non ha eccessiva sensibilit\u00e0 alla secchezza dell'aria.\nLa maturazione tardiva rappresenta una difficolt\u00e0 tecnica, le viti sono suscettibili ai climi troppo caldi e marciscono facilmente, inoltre i terreni pesanti e umidi non sono appropriati. \nIn viticultura, le due componenti principali della coltivazione dell'uva Riesling sono un clima che permetta una maturazione lunga e lenta, e una potatura appropriata per tenere la produzione bassa e dunque il sapore concentrato. Insieme a questo, l'alta esposizione al sole, l'acidit\u00e0 alta dell'acino e l'assenza di sistemi di irrigazione distinguono un uvaggio di qualit\u00e0 da uno semplice. Tutto questo si riflette sul prodotto finale: infatti nei vini Riesling di alto livello predomina la nota \"petrolata\" (in Francese \"go\u00fbt de p\u00e9trole)\" che con le sue associazioni sensoriali con la gomma o il cherosene pu\u00f2 certamente disorientare un consumatore non abituato, o alla ricerca di un vino giovane e con aromi fruttati come pu\u00f2 essere un Riesling di qualit\u00e0 commerciale. La preferenza per questi ultimi \u00e8 comune in Germania e nel mercato delle esportazioni, condizionando le scelte dei grandi produttori, mentre il vino \"petrolato\" viene preferito in Alsazia. \nUn Riesling di maggiore qualit\u00e0 \u00e8 inoltre pi\u00f9 idoneo all'invecchiamento, il quale esalta la suddetta nota petrolata. \nColtivato fuori zona, tende a mantenere le sue caratteristiche originarie.\nEsiste anche un vitigno denominato \"Riesling Italico\", comune in Austria, Romania, Ungheria e Croazia.\nInoltre a partire dall'uva Riesling sono stati realizzati molti incroci, soprattutto nel secolo scorso. Il pi\u00f9 celebre di questi \u00e8 sicuramente il M\u00fcller-Thurgau (con uva Madeleine Royale), ma degni di nota sono anche il Kerner (con uva Schiava) , Scheurebe (con Bukettraube, a sua volta incrocio di Sylvaner e Schiava) e Manzoni Bianco (con Pinot Bianco).\nCaratteristiche.\nIl vino si presenta di colore paglierino con riflessi verdastri. Il \"bouquet\" \u00e8 fruttato, con sentori di pesca e di albicocca. Tipico non solo di questo vitigno ma di tutti quelli \"oltre Cortina\" \u00e8 conferire al prodotto finale sentori di gasolio - idrocarburi (aromi varietali).\nAbbinamenti gastronomici.\nSi accompagna a pesce lesso o ai ferri, a minestre e a carni bianche. La temperatura ideale di servizio \u00e8 di 10-12\u00a0\u00b0C per le versioni secche, 6-8 \u00b0C per gli spumanti e 8-10 \u00b0C per quelli dolci.\nSi consiglia con piatti a base di pesce, verdure al vapore, antipasti:"}
{"id": "618789", "revid": "486946", "url": "https://it.wikipedia.org/wiki?curid=618789", "title": "Wanana", "text": ""}
{"id": "618790", "revid": "486946", "url": "https://it.wikipedia.org/wiki?curid=618790", "title": "Kotirio", "text": ""}
{"id": "618791", "revid": "46931", "url": "https://it.wikipedia.org/wiki?curid=618791", "title": "Nukak Mak\u00f9", "text": ""}
{"id": "618792", "revid": "23390", "url": "https://it.wikipedia.org/wiki?curid=618792", "title": "Soka gakkai", "text": ""}
{"id": "618793", "revid": "124123", "url": "https://it.wikipedia.org/wiki?curid=618793", "title": "Ronald Norrish", "text": "Biografia.\nDopo aver frequentato la \"Perse Grammar School\", nel 1915 frequent\u00f2 la Facolt\u00e0 di Scienze Naturali all'Emmanuel College di Cambridge. Dovette momentaneamente interrompere gli studi per combattere al fronte durante la prima guerra mondiale, in cui fu fatto anche prigioniero. Rimpatriato nel 1919, continu\u00f2 gli studi e dopo la laurea, conseguita nel 1925, inizi\u00f2 ad interessarsi alla fotochimica. Fu prima conferenziere di chimica-fisica al Dipartimento di Chimica dell'Universit\u00e0 di Cambridge e successivamente, nell'anno 1937, fu nominato professore. Mantenne la cattedra fino al 1965.\nI suoi studi riguardarono la fotochimica e la cinetica chimica, a cui applic\u00f2 con grande proficuo metodi spettroscopici.\nNel 1958 gli fu assegnata la Medaglia Davy. Vinse, insieme con George Porter e Manfred Eigen, il Premio Nobel per la chimica nel 1967 grazie allo studio di alcune reazioni chimiche fotolitiche estremamente veloci, condotte tramite azione catalitica di un fascio laser. Uno degli importanti risultati ottenuti fu lo sviluppo delle reazioni di Norrish."}
{"id": "618794", "revid": "113554272", "url": "https://it.wikipedia.org/wiki?curid=618794", "title": "Bellone (vitigno)", "text": "Il Bellone, o Cacchione, \u00e8 un vitigno a bacca bianca tipico della zona compresa tra Aprilia, Anzio e Nettuno. Da esso scaturisce un vino molto forte spesso usato insieme al trebbiano ed alla malvasia per creare dell'ottimo vino da tavola.\nVa servito freddo in accostamento con piatti a base di pesce.\nIl cacchione di Nettuno ha avuto il riconoscimento DOP."}
{"id": "618795", "revid": "125487125", "url": "https://it.wikipedia.org/wiki?curid=618795", "title": "Beretta Serie 81", "text": "Le Beretta Serie 81 (\"Cheetah\") sono pistole semiautomatiche compatte con chiusura a massa progettate e costruite dalla Fabbrica d'Armi Pietro Beretta Italia. Furono introdotte nel 1976 e includono i modelli in calibro .32 ACP o 7,65mm Browning (modello 81 e 82), in .380 ACP o 9mm corto (modello 84, 85 e 86) e in .22 LR (modello 76,87 bb, 87 Target e 89). Caratteristiche comuni: cane esterno, a doppia azione; rigatura della canna: 6 righe destrorse; fusto in lega leggera; mirino a lama, integrale con il carrello-otturatore; tacca di mira incastrata nel carrello-otturatore; lunghezza linea di mira mm 124.\nVarianti.\nBase (senza lettere di suffisso).\nVersioni iniziali, col ponticello del grilletto arrotondato.\nLa sicura manuale ambidestra blocca il carrello e la catena di scatto, ma non abbatte il cane, come sul modello 70 seconda versione. Permettendo cos\u00ec di portare l'arma con il colpo in canna in condizione 1 (cane armato e sicura inserita, sparando tutti i colpi in azione singola) o condizione 2 (dopo aver camerato il colpo si disarma manualmente il cane, operazione sconsigliata per l'alta potenzialit\u00e0 di pericolo che una simile azione include, sparando il primo colpo in azione doppia ed i successivi in azione singola)\nVariante B.\nNei modelli 81, 82, 84 e 85 stesse caratteristiche della Base, ma viene introdotta in pi\u00f9 la \"sicura automatica al percussore\".\nVariante BB.\nIntagli pi\u00f9 fitti sul carrello, per migliorarne la presa e punti bianchi sulle mire.\nVariante F.\nViene introdotto il ponticello del grilletto \"combat\" squadrato e zigrinato.\nLa sicura manuale funziona anche da abbatticane. L'anima della canna \u00e8 cromata e la brunitura si sussegue alla sabbiatura.\nVariante FS..\nUna serie di piccole migliorie interne non rilevabili esteriormente. Ricalcano nelle finiture quelle del modello 92 FS in calibro 9 x 19 mm.\nModelli.\n81 e 82.\nQuesti due modelli furono dotati di camera di scoppio per cartucce .32 ACP. La 81 aveva un caricatore bifilare con una capacit\u00e0 di 12 cartucce, mentre la 82 aveva un caricatore monofilare con una capacit\u00e0 di 9 cartucce, risultando quindi pi\u00f9 sottile e maneggevole.\n83 84 e 85.\nQuesti tre modelli sono camerati in .380 ACP (9mm corto). La 84 ha un caricatore bifilare con una capacit\u00e0 di 13 cartucce, mentre 83 e 85 hanno un caricatore monofilare da 8 cartucce, risultando pi\u00f9 sottili e quindi pi\u00f9 portabili in modo occulto.\nIl modello \u00e8 ancora in dotazione alla Guardia di Finanza (Italia), che ha recentemente distribuito anche il pi\u00f9 moderno modello 84F, nonch\u00e9 a numerosi Corpi di Polizia Locale italiani.\nIl modello 83 si differenzia per la canna pi\u00f9 lunga (102 mm/4 pollici) rispetto ai modelli 84 e 85 (97 mm/3.85 pollici).\nA partire dai primi anni '90 \u00e8 stata introdotta come arma di ordinanza del Corpo di Polizia Locale di Milano in circa 2.000 unit\u00e0 per poi essere affiancata, da met\u00e0 anni 2000, dalla pi\u00f9 recente Beretta PX4 Storm. Dal 2002 il modello \"Beretta 84 FS\" \u00e8 divenuta anche l'arma di ordinanza del Corpo di polizia municipale della citt\u00e0 di Roma Capitale in circa 4.000 unit\u00e0.\n86.\nNel 1986 la Beretta introdusse il modello 86, calibro 9 corto (.380 ACP), che differisce significativamente dagli altri modelli della serie, perch\u00e9 presenta la canna incernierata davanti al ponticello del grilletto. Questo permette all'operatore di sollevare la canna posteriormente e caricare una sola cartuccia direttamente nella camera di cartuccia nel caso non volesse utilizzare l'apertura dell'otturatore.\nDati tecnici versione 9\u00a0mm. corto:\n89.\nLa Beretta 89 Standard nasce nel 1985 sullo stile della 76, in sua sostituzione ma con una meccanica nuova ed una forma squadrata, che le dona un aspetto poco piacevole ma molto tecnico; \u00e8 dotata di contrappeso, tacca di mira regolabile, mirino intercambiabile in 3 misure e caricatore da 8 colpi.\n87.\nCi sono due distinti modelli della serie 87, entrambi con camera di cartuccia per cartucce.22 LR. Il modello standard (introdotto nel 1986) \u00e8 simile agli altri modelli, ma il modello 87 Target (introdotto nel 2000, e rappresentato nell'immagine del principale, a fianco all') ha una canna e un carrello pi\u00f9 lunghi, \u00e8 dotata di contrappeso, di tacca di mira regolabile ed \u00e8 solo ad azione singola. Tutti e due i modelli hanno un caricatore contenente 10 cartucce.\nLa 87 Target \u00e8 una pistola da tiro dotata di una slitta superiore tipo Weaver che pu\u00f2 alloggiare diversi sistemi di puntamento ottici (ottica a punto rosso, lungofocale, eccetera).\nBrowning BDA 380.\nDal 1977 al 1997 Beretta produsse la Browning BDA 380, in pratica una 84BB con una finestra di espulsione invece del carrello aperto, la sicura/abbatticane montata sull'otturatore e il cane a cresta."}
{"id": "618796", "revid": "486946", "url": "https://it.wikipedia.org/wiki?curid=618796", "title": "Hupda Maku", "text": ""}
{"id": "618797", "revid": "547034", "url": "https://it.wikipedia.org/wiki?curid=618797", "title": "Buondelmonti", "text": "I Buondelmonti furono una nobile famiglia fiorentina, divenuta celebre per la storica lite con la famiglia Amidei, da cui dovevano derivare le lunghe lotte tra guelfi e ghibellini in Firenze.\nStoria familiare.\nLe origini della famiglia si hanno con Sichelmo (X secolo), i cui discendenti arrivarono ad avere il dominio su buona parte delle valli del Greve e del Pesa. La famiglia si inurb\u00f2 a Firenze intorno al 1137 con Uguccione e Rosso, in seguito alla distruzione del loro castello di Montebuoni, da cui deriv\u00f2 una discendenza che diede alla citt\u00e0 prestigiosi condottieri e politici.\nUn esponente dei Buondelmonti, Buondelmonte, fu protagonista degli scontri con gli Amidei del 1216, che secondo i cronisti fiorentini furono all'origine della frattura civile tra guelfi e ghibellini in citt\u00e0. Buondelmonte doveva infatti sposarsi con un'Amidei, per\u00f2 non si present\u00f2 alle nozze deciso ormai a sposare una Donati: l'offesa venne lavata col sangue in un agguato presso il Ponte Vecchio, dove mor\u00ec Buondelmonte. A poco serv\u00ec nel 1239 un matrimonio riparatore di una figlia di Rinieri Buondelmonti con Neri Piccolino degli Uberti, ghibellino. Da allora la famiglia si schier\u00f2 decisamente, per forza di cose, col partito guelfo, collocazione politica che fu alla base delle fortune dopo la definitiva sconfitta della parte ghibellina. Le prime case della famiglia erano in Borgo Santi Apostoli, nelle cui vicinanze resta ancora oggi la torre dei Buondelmonti. In quel periodo si legarono agli Acciaiuoli, le cui case erano vicine. \nNei secoli successivi, sebbene alcuni rami si estinguessero, i Buondelmonti furono sempre tra le famiglie pi\u00f9 in vista di Firenze, ottenendo cariche e riconoscimenti sia da parte della Repubblica Fiorentina che dai Medici. Nel Quattrocento Jacopo fu uno dei rari casi in famiglia di mercante di successo, attivo a Costantinopoli, mentre normalmente la famiglia traeva le proprie ricchezze dalle rendite fondiarie. \nIl famoso condottiero Pippo Spano era nato Filippo Buondelmonti degli Scolari, e divenne comandante degli eserciti di Sigismondo d'Ungheria, dove ottenne il titolo di conte \"isp\u00e0n\". Fu raffigurato in un celebre affresco di Andrea del Castagno. \nA Zanobi Buondelmonti, Niccol\u00f2 Machiavelli dedic\u00f2 i \"Discorsi sopra la prima Deca di Tito Livio\"; entrambi, che frequentavano l'Accademia neoplatonica degli Orti Oricellari, finirono poi coinvolti nella congiura antimedicea con il cardinale Giulio: il Buondelmonti si salv\u00f2 solo fuggendo in Francia. \nLa pace coi Medici fu promossa da altri esponenti della famiglia, come Leonardo che fu un ricchissimo mercante e favorito da Clemente VII, ottenendo il permesso di realizzare per la famiglia un grande palazzo signorile agli inizi del Cinquecento, il Palazzo Buondelmonti che ancora oggi si trova in piazza Santa Trinita. Benedetto Buondelmonti, nel 1531, fu tra i dodici scelti dai Medici appena rientrati in citt\u00e0 per far parte del Consiglio dei Dodici, che doveva stendere una nuova costituzione abolendo l'antico istituto della Signoria e del gonfalonierato e istituendo un Senato puramente onorifico e consultivo.\nLa famiglia si estinse in linea maschile nel 1774 con Francesco Caccolino, che perse due figli maschi e la cui figlia Luisa Giuseppa, morta nel 1845, and\u00f2 in sposa al marchese Ubaldo Feroni. Eredi di Luisa Giuseppa furono le tre cugine Marianna, Emilia ed Eleonora Rinuccini.\nStemma.\nLo stemma familiare \u00e8 uno scudo originariamente troncato, d'azzurro e d'argento. In seguito fu modificato pi\u00f9 volte, fino ad essere partito nel primo col vecchio stemma troncato e nel secondo d'argento con un monte azzurro a tre cime con sopra una croce rossa, allusione al nome della famiglia."}
{"id": "618798", "revid": "486946", "url": "https://it.wikipedia.org/wiki?curid=618798", "title": "Hupde", "text": ""}
{"id": "618799", "revid": "486946", "url": "https://it.wikipedia.org/wiki?curid=618799", "title": "Maku-Hupda", "text": ""}
{"id": "618800", "revid": "486946", "url": "https://it.wikipedia.org/wiki?curid=618800", "title": "Maku-Yuhup", "text": ""}
{"id": "618801", "revid": "486946", "url": "https://it.wikipedia.org/wiki?curid=618801", "title": "Yahup Maku", "text": ""}
{"id": "618802", "revid": "834", "url": "https://it.wikipedia.org/wiki?curid=618802", "title": "Arhuaco", "text": ""}
{"id": "618803", "revid": "834", "url": "https://it.wikipedia.org/wiki?curid=618803", "title": "Bintuk", "text": ""}
{"id": "618804", "revid": "834", "url": "https://it.wikipedia.org/wiki?curid=618804", "title": "Ijca", "text": ""}
{"id": "618806", "revid": "21880", "url": "https://it.wikipedia.org/wiki?curid=618806", "title": "Highland Inga", "text": ""}
{"id": "618807", "revid": "486946", "url": "https://it.wikipedia.org/wiki?curid=618807", "title": "Vogherese", "text": ""}
{"id": "618808", "revid": "46291", "url": "https://it.wikipedia.org/wiki?curid=618808", "title": "Pancratium", "text": "Pancratium \u00e8 un genere di piante angiosperme monocotiledoni della famiglia delle Amaryllidaceae.\nVi appartiene \"Pancratium maritimum\", una specie stenomediterranea, frequente lungo le spiagge e dune litorali dell'Italia, dalla Liguria alla Calabria e nelle isole.\nDescrizione.\nComprende piante erbacee, perenni in quanto fornite di un bulbo. Nel fiore \u00e8 presente la paracorolla, gli stami sono inseriti tra i denti della paracorolla e sono sporgenti dal perigonio.\nTassonomia.\nIl genere comprende le seguenti specie:"}
{"id": "618809", "revid": "889336", "url": "https://it.wikipedia.org/wiki?curid=618809", "title": "A.V.C. Vogherese 1919", "text": "LAssociazione Sportiva Dilettantistica AVC Vogherese 1919 (pi\u00f9 semplicemente nota come Vogherese o Voghera) \u00e8 una societ\u00e0 calcistica italiana con sede nella citt\u00e0 di Voghera, in provincia di Pavia.\nMilita in Eccellenza, quinto livello del campionato italiano di calcio.\nCostituita nel 2019 previa ridenominazione dell', si propone quale continuatrice della tradizione sportiva iniziata nel 1919 con la fondazione dell\"Associazione Vogherese Calcio\" e interrottasi nel 2013 con la cessazione dell'attivita dell\"Associazione Calcio Voghera\".\nA livello storico, essa vanta quale miglior risultato tre partecipazioni al campionato italiano di seconda serie, cui per\u00f2 non ha mai preso parte da quando \u00e8 stato introdotto il girone unico.\nStoria.\nGi\u00e0 nel 1914 alcuni ragazzi vogheresi capitanati da Carlo Talpone (nato nel 1902) ed Enrico Gamalero avevano fondato una societ\u00e0 denominata \"Associazione Vogherese Calcio\": pur avendola affiliata alla F.I.G.C., non l'avevano poi iscritta ad alcun campionato. Non \u00e8 possibile sapere che tipo di attivit\u00e0 l\u00e0 societ\u00e0 avesse svolto, ch\u00e9 di tale periodo manca ogni tipo di testimonianza: l'unico reperto documentale conservatosi consiste in una cartolina postale spedita in citt\u00e0 da un tesserato richiamato sotto le armi, nella quale chiedeva conto degli ultimi risultati della squadra.\nQuesto primo esperimento dovette comunque aver vita breve, interrompendosi allo scoppio della prima guerra mondiale. Solo a conflitto concluso, il 26 novembre 1919, un gruppo di appassionati si ritrov\u00f2 presso la Trattoria Pistone di Voghera, deliberando di ricostituire il club, che di l\u00ec a poco gioc\u00f2 la sua prima partita in quel di Broni.\nDopo una decina di campionati tra Seconda e Prima Divisione, la Vogherese nel 1930 arriv\u00f2 per la prima volta a sfiorare la promozione in Serie B, perdendo tuttavia lo spareggio finale a Piacenza per 3-2. Due anni dopo la societ\u00e0 pot\u00e9 fregiarsi di ospitare in citt\u00e0 la Nazionale Italiana, che gioc\u00f2 anche un'amichevole contro i rossoneri, vincendola 6-2.\nTra la fine degli anni 1930 e il 1942 la Vogherese si leg\u00f2 a un'importante impresa cittadina produttrice di armamenti, mutando denominazione sociale in \"Dopolavoro Aziendale V.I.S.A.\" Il nome storico fu poi ripristinato nel campionato 1942-43.\nTra il 1945 e il 1948 i rossoneri vissero il loro apice calcistico, disputando tre campionati consecutivi in Serie B all\u2019epoca per\u00f2 limitata all\u2019Alta Italia; la retrocessione in Serie C fece per\u00f2 da preludio ad una grave crisi finanziaria, che sul finire degli anni 1950 caus\u00f2 la cessazione delle attivit\u00e0 sociali.\nLa tradizione calcistica vogherese fu cos\u00ec rilevata dalla concittadina \"Associazione Ragazzi Cairoli\", che riusc\u00ec a rilevare la denominazione della societ\u00e0 fallita e, partendo dalle divisioni dilettantistiche regionali, riusc\u00ec ad accedere alla Serie D vincendo la Promozione 1977-1978. Un ulteriore salto di categoria avvenne nel campionato 1980-1981, allorch\u00e9 la \"nuova Vogherese\" accedette alla Serie C2, militandoci poi fino al 1988-1989.\nSeguirono poi alcuni campionati di \"spola\" tra Serie D e Serie C2, categoria poi definitivamente abbandonata al termine della stagione 1998-1999. Nel 1994 era frattanto stata mutata la ragione sociale in \"Associazione Calcio Voghera\".\nNei successivi 14 campionati di Serie D i rossoneri ebbero alterne fortune: nel 2005 conclusero il campionato al terzo posto e vinsero i play-off (senza per\u00f2 essere ripescati in serie C2), mentre nel 2010 raggiunsero la finale di Coppa Italia di Serie D, perdendola contro il Matera. Da ultimo, al termine della stagione 2012-2013 l'A.C. Voghera (entrato nuovamente in difficolt\u00e0 finanziarie) rinunci\u00f2 alla categoria di competenza, cessando di esistere.\nFecero seguito a ci\u00f2 due campionati di inattivit\u00e0, nel corso dei quali si registr\u00f2 finanche l'arrivo in citt\u00e0 di un nuovo club, l'Oltrep\u00f2 di Stradella, che con l'avallo dell'amministrazione comunale si trasfer\u00ec allo stadio Giovanni Parisi mutando la denominazione in . La nuova realt\u00e0 per\u00f2 non fu mai accettata dalla frangia pi\u00f9 calda della tifoseria vogherese.\nI colori rossoneri riapparvero solo nella stagione 2015-2016, allorch\u00e9 la fusione di tre squadre minori della citt\u00e0 (Nord Voghera, Torrevillese ed Orione Calcio) diede vita ad un nuovo club denominato \"Associazione Sportiva Dilettantistica Voghera\", che pur non disponendo di marchi e/o beni immateriali della vecchia societ\u00e0, si propose quale continuatore della sua tradizione sportiva. Essa debutt\u00f2 nel campionato locale di Prima Categoria: nel 2017-2018 vinse il campionato, ottenendo l'accesso alla Promozione. L'anno successivo tuttavia, a causa di gravi problemi economici, la prima squadra venne ritirata dal campionato di Promozione dopo il girone d'andata, avviandosi a una nuova cessazione d'attivit\u00e0. \nL'ulteriore ripartenza, nell'estate del 2019, si dovette all'imprenditore milanese Oreste Cavaliere, che rilev\u00f2 il titolo sportivo dell'OltrepoVoghera (valido per partecipare all'Eccellenza) rifondando la societ\u00e0 col nome di \"Associazione Sportiva Dilettantistica AVC Vogherese 1919\", ponendosi cos\u00ec in continuit\u00e0 \"de facto\" con tradizione sportiva rossonera.\nColori e simboli.\nColori sociali.\nLe tinte rosso e nero che connotano il calcio vogherese sono mutuate dallo stemma cittadino e sono in uso fin dal 1919, fatta salva la parentesi bianco-nera tra gli anni 1920 e 1940 (soluzione a sua volta ispirata all'araldica civica); la divisa interna non ha uno stile specifico, dividendosi tra template palati e soluzioni monocrome con finiture a contrasto. Le divise esterne sono invece tipicamente bianche.\nStemma.\nLo stemma storico della societ\u00e0 \u00e8 costituito dal monocgramma \"AVC\" a lettere stampatelle intrecciate: da esso sono stati declinati emblemi ovali o a scudetto, completati dalla ragione sociale.\nTifoseria.\nStoria.\nIl movimento ultras al seguito del Voghera nasce nel 1974, allorch\u00e9 un gruppo di ragazzi si organizzano nel collettivo \"Brigate Rossonere\" (ispirandosi all'omonimo gruppo di supporter del ). Due anni dopo, nel 1976, il gruppo cambia nome in \"Fighters\".\nNel 1978 ad essi si affianca la compagine \"Hell's Eagles\": nel 1981 i due gruppi si fondono sotto la denominazione \"Ultras Voghera\".\nAl suddetto gruppo guida nel corso degli anni si affiancano alcune formazioni minori, scioltesi in un breve lasso di tempo: negli anni 1980 arrivano gli \"Skins\", seguiti negli anni 1990 da \"Menti Perdute\" ed \"Alculis\u00e0\"; da ultimi, tra fine anni 1990 e primi anni 2000, si costituiscono i \"Rude Boys\".\nA tutto il Terzo millennio agli \"Ultras Voghera\" si affiancano i \"Voghera Firm\" (collettivo formato da ragazzi particolarmente giovani) e i \"Vecchia Guardia 1974\" (di et\u00e0 pi\u00f9 avanzata).\nNel 2015 la tifoseria cambia il nome in \"Gradinata Nord Voghera\", composta dai gruppi \"Vecchia Guardia 1974\" e \"Teste Matte 1988\".\nAl di fuori del comune di appartenenza, club di tifosi rossoneri si sono formati a Torricella Verzate, Milano, Rivanazzano e in Brianza.\nGemellaggi e rivalit\u00e0.\nLa curva vogherese intrattiene gemellaggi con le tifoserie organizzate di , , Mottese e con il gruppo \"Lions Supporters\" del .\nRapporti di rivalit\u00e0 sussistono con i supporters di , , , , , e ."}
{"id": "618810", "revid": "46931", "url": "https://it.wikipedia.org/wiki?curid=618810", "title": "Agualinda Guajibo", "text": ""}
{"id": "618811", "revid": "2108263", "url": "https://it.wikipedia.org/wiki?curid=618811", "title": "Pier Soderini", "text": "Biografia.\nNato da Tommaso Soderini e da Dianora Tornabuoni, sorella di Lucrezia, moglie di Piero il Gottoso. Piero era membro di un'antica famiglia fiorentina che aveva dato numerosi politici alla citt\u00e0, fu priore nel 1481. Uomo fidato di Lorenzo il Magnifico prima e di Piero il Fatuo de' Medici poi, per lui svolse la delicata quanto infruttuosa ambasceria al re Carlo VIII di Francia, che, per via degli umilianti accordi che i fiorentini furono costretti ad accettare valse la cacciata di Piero e della sua famiglia (1494) e l'istaurazione del regime teocratico di Girolamo Savonarola.\nCon l'instabilit\u00e0 del nuovo regime repubblicano, venne deciso di estendere il mandato di Piero, in quel momento gonfaloniere di giustizia, a vita (1502), tentando un esperimento di dogato come a Venezia o a Genova. Il Soderini veniva infatti giudicato come uomo probo e imparziale che non avrebbe agito nel suo interesse (come i Medici), ma in quello collettivo. Alcune sue riforme furono senz'altro importanti, come quella dell'erario con l'introduzione della \"Decima\", e quella dell'ordinamento giudiziario, con la sostituzione di un \"tribunale della Ruota\" alle varie magistrature del podest\u00e0 e del capitano del popolo.\nNel 1509 Pisa veniva riassoggettata a Firenze dopo la ribellione dell'autunno del 1494. La condotta del Soderini comunque non fu priva di incertezze ed errori, che nel tempo hanno sempre pi\u00f9 messo in luce la sua mediocrit\u00e0 e mancanza di polso in una carica cos\u00ec critica, nonostante la collaborazione di alcuni personaggi di prim'ordine tra i quali spiccava Niccol\u00f2 Machiavelli. L'errore pi\u00f9 grave di Pier Soderini fu comunque quello di aver acconsentito, nell'autunno del 1511, alla convocazione nel territorio della repubblica dello \"scismatico\" Concilio di Pisa II, voluto da Luigi XII di Francia, che dichiar\u00f2 decaduto papa Giulio II.\nIl temerario papa Della Rovere si alle\u00f2 allora con vari signori italiani, compresi i Medici, e invi\u00f2 in Toscana un contingente spagnolo di armati guidati dal vicer\u00e9 di Napoli Raimondo de Cardona, che, in una prova di forza, mise a segno il Sacco di Prato nell'agosto 1512, spaventando a morte Firenze, che apr\u00ec con solerzia le sue porte trattando la resa con gli invasori. Il 31 agosto il Soderini fuggiva dalla citt\u00e0, mentre il giorno dopo vi facevano ritorno i Medici. L'ex gonfaloniere trov\u00f2 riparo a Roma, dove trov\u00f2 comprensione e appoggio dall'ex-nemico papa Leone X Medici (che aveva bisogno di riappacificarsi col cardinale Francesco Soderini a lui ostile), morendo nella citt\u00e0 pontificia poco dopo la scomparsa del suo protettore, nel 1522. Nella basilica del Carmine, a Firenze, resta il suo monumento funebre, fatto scolpire a Benedetto da Rovezzano.\nLa decorazione del Salone dei Cinquecento.\nFu il gonfaloniere a vita Pier Soderini per primo a preoccuparsi della decorazione del Salone dei Cinquecento in palazzo Vecchio, riuscendo ad accordarsi con i due pi\u00f9 grandi artisti fiorentini dell'epoca, Leonardo da Vinci e Michelangelo Buonarroti, per la realizzazione di due grandi affreschi (circa 17x7 metri) per decorare le pareti della sala, con scene di battaglia che celebrassero le vittorie della Repubblica (1503). Leonardo inizi\u00f2 a realizzare la \"Battaglia di Anghiari\", sul lato destro della parete Est, mentre a Michelangelo venne destinato il lato sinistro della stessa parete per la realizzazione della \"Battaglia di Cascina\".\nI due geni del Rinascimento ebbero cos\u00ec modo di lavorare per un certo periodo faccia a faccia, ma nessuna delle loro opere fu mai completata: Leonardo speriment\u00f2 la tecnica dell'encausto, che si rivel\u00f2 disastrosa, sciupando irrimediabilmente l'opera, mentre Michelangelo si ferm\u00f2 al solo cartone, prima di partire per Roma chiamato da Giulio II. Entrambe le opere originali sono andate perdute, ma ci sono pervenute delle copie e dei disegni preparatori.\nCommission\u00f2 inoltre una grande pala d'altare a Fra Bartolomeo per l'altare del salone, pure incompiuta ma pervenutaci, mentre ignor\u00f2 i servigi del giovane Raffaello, che era stato raccomandato da Giovanna da Montefeltro.\nDiscendenza.\nPiero spos\u00f2 Argentina Malaspina di Fosdinovo, ma non ebbero figli."}
{"id": "618814", "revid": "36426", "url": "https://it.wikipedia.org/wiki?curid=618814", "title": "Cardinale Giovanni de' Medici", "text": ""}
{"id": "618815", "revid": "46931", "url": "https://it.wikipedia.org/wiki?curid=618815", "title": "Marocasero", "text": ""}
{"id": "618816", "revid": "46931", "url": "https://it.wikipedia.org/wiki?curid=618816", "title": "Maracasero", "text": ""}
{"id": "618818", "revid": "729019", "url": "https://it.wikipedia.org/wiki?curid=618818", "title": "Filippo Strozzi", "text": "Biografia.\nL'ascesa.\nLa madre Selvaggia Gianfigliazzi decise di ribattezzare il piccolo Giambattista con il nome del padre, da allora detto Filippo Strozzi il Vecchio, morto prematuramente appena due anni dopo la sua nascita (1491).\nFu tesoriere pontificio a Ferrara nel 1513, commissario di Pistoia nel 1515, membro dei XIII Riformatori e Senatore dal 1532. Aveva il carisma di un capo e spesso i fiorentini si rivolgevano a lui per consigli e arbitraggi, ricevendoli nel magnifico Palazzo Strozzi, iniziato da suo padre su progetto di Benedetto da Maiano e fatto completare da lui nel 1534. La sua esperienza e lungimiranza in campo economico fu straordinaria: con le sue intuizioni batteva gli avversari sul tempo e riusc\u00ec ad aumentare ulteriormente l'immenso patrimonio familiare.\nIl contrasto con i Medici nacque in maniera quasi \"naturale\", con i suoi componenti che come lui volevano il primato economico e politico sulla citt\u00e0. Se per\u00f2 la fortuna dei Medici viveva momenti di alti e bassi dopo la scomparsa di Lorenzo il Magnifico, si pensi alla cacciata di Piero il Fatuo del 1494, la stella di Filippo Strozzi brillava allora come non mai con un successo commerciale senza confronti.\nIl matrimonio.\nLa tregua tra le due famiglie fu sancita dal matrimonio di Filippo proprio con la figlia di Piero, Clarice de' Medici, che spos\u00f2 nel 1508. In quel periodo i Medici erano esiliati fuori da Firenze e se Filippo rischi\u00f2 subendo la stessa condanna, si pensa che il suo gesto fosse dettato da vero amore verso la fanciulla piuttosto che da interesse.\nDa Clarice ebbe dieci figli:\nDopo pochi mesi comunque egli poteva gi\u00e0 rientrare a Firenze con la condanna sospesa.\nCon il ritorno dei Medici nel 1512, ottenne incarichi politici importanti, comunque la situazione fu buona finch\u00e9 visse suo cognato Lorenzo Duca di Urbino, allora Signore della citt\u00e0.\nLa rottura con i Medici.\nDopo il 1519 presero infatti il comando della citt\u00e0 due individui che delusero lui e tutta la citt\u00e0: il cardinale Ippolito e, soprattutto, il terribile Duca Alessandro de' Medici.\nFilippo fece l'errore di non tenere a freno il suo malumore verso i nuovi \"Signori\": egli era un fautore dell'oligarchia di \"primati\", che conducessero la citt\u00e0 dall'alto della loro sapienza, una visione inconciliabile con l'assolutismo e la barbarie del Duca Alessandro. Suo figlio Piero Strozzi, uno dei fiorentini pi\u00f9 ricchi, non mancava di salutare Alessandro con un certo dileggio, lui che grazie alla sua solida ricchezza viveva da nababbo, circondato sempre da una corte di amici, tutti eleganti e raffinati, sembrava il vero metro di paragone contro Alessandro. E dopotutto Piero era figlio di Clarice de' Medici, e andava in giro dicendo che lui era il vero Medici, non quel figlio di serva che era il Duca Alessandro: una pretesa di potere da parte sua non era poi cos\u00ec impensabile, ora che si comportava come un nuovo Lorenzo il Magnifico.\nIn questo clima teso arrivarono alle orecchie di Papa Clemente VII, il vero burattinaio che muoveva i fili di Firenze e molto probabilmente padre dello stesso Alessandro, le parole di Filippo Strozzi che diceva, tra l'altro, come la citt\u00e0 fosse ora guidata da due \"muli\", che trionfavano al posto dei \"\"cavalli di razza\".\" Queste espressioni fecero infuriare il papa che ammon\u00ec Strozzi: sua moglie Clarice era morta nel 1528 e ora che non era nemmeno pi\u00f9 parente doveva tenere a freno certe opinioni.\nNel 1527 Filippo infatti aveva promosso il secondo bando dei Medici (la \"terza cacciata\"). Nel 1530, dopo la restaurazione definitiva, si riavvicin\u00f2 al duca Alessandro, il quale per\u00f2 lo esili\u00f2 poi a Venezia (1532).\nL'esercito degli esuli fiorentini.\nFilippo e la famiglia decisero di auto-esiliarsi dalla citt\u00e0, per non incorrere in uno di quegli scatti di brutalit\u00e0 che resero tristemente famoso Alessandro, magari venendo imprigionati e forse uccisi. A Roma Filippo educava nella sua casa Caterina, la futura regina di Francia. Nel suo palazzo romano inoltre accolse Lorenzino de' Medici e forse fu proprio lui a istruirlo, o per lo meno ad assecondarlo nel suo progetto di liberarsi del tirannico Alessandro.\nSempre pi\u00f9 schierato contro i Medici, era in prima linea sul fronte degli esuli fiorentini, che egli consultava mettendo su una vera e propria fazione antimedicea esterna a Firenze. Dopo l'assassinio del Duca Alessandro (1537), Lorenzino, il responsabile, si volle consultare proprio con Filippo per primo, e lo Strozzi, oltre che ospitarlo, lo istru\u00ec su dove fuggire, cercando riparo anche da Caterina de' Medici, nel frattempo partita per la Francia, che non era affatto rattristata della morte del dispotico e scomodo parente.\nNel 1537 quindi Filippo decise di passare all'azione: radun\u00f2 un esercito a spese degli esuli e si mise al suo comando, marciando dalla Francia su Firenze. Non mancavano in Filippo le perplessit\u00e0 sulla necessit\u00e0 dell'intervento militare. Una lettera di Maria Salviati, moglie dello scomparso Giovanni delle Bande Nere lo rassicurava che suo figlio, Cosimo, scelto per succedere ad Alessandro, avrebbe pensato lui a fare giustizia e lo pregava quindi di attendere. Nonostante ci\u00f2 le pressioni interne alla fazione erano diventate insostenibili e si decise di procedere con l'attacco. Una lettera di Giovan Battista Strozzi invece lo rassicurava che l'azione aveva l'appoggio dei reali di Francia, quindi si decise di procedere. Il diciottenne Cosimo intanto a Firenze stava guadagnandosi il consenso della citt\u00e0 ed al suo comando si era arruolato un discreto numero di soldati, pronti a marciare contro quelli che venivano visti come degli invasori.\nA Sestino le truppe degli esuli hanno un primo malaugurante smacco, con una battaglia persa contro contadini male armati, durante la quale mor\u00ec Niccol\u00f2 Strozzi.\nArrivati sul campo presso Montemurlo i due eserciti si scontrarono il 1\u00ba agosto 1537. Quello di Cosimo era ben pi\u00f9 numeroso e organizzato, grazie anche all'aiuto dato da milizie spagnole, ed ebbe la meglio in maniera schiacciante.\nFilippo venne catturato e imprigionato nella Fortezza di San Giovanni Battista, conosciuta a Firenze come Fortezza da Basso. Sebbene Filippo sapesse dei suoi figli salvi, prima a Venezia e poi in Francia, la prigionia fu per lui insostenibile, probabilmente segnata anche da torture. Non \u00e8 chiara la sua fine, se per suicidio o per mano di sicari di Cosimo, in ogni caso Filippo Strozzi mor\u00ec in carcere il 18 dicembre 1538."}
{"id": "618819", "revid": "46931", "url": "https://it.wikipedia.org/wiki?curid=618819", "title": "Masiware", "text": ""}
{"id": "618820", "revid": "46931", "url": "https://it.wikipedia.org/wiki?curid=618820", "title": "Meneca-Huitoto", "text": ""}
{"id": "618821", "revid": "809148", "url": "https://it.wikipedia.org/wiki?curid=618821", "title": "Limmat", "text": "La Limmat \u00e8 un fiume della Svizzera con una lunghezza complessiva di 140\u00a0km, appartenente al bacino idrografico del Reno.\nIl nome del fiume viene dalla contrazione dei nomi dei due fiumi Linth e Maag, che prima della costruzione del canale della Linth formavano i due rami del fiume Limmat che confluivano presso Niederurnen nella pianura tra Glarona e Weesen.\nIl fiume nasce nel canton Glarona con il nome di Linth, e lascia il lago di Zurigo nella citt\u00e0 di Zurigo sotto il nome di Limmat. Scorre attraverso la valle omonima e sfocia nel fiume Aare nei pressi del mulino di Brugg, in canton Argovia.\nAttraversa i comuni di Zurigo, Oberengstringen, Unterengstringen, Schlieren, Dietikon, Weiningen, Geroldswil e Oetwil an der Limmat nel canton Zurigo, di Spreitenbach, Killwangen, W\u00fcrenlos, Neuenhof, Wettingen, Baden, Ennetbaden, Obersiggenthal, Untersiggenthal e Turgi nel Canton Argovia."}
{"id": "618822", "revid": "287204", "url": "https://it.wikipedia.org/wiki?curid=618822", "title": "Bjornstjerne Bjornson", "text": ""}
{"id": "618825", "revid": "834", "url": "https://it.wikipedia.org/wiki?curid=618825", "title": "Bjornstjerne Martinus Bjornson", "text": ""}
{"id": "618830", "revid": "834", "url": "https://it.wikipedia.org/wiki?curid=618830", "title": "Bj\u00f8rnstjerne Martinus Bj\u00f8rnson", "text": ""}
{"id": "618832", "revid": "21880", "url": "https://it.wikipedia.org/wiki?curid=618832", "title": "Giglio di mare", "text": "Giglio di mare \u00e8 il nome comune dato a:"}
{"id": "618835", "revid": "46931", "url": "https://it.wikipedia.org/wiki?curid=618835", "title": "Motil\u00f3n Bar\u00ed", "text": ""}
{"id": "618837", "revid": "46931", "url": "https://it.wikipedia.org/wiki?curid=618837", "title": "Murui", "text": ""}
{"id": "618838", "revid": "46931", "url": "https://it.wikipedia.org/wiki?curid=618838", "title": "Huitoto Murui", "text": ""}
{"id": "618839", "revid": "2208396", "url": "https://it.wikipedia.org/wiki?curid=618839", "title": "Prima guerra di mafia", "text": "La prima guerra di mafia fu un conflitto interno a Cosa Nostra svoltosi nella prima met\u00e0 degli anni '60.\nIl contesto storico.\nIl conflitto venne scatenato da Antonino Matranga (capo della cosca di Resuttana), Mariano Troia (capomafia di San Lorenzo), Salvatore Manno (capomafia di Boccadifalco) e Michele Cavataio (capo della cosca dell'Acquasanta), che erano rivali dei fratelli Angelo e Salvatore La Barbera (capimafia di Palermo Centro), i quali stavano acquisendo molta autorit\u00e0 per via della loro spregiudicatezza e volevano escludere i primi dalla \"Commissione\" per il divieto di congiungere in una sola persona il ruolo di capo della cosca di appartenenza e quello di capomandamento; inoltre vi erano fratture tra i mafiosi di Porta Nuova (appoggiati dai La Barbera) e quelli della Noce (guidati dal \"boss\" Calcedonio Di Pisa) per una questione d'onore.\nSecondo gli inquirenti dell'epoca, in questo contesto si collocava anche una truffa a proposito di una partita di eroina: agli inizi del 1962 i fratelli La Barbera, Cesare Manzella, Salvatore Greco, e il suo cugino omonimo Salvatore Greco, avevano finanziato una spedizione di eroina, che venne affidata a Calcedonio Di Pisa, il quale la doveva consegnare ai corrieri americani; Di Pisa aveva per\u00f2 consegnato ai soci una somma inferiore a quella stabilita adducendo di essere stato truffato dai compratori. In una riunione della \"Commissione\" che doveva decidere sul caso, si stabil\u00ec che Di Pisa non era colpevole di aver sottratto una parte dell'eroina al fine di non rompere una fragile tregua raggiunta tra i principali mafiosi del tempo. Ma questa decisione non soddisf\u00f2 i La Barbera, che non celarono il loro malcontento.\nGli arresti, il processo e le condanne.\nLa notte del 2 luglio 1963 Villabate e Ciaculli vennero circondate dalla polizia: furono arrestate quaranta persone sospette e venne sequestrata un'ingente quantit\u00e0 di armi. Nei mesi successivi furono arrestate 2000 persone sospette di legami con Cosa Nostra e la prima Commissione Parlamentare Antimafia inizi\u00f2 i suoi lavori: per queste ragioni, la \"Commissione\" di Cosa Nostra venne sciolta e molte \"cosche\" mafiose decisero di sospendere le proprie attivit\u00e0 illecite.\nI protagonisti del conflitto vennero giudicati in un processo svoltosi a Catanzaro nel 1968 presso la palestra dell'istituto statale \"Pascoli-Aldisio\" (noto come \"processo dei 117\"); in dicembre venne pronunciata la sentenza ma solo alcuni mafiosi ebbero condanne pesanti: Pietro Torretta venne condannato a 27 anni di carcere per omicidio; Angelo La Barbera ebbe 22 anni e sei mesi; Salvatore Greco e Tommaso Buscetta (entrambi giudicati in contumacia) furono condannati a dieci anni di carcere ciascuno. Il resto degli imputati furono assolti per insufficienza di prove o condannati a pene brevi per il reato di associazione a delinquere e, siccome avevano aspettato il processo in stato di detenzione, furono rilasciati immediatamente. L\u2019effetto, secondo quanto emerge dai successivi rapporti giudiziari firmati \u2013 tra gli altri \u2013 da Carlo Alberto Dalla Chiesa e da Boris Giuliano, fu da un lato conferire \u201cpi\u00f9 rinnovato prestigio ed autorit\u00e0 a quanti ne erano usciti indenni\u201d e dall\u2019altro il devastante incremento di sfiducia dell\u2019opinione pubblica\u201d.\nLe conseguenze.\nNel periodo successivo al processo, i \"boss\" decisero di ricostruire la \"Commissione\" e Michele Cavataio cerc\u00f2 di parteciparvi; gli altri \"boss\" per\u00f2 iniziarono a sospettare che Cavataio fosse il principale responsabile dell'uccisione di Calcedonio Di Pisa e di altri omicidi avvenuti durante il conflitto, compresa la strage di Ciaculli; per queste ragioni scatenarono una vendetta contro i responsabili del conflitto: Cavataio venne trucidato il 10 dicembre 1969 nella cosiddetta \u00abstrage di viale Lazio\u00bb; nel 1970 vennero sorpresi ed arrestati a Castelfranco Veneto tre mafiosi che preparavano un agguato contro il vice di Cavataio, Giuseppe Sirchia (che verr\u00e0 assassinato nel 1978); Antonino Matranga venne invece ucciso a Milano nel 1971."}
{"id": "618841", "revid": "106908", "url": "https://it.wikipedia.org/wiki?curid=618841", "title": "Luoghi del Ciclo dell'Eredit\u00e0", "text": "Questa pagina presenta un elenco dei Luoghi del \"Ciclo dell'Eredit\u00e0\", la tetralogia fantasy creata e scritta da Christopher Paolini.\nStati e Regioni.\nAlaga\u00ebsia.\n\u00c8 il continente immaginario in cui sono ambientate le vicende descritte dalla saga.\nIl territorio del continente \u00e8 molto vario. Ad ovest, lungo le coste, si estende da nord a sud la Grande Dorsale, una immensa catena montuosa di cui fa parte anche la Valle Palancar, coi villaggi di Carvahall e di Therinsford. Lungo le rive dell'oceano sorgono le diverse citt\u00e0 portuali di Narda, Teirm, Kuasta, Feinster ed Arughia, mentre nell'estremo nord-ovest si trova l'isola di Vroengard, con capitale Dor\u00f9 Areaba. Ad est della Dorsale troviamo invece una vasta area pianneggiante che ospita le citt\u00e0 di Dras-Leona ed Ur\u00fb'baen, la capitale dell'Impero. La regione ospita i tre grandi laghi di Leona (vicino all'omonima citt\u00e0) e T\u00fcdosten a sud e Isenstar a nord, sul quale si affaccia invece la citt\u00e0-fortezza di Gil'ead. Vicino alla citt\u00e0 di Dras-Leona, in mezzo alla pianura sorge l'Helgrind, un altissimo monte che culmina in diversi picchi e nel quale vi si trova il nascondiglio dei Ra'zac. A sud di Dras-Leona sorge Belatona, che affaccia anch'essa sul lago. A sud ovest si trova il regno indipendente del Surda con capitale Aberon. Il clima della regione \u00e8 caldo ed arido soprattutto al centro, nelle Pianure Ardenti. Poco lontano dalle coste occidentali del regno si trovano invece le isolette di Beirland, Illium, Parlim, Uden e N\u00eca. Tra quest'ultima e Beirland si trova l'Occhio del Cinghiale, un vortice di una lega di diametro e le cui spire possono raggiungere anche 15 miglia di distanza e che distrugge tutte le navi che tentano di attraversarlo. L'unico momento in cui ci\u00f2 \u00e8 possibile \u00e8 al culmine dell'alta e della bassa marea. Roran riesce nell'impresa insieme a Jeod Gambelunghe e ad Uthar per raggiungere il Surda insieme agli abitanti di Carvahall. Ad est dell'Impero si trova l'immenso deserto di Hadarac, mentre sulla fascia settentrionale del continente si estende la Du Weldenvarden, una foresta che ospita il territorio degli elfi, con capitale Ellesm\u00e9ra. Oltre a questa, le altre maggiori citt\u00e0 sono Osilon, Kirtan, N\u00e4dindel, Silthr\u00ecm (sulle sponde del lago Ardwen), Ceris ed \u00cclia F\u00ebon. A sud est del continente vi sono invece i giganteschi Monti Beor, che ospitano il Regno dei Nani, con capitale Tronjheim. Oltre alla metropoli, situata all'interno del Farthen D\u00fbr, una montagna cava con un'altitudine di circa dieci miglia, le altre esistenti sono quelle di Orth\u00ecad, Dalgon, Tarnag, Buragh e Galfni.\nGrande Dorsale.\n\u00c8 una grande catena montuosa affacciata sull'oceano a occidente di Alagaesia. Si trova all'estremo occidente di Alagaesia, si affaccia sull'oceano e attraversa quasi tutto il continente da nord a sud. Fra le montagne di tale catena montuosa si trova la valle Palancar dove sono situate Therinsford e Carvahall, la citt\u00e0 natale di Eragon, eroe dei racconti di Paolini. Ha solo un passo principale, nei pressi del fiume Toark, che collega la zona alla costa. La maggior parte degli abitanti dell'Impero teme la Grande Dorsale, specialmente da quando il re perse quasi met\u00e0 del suo esercito al suo interno durante la campagna contro i Cavalieri dei Draghi. Gli Urgali e altri mostri vivono qui. La zona \u00e8 abitata da ben pochi umani; Eragon \u00e8 uno dei pochi che osa avventurarsi in essa e che ne esce ancora vivo. La Grande Dorsale gioca un ruolo importante nella saga. Sulla grande Dorsale gli Urgali uccisero due compagni di Galbatorix e il suo primo drago; qui Eragon trov\u00f2 l'uovo di Saphira. La zona fu usata come nascondiglio da Brom, Eragon, Saphira e Roran nel corso dei libri della serie. Ed \u00e8 qui che la moglie del macellaio Sloan (padre di Katrina) perse la vita cadendo da una cascata.\nDu Weldenvarden.\n\u00c8 una foresta al limite settentrionale dell'impero di Galbatorix; nell'Antica lingua (la lingua degli elfi, utilizzata per usare la magia) significa \"La foresta dei guardiani\". Vi abitano gli elfi, guidati dalla regina Islanzadi fino al quarto libro della serie. La capitale del regno \u00e8 Ellesm\u00e9ra, dove le abitazioni formano un tutt'uno con gli alberi della foresta. Altre citt\u00e0 importanti sono Ilia Feon e Ceris. Le citt\u00e0 della Du Weldenvarden si fondono alla perfezione con la foresta circostante, diventando un tutt'uno con essa; le abitazioni e le strutture che compongono le citt\u00e0 elfiche come Ellesmera non sono costruite ma \"cantate\", ovvero generate dalla foresta stessa tramite un rituale magico operato dagli elfi. La Du Weldenvarden \u00e8 protetta da qualsiasi tentativo di infiltrazione di tipo magico proveniente dall'esterno grazie ad una fitta rete di incantesimi che la circonda. Nessuno pu\u00f2 inoltre accedere alla capitale se non ottiene il permesso di Gilderien il Saggio, un anziano elfo posto a guardia della foresta. La Du Weldenvarden \u00e8 molto rigogliosa e fitta grazie alla magia degli elfi e al Canto di Dagshelgr, il quale veniva effettuato ogni primavera: questo canto viene effettuato da quanti pi\u00f9 elfi possibile in modo che la magia sia pi\u00f9 forte. Tutti ne subiscono gli effetti e persino gli elfi riescono a stento a sfuggire ad essi; nel secondo libro Eragon e Orik vengono salvati dalla sua magia da Arya, Lifaen e Nar\u00ec, mentre gli animali cercano un compagno per procreare. Nella Du Weldenvarden Eragon incontra Oromis, un Cavaliere dei Draghi ormai infermo che insieme al suo drago Glaedr completa l'addestramento di Eragon e Saphira. Una volta ogni cento anni gli Elfi, per onorare l'antico patto con i Draghi, festeggiano l\"'Agaeti Bl\u00f6dhren\", ovvero la \"Celebrazione del giuramento di sangue\" ed Eragon ha la fortuna di parteciparvi; durante uno dei riti conclusivi, Iduna e Neya, insieme ai draghi Saphira e Glaedr (nonch\u00e9 segretamente gli Eldunar\u00ed della Volta delle Anime) e tutti gli elfi che partecipano alla festa, evocano lo spirito di un drago che modifica il corpo di Eragon conferendogli le capacit\u00e0 degli elfi e levandogli ogni cicatrice compresa quella provocatagli da Durza nel primo libro. Questa foresta \u00e8 anche il luogo dove alla fine del quarto libro Arya cresce e addestra il suo drago, nato dal terzo uovo, di colore verde, prima in possesso di Galbatorix.\nDeserto di Hadarac.\nSi trova nel centro della terra di Alaga\u00ebsia. Il deserto separa la foresta chiamata Du Weldenvarden dai Monti Beor, e i territori dell'ovest, come la Grande Dorsale, da quelli dell'est, ancora sconosciuti. Un tempo era una vasta pianura verdeggiante e rigogliosa. I nani vivevano l\u00ec. Quando si trasform\u00f2 in deserto, essi emigrarono sui Monti Beor. Come in tutti quanti i deserti, anche il Deserto di Hadarac \u00e8 un'immensa distesa di sabbia: nel deserto soffiano raffiche di vento che alzano impetuose la sabbia. A tratti si pu\u00f2 trovare qualche spiazzo di terreno solido, con alberi morti e rocce infuocate. Eragon, Saphira, Murtagh e Arya, avvelenata, attraversano il Deserto di Hadarac per dirigersi verso i Monti Beor, rifugio dei Varden, in cerca di aiuto. Nel Deserto di Hadarac ci sono solo poche piante non commestibili e velenose, e vari animali come serpenti e scorpioni. Nel film omonimo il Deserto di Hadarac non compare e non viene neanche menzionato.\nMonti Beor.\nSono una catena montuosa il cui territorio \u00e8 occupato dal regno dei Nani, suoi principali abitanti. Essi occupano la parte sud-est di Alaga\u00ebsia, oltre il deserto di Hadarac. La poca vegatazione presente si trova solo alla base delle montagne ed il territorio montuoso rende il clima particolarmente stepposo. Al centro questi sono attraversati da una grande vallata lungo la quale scorre il fiume Zannadorso, che partendo dal deserto arriva fino al Farthen D\u00fbr, una montagna cava alta circa dieci miglia che ospita al suo interno la capitale del Regno dei Nani, Tronjheim. Altre citt\u00e0 nanesche molto importanti sono Orth\u00ecad, ad ovest, poco lontano dal Surda e dall'Impero, Tarnag, nella vallata che si estende a nord del Farthen D\u00fbr, Buragh, Dalgon e Galfni.\nI monti Beor compaiono in diverse occasioni nel corso della saga. Eragon li incontra per la prima volta nei capitoli finali del primo libro della saga in compagnia di Murtagh. Giungeranno al Farthen D\u00fbr dove combatteranno insieme ai nani e ai Varden contro gli Urgali comandati da Durza ed inviati da Galbatorix. Il secondo libro inizia subito dopo la battaglia, una volta conclusisi la battaglia finale del primo episodio della quadrilogia. Inoltre, una parte delle vicende di \"Eldest\", con protagonista Nasuada, \u00e8 ambientata proprio all'interno della capitale nanesca.\nStati.\nL'Impero.\n\u00c8 il grande territorio sotto il controllo del re Galbatorix, con capitale Ur\u00fb'baen. L'Impero, si trova nel continente di Alaga\u00ebsia e si estende trasversalmente, da nord a sud, lungo tutta la sua regione occidentale. A est \u00e8 delimitato dal Deserto di Hadarac e ad ovest fiancheggia l'oceano; a sud confina con il Regno del Surda e i Monti Beor (le terre dei nani) mentre a nord-est i territori imperiali confinano con la Du Weldenvarden degli elfi. La nascita dell'Impero va ricercata nell'insurrezione promossa ai danni dell'ordine dei Cavalieri di draghi, da Galbatorix e i suoi servi, i Rinnegati. Essi in modo sistematico tesero agguati e imboscate a molti Cavalieri, dando un duro colpo all'ordine; perfino Oromis fu vittima di uno di questi attacchi nella citt\u00e0 di Gil'ead. Quando si sentirono forti a sufficienza i cavalieri ribelli si scontrarono apertamente con l'ordine causando violenti scontri su tutto il territorio di Alagaesia. Gli incendi che divampano perennemente sulle Pianure Ardenti furono causati proprio da uno di questi combattimenti. Fu in questo clima che si svolse la battaglia di Ilirea in cui alcuni Cavalieri tentarono assieme a un esercito di Elfi di sconfiggere Galbatorix. L'armata fu per\u00f2 sconfitta e il re degli Elfi, Evandar, mor\u00ec sul campo: per vendicarsi dell'intervento del \"popolo leggiadro\" Galbatorix e i suoi seguaci massacrarono e diedero alle fiamme le citt\u00e0 di Ewayena e Luthivira. Gli elfi a quel punto si ritirarono nelle profondit\u00e0 della loro foresta e posero sui confini decine e decine di incantesimi per impedire ad eventuali intrusi di scoprire i loro insediamenti e la loro civilt\u00e0. La distruzione dell'ordine dei Cavalieri culmin\u00f2 nella battaglia di Doru Areaba che costrinse Vrael alla fuga sul monte Utgard dove sperava di recuperare le forze e affrontare nuovamente il traditore; Galbatorix scopr\u00ec il suo nascondiglio e lo uccise per poi volare con i Rinnegati alla volta di Ilirea. Qui, depose re Angrenost e si impadron\u00ec dei suoi titoli e del suo reame, il regno di Broddring. Esso fu il nucleo da cui diresse le successive conquiste che forgiarono l'Impero. Tuttavia, per completare il suo progetto Galbatorix doveva rendere innocuo e inerme il popolo dei Nani: essi furono costretti ad abbandonare le loro citt\u00e0 in superficie e si ritirarono nei loro tunnel per sfuggire alla furia del nuovo sovrano e dei Rinnegati che sorvolavano i Monti Beor uccidendo chiunque incontrassero. In inheritance l'impero viene sconfitto e Galbatorix, li succede al trono Nasuada dopo alcune dispute con Orrin, che in premio per il suo contributo alla sconfitta di galbatorix riceve le isole meridionali, arughia, Feinster, Melian e il lago Tudosten con Furnost.\nL'Impero \u00e8 governato da 100 anni da Re Galbatorix. Il territorio \u00e8 organizzato secondo un ordinamento feudale ed \u00e8 gestito da numerose famiglie nobili che si occupano dell'amministrazione delle citt\u00e0 e dei villaggi. L'esercito imperiale pu\u00f2 contare su migliaia di soldati di ferma, distaccati per la maggior parte nella guarnigione di Gil'ead, ai quali vanno ne aggiunte diverse decine di migliaia qualora venisse bandita la coscrizione obbligatoria; in caso di mobilitazione totale l'autorit\u00e0 imperiale confisca mezzi e rifornimenti dalle campagne e ingrossa le file delle armate effettuando un rigido reclutamento forzato basato su un giuramento nell'Antica lingua. Il controllo della popolazione si basa su una fitta rete di spie chiamata la Mano Nera che uccidono o arrestano persone sgradite al re o ai suoi vassalli; l'impero ha inoltre censurato o distrutto molti testi in nome del re, che evidentemente non li riteneva idonei per i suoi sudditi.\nRegno del Surda.\nStato indipendente a sud-occidente di Alaga\u00ebsia, con capitale Aberon. Si trova nel continente di Alaga\u00ebsia. Si pensa che il Surda sia il luogo in cui gli umani sbarcarono per la prima volta in Alaga\u00ebsia, sotto la guida di re Palancar. Creato approssimativamente un secolo prima della storia di \"Eragon\", il Surda ripartisce il bordo sud-occidentale dell'Impero. Il Surda \u00e8 un paese formato dalla ribellione del sud contro Galbatorix e non \u00e8 stato riannesso al suo regno, in quanto non rappresentava una minaccia per il re. Infatti \u00e8 riuscito a staccarsi solo perch\u00e9 (come viene spiegato in \"Brisingr\") in quel periodo il Re si era rinchiuso nella capitale del suo Impero per soggiogare gli Eldunar\u00ec e non si interessava molto del mondo circostante. Durante l'ultimo secolo, il Surda sta esaurendo le risorse che permettono di condurre segretamente la guerra con l'impero, sostenenti dai Varden, un'organizzazione ribelle generata per distruggere Galbatorix. Un anno dopo la schiusura dell'uovo di Saphira per Eragon, i Varden, con il loro nuovo capo Nasuada, entrano in Aberon per raggrupparsi e prepararsi per combattere apertamente l'impero. Gli eserciti dei Varden e del Surda hanno combattuto insieme le forze dell'Impero nella battaglia delle Pianure Ardenti una zona che si trova immediatamente a nord-ovest del Surda; durante la battaglia Eragon e Saphira ha affrontato il Cavaliere dei Draghi Murtagh fedele a Galbatorix e il suo drago Castigo. Questa \u00e8 stata la prima battaglia aperta fra il Surda e l'Impero di Galbatorix, che il Surda ha vinto poich\u00e9 le truppe dei nani giunte in aiuto dei Varden dai Monti Beor si sono unite ed hanno contribuito a sconfiggere l'esercito nemico. Alla fine della guerra, re Orrin rinuncia al titolo di Imperatore ma in cambio acquisisce le citt\u00e0 di Arughia, Feinster e Melian e tutto il Lago Tudosten, raddoppiando i territori dello stato. I re del Surda sono alleati storicamente con i capi dei Varden. Il re del Surda ai tempi del racconto di Eragon \u00e8 Orrin, figlio di Larkin, che \u00e8 ben addestrato a combattere anche se inizialmente difetta dell'esperienza. Il re Orrin governa il Surda dal suo castello a Aberon, la capitale. Il castello \u00e8 situato su una roccia, dando ai suoi abitanti e soldati viste eccellenti della zona circostante - una misura per la sicurezza del castello.\nLo stato surdano appare in \"Eldest\", nelle parti del romanzo dedicate a Nasuada e in \"Brisingr\", per tutta la durata del romanzo soprattutto nelle parti riguardanti Roran e ancora Nasuada. Re Orrin compare pi\u00f9 volte e lo stato stesso \u00e8 coinvolto in scontro con l'Impero. Tutto ci\u00f2 che si sa a proposito del Surda \u00e8 contenuto nei libri del \"Ciclo dell'Eredit\u00e0\".\nRegno dei Nani.\nOccupa la quasi totalit\u00e0 dei Monti Beor (eccetto Ithr\u00f6 Zh\u00e2da, un tempo nota come Orth\u00edad, poi conquistata da Galbatorix). Ha capitale Tronjheim.\nRegno degli Elfi.\nOccupa diverse citt\u00e0 all'interno della Du Weldenvarden ed ha come capitale Ellesm\u00e9ra.\nRegno di Broddring.\nVenne fondato da Re Palancar al momento del suo arrivo in Alaga\u00ebsia, insieme alla sua comunit\u00e0 di esseri umani. La citt\u00e0 abbandonata di Ilirea, lasciata dagli elfi nel corso della Du Fyrn Skulblaka, divenne in seguito sua capitale. Nel corso dei secoli, diversi re governarono il regno insieme ai Cavalieri dei Draghi, ultimo dei quali, Angrenost, fu deposto da Galbatorix. Il futuro capo di Stato di quello che sarebbe poi divenuto l'Impero si autoincoron\u00f2 come tale solo dopo aver ucciso Vrael sul Monte Utgard. Dal momento della presa di potere da parte di Galbatorix, tutto ci\u00f2 che si sapeva sul regno di Broddring venne fatto dimenticare e gran parte dei documenti riguardanti esso distrutti. Ci\u00f2 che si sa e che si trattava di un reame molto povero e con un basso tenore di vita. Sono per\u00f2 in molti a credere il contrario.\nMari e oceani.\nIl Mare.\nL'oceano che divide le coste occidentali di Alaga\u00ebsia dal resto del mondo. Si suppone che dall'altra parte di esso sia situato il leggendario continente di Alalea, da cui pare siano arrivati Elfi ed Urgali, molti secoli prima.\nIl Mare del Nord.\nIl Mare del Nord \u00e8 un golfo che si trova nell'estremo nord di Alaga\u00ebsia, tra la Du Weldenvarden e la Grande Dorsale. Sulle sue sponde vi sorge la citt\u00e0 di Ceunon e vi si getta il Fiume Anora. Si tratta inoltre del primo mare che Horst abbia avuto modo di vedere.\nFiumi.\nAnora.\nFiume situato nella Valle Palancar, nasce dalle Cascate di Igualda e sfocia nell'oceano, dopo essere uscito dalle montagne. Scorre nel nord di Alaga\u00ebsia lungo la valle Palancar e attraversa i villaggi di Therinsford e Carvahall. Durante il loro viaggio Eragon e Brom dovranno attraversarlo lungo un ponte nei pressi di Therinsford. Il fiume nasce dalle cascate di Igualda per attraversare la vallata e, una volta uscito da questa, deviare bruscamente verso settentrione, sfociando nel mare del Nord, un piccolo golfo tra la Grande Dorsale da una parte e la citt\u00e0 elfica di Ceunon con la Du Weldenvarden dall'altra. Nel primo libro viene descritto dall'autore come un fiume impetuoso, alimentato da centinaia di torrenti diversi e che sembra combattere contro ogni scoglio o macigno che gli si presenti davanti. Si ritiene che l'Anora sia la causa della formazione della stretta gola che, passando tra il monte Utgard ad ovest e le altre montagne ad est, rappresenta l'unica via d'uscita dalla valle. \"Anora\" \u00e8 un nome di origine elfica.\nJiet.\nFiume situato nella parte meridionale del continente. Nasce dal Lago di Leona e sfocia nell'oceano, lungo la costa del Surda, vicino alla citt\u00e0 di Dauth.\nIn \"Eldest\" le sue rive sono il teatro dello sbarco delle forze di Carvahall comandate da Roran e della Battaglia delle Pianure Ardenti.\nRamr.\nFiume situato tra il deserto di Hadarac e l'Impero di Galbatorix. Nasce a sud-ovest di Ur\u00fb'baen per sfociare nel lago Isenstar.\nAz Ragni.\nFiume situato nei Monti Beor. Nasce nei pressi del Farthen D\u00fbr e percorre la vallata di Tarnag per sfociare poi nell'Edda.\nEdda.\nFiume nell'estremo oriente del continente. Ad est si perde in territori ignoti, mentre ad ovest \u00e8 collegato con il lago Eldor, nei pressi della Du Weldenvarden. Un suo affluente \u00e8 l'Az Ragni.\nToark.\nNasce dal Lago di Leona per attraversare la gola che attraversando la Grande Dorsale, conduce a Teirm, passando per il lago Guadoscuro e sfociando poco pi\u00f9 a sud della citt\u00e0.\nZannadorso.\nFiume situato lungo la vallata dei Monti Beor che, dal deserto di Hadarac conduce al Farthen D\u00fbr.\nNinor.\nFiume situato nella parte settentrionale dell'Impero. Nasce a sud della Grande Dorsale per proseguire a nord verso le citt\u00e0 di Yazuac e Daret. Sfocia nel lago Isenstar.\nLaghi.\nT\u00fcdosten.\nIl lago T\u00fcdosten \u00e8 uno dei pi\u00f9 grandi laghi del continente. Si trova sul confine tra l'Impero e il Surda ed \u00e8 il lago sulle cui sponde nacque Oromis. Alla fine di \"Inheritance\" diventa parte del Surda.\nLeona.\nIl Lago di Leona si trova nel sud del continente, ad est della Dorsale e ad ovest di Dras-Leona e dell'Helgrind. Da questo lago nascono due fiumi, il Jiet e il Toark. Il primo percorre il resto del continente verso sud, per poi entrare in Surda e in seguito in mare; il secondo invece, partendo da nord, prosegue attraverso la Grande Dorsale e sfocia vicino a Teirm.\nIsenstar.\nQuesto \u00e8 situato nell'angolo dell'Impero tra il deserto di Hadarac e la Du Weldenvarden. Ad est del lago si trova il monte Marna, mentre sulle sue sponde meridionali sorge la citt\u00e0 fortezza di Gil'ead. \u00c8 alimentato da due affluenti, il Ninor ed il Ramr.\nArdwen.\nSi trova nell'est della Du Weldenvarden. Vi sorge la citt\u00e0 di Siltrhim ed \u00e8 collegato col fiume Gaena.\nEldor.\nAnch'esso situato nella foresta elfica, \u00e8 collegato coll'Ardwen tramite il Gaena e con il fiume Az Ragni tramite l'Edda. Nelle vicinanze vi sorge la citt\u00e0 di Ceris.\nR\u00f6na.\nAltro lago nell'estremo nord della Du Weldenvarden.\nMontagne.\nFarthen D\u00fbr.\nMontagna cava alta oltre dieci miglia e situata nella catena dei Monti Beor. Al suo interno ospita la citt\u00e0 di Tronjheim. \u00c8 la sede dei nani e ospita l'immensa citt\u00e0 di Tronjheim (\"elmo dei giganti\") e si trova nei Monti Beor. Durante il libro \"Eragon\", era una fortezza usata dai Varden nella battaglia contro l'esercito di Urgali che ha marciato su di esso. Vi si svolge inoltre la Battaglia del Farthen D\u00fbr. Il Farthen D\u00fbr \u00e8 stato scoperto dall'antenato dei nani, Korgan. Korgan scav\u00f2 all'interno del Farthen D\u00fbr fino e fond\u00f2 la citt\u00e0 di Tronjheim, divenendo Re dei Nani. Da allora, ci sono stati 43 Re dei Nani nel Farthen D\u00fbr, il primo dei quali fu Korgan stesso. L'attuale Re \u00e8 Orik. Nel corso degli anni, il Farthen D\u00fbr \u00e8 servito due volte come fortezza capace di proteggere i nani quando il mondo esterno ha avuto conflitti.\nHelgrind.\nMonte molto alto situato nei pressi della citt\u00e0 di Dras-Leona. Venerato come un dio dagli abitanti del luogo che offrono a lui anche sacrifici umani, \u00e8 il nascondiglio dei Ra'zac. Eragon, Roran e Saphira attaccano i Ra'zac e i loro spaventosi genitori, i Lethrblaka, nascosti nel monte, alla ricerca della futura sposa di Roran, Katrina, tradita dal suo stesso padre e rapita dai Ra'zac a Carvahall. Alla base del monte, luogo sacro per gli abitanti di Dras-Leona, si trova un altare di pietra dove, in \"Brisingr\", Eragon e Roran osservano dall'alto di una cunetta a sud dell'Helgrind gli spaventosi sacrifici compiuti dagli uomini in suo onore: un uomo arriva addirittura a recidersi la mano destra, mentre il Sommo Sacerdote, un uomo a cui manca l'intera parte inferiore del corpo, si taglia le vene per far bere il suo sangue ai suoi seguaci. Il monte si trova nei pressi di una delle pi\u00f9 grandi metropoli di Alaga\u00ebsia, Dras-Leona. All'inizio di \"Brisingr\", Eragon, Roran e Saphira entrano nell'Helgrind per salvare Katrina. Dall'Helgrind, attraverso una finta parete, si accede al covo dei Ra'zac: il covo \u00e8 formato da un salone circolare, da cui si accede alla caverna che ospita le celle e le stanze.\nUtgard.\nMontagna altissima situata all'inizio della Valle Palancar, nella Grande Dorsale. A differenza delle altre pi\u00f9 basse che si trovano intorno ad essa, la montagna raggiunge una quota talmente elevata da scomparire quasi tra le nubi. Ad est della base dell'Utgard un profondo crepaccio rende accessibile la valle, lungo il fiume Anora. Il suo \u00e8 un nome di origine nanica. Era noto anticamente col nome elfico di Edoc'sil (\"Inespugnabile\" nell'antica lingua). Dopo che Vrael vi si nascose e poi fu ucciso da Galbatorix, il monte fu chiamato non solo Utgard, ma anche Ristvak'baen (in elfico \"Il luogo del dolore\").\nMarna.\nMonte situato ad est del lago Isenstar, a poca distanza da Gil'ead e dal deserto di Hadarac. A suo proposito si sa molto poco.\nIsole.\nVroengard.\nGigantesca isola situata nell'estremo nord ovest del continente, lontana dalle coste dell'Impero, isolata e disabitata. La sua unica citt\u00e0, Dor\u00f9 Areaba, \u00e8 stata da tempo abbandonata dopo la caduta dei Cavalieri, che vi avevano stabilito la loro nascondiglio. Fu proprio nella citt\u00e0 che si assist\u00e9 all'ultima battaglia tra i Cavalieri, capeggiati da Vrael ed l'esercito di Galbatorix, capeggiato da lui e dai Rinnegati. Attualmente vi si possono trovare solamente animali selvatici stranissimi, corrotti probabilmente dalla magia e dalla radioattivit\u00e0 che furono sprigionate nella battaglia tra Cavalieri. In \"Inheritance\" si scopre essere il luogo dove \u00e8 nascosta la Volta delle Anime all'interno della Rocca di Kuthian.\nIsole meridionali.\nA sud, non lontano dalle coste dell'Impero, si trova l'arcipelago delle Isole Meridionali composto da Beirland, N\u00eca, Illium, Parlim e Uden. Poco abitate, esse sono molto famose a causa della presenza di un grande quanto pericolosissimo gorgo, noto come l'Occhio del Cinghiale, situato nello stretto tra Beirland e N\u00eca. Esso si forma a causa delle correnti che si incontrano tra le due isole. Le imbarcazioni inghiottite vengono letteralmente distrutte sul fondo dell'oceano e i loro relitti vengono spesso rinvenuti sulle coste delle terre vicine. Gli unici due momenti in cui \u00e8 possibile oltrepassarlo indenni \u00e8 al culmine dell'alta e della bassa marea. Roran e i suoi compagni di Carvahall lo fanno insieme a Jeod e ad Uthar nel corso del secondo libro, a bordo dell'\"Ala di Drago\". Alla fine di Inheritance diventa territorio surdano.\nCitt\u00e0.\nAberon.\nAberon \u00e8 la capitale dello Stato del Surda. Il clima \u00e8 molto caldo tutto l'anno e ospita al suo interno un grande castello, la Fornace, fortezza dimora di re Orrin protetta da ben tre cinte murarie. \u00c8 proprio in questa citt\u00e0 che Roran e Katrina hanno pensato di venire a vivere dopo la sconfitta di Galbatorix. Non si sa se il Surda e quindi Aberon, siano stati indipendenti dal resto di Alaga\u00ebsia prima della Guerra tra Vrael e i Rinnegati o fossero parte del Regno di Broddring, ma \u00e8 certo che esso divenne uno stato indipendente con l'ascesa di Galbatorix.\nIl lettore la pu\u00f2 incontrare per la prima volta nel corso di \"Eldest\", nella parte del libro che ha per protagonista Nasuada, trasferitasi nella citt\u00e0 dopo la morte di Ajihad insieme al resto dei Varden. In seguito, gran parte delle armate dei Varden marceranno contro l'Impero, lasciandosi alle spalle Aberon.\nLuthiv\u00edra.\nLuthiv\u00edra \u00e8 la citt\u00e0 natale del Cavaliere dei Draghi Oromis. \u00c8 situata sul lago T\u00fcdosten, a sud di Alaga\u00ebsia. Su di essa non si conosce molto dato che lo stesso Oromis la abbandon\u00f2 all'et\u00e0 di vent'anni, dopo che l'uovo di Glaedr si schiuse per lui, per cominciare l'apprendistato di Cavaliere. La citt\u00e0 fu abbandonata dagli elfi dopo che si ritirano nella Du Weldenvarden.\nUr\u00fb'baen.\nUr\u00fb'baen \u00e8 una citt\u00e0 di Alaga\u00ebsia, continente immaginario del \"Ciclo dell'Eredit\u00e0\", la tetralogia fantasy scritta da Christopher Paolini. Conta circa 2.000.000 abitanti, ed \u00e8 infatti una delle metropoli pi\u00f9 popolose di Alaga\u00ebsia. Ur\u00fb'baen \u00e8 la capitale dell'Impero, e quindi sede del governo di Re Galbatorix. La metropoli sorgeva ai piedi di una grande collina, il cui versante meridionale (che si affacciava sul centro urbano) consisteva in un enorme costone di roccia, largo pi\u00f9 di 1 chilometro e alto 150 metri. Proprio al di sotto di questa sporgenza era stato edificato il palazzo del Re: il suo maestoso cancello era stato progettato appositamente per permettere il passaggio di Shruikan, il drago di Galbatorix. Nel centro della citt\u00e0 si trovavano invece sei alte torri di malachite, disposte ad arco, a testimonianza del non remoto passato elfico. La citt\u00e0 era infine circondata da una cinta muraria, alta circa 100 metri, sui cui bastioni erano montate baliste e catapulte.\nAnticamente era una citt\u00e0 elfica, nota come Ilirea. Venne fondata circa 2500 anni prima degli eventi del primo libro per opera degli elfi, attratti dalla posizione geografica favorevole e dalle strane esalazioni provenienti da un crepaccio, che permettevano a chi le respirava di vedere scorci degli eventi futuri. Successivamente la citt\u00e0 conobbe un periodo di abbandono e venne ripopolata solo con l'avvento degli umani, che ne fecero la capitale del proprio regno. I Cavalieri dei Draghi stabilirono qui un avamposto che avrebbe permesso un migliore coordinamento dell'ordine con i popoli di Alagaesia. Durante la rivolta di Galbatorix, le pianure antistanti la citt\u00e0 ospitarono una grande battaglia tra le forze elfiche e i Rinnegati; in seguito, Galbatorix, dopo aver ucciso Vrael, torn\u00f2 in citt\u00e0 e usurp\u00f2 il trono a Re Angrenost. Da quel momento la citt\u00e0 venne ribattezzata Uru'baen, \"la citt\u00e0 del dolore\"; cento anni dopo, a seguito della disfatta del Re e della vittoria dei Varden, nella metropoli si ritorn\u00f2 ad usare il suo vecchio nome. Per oltre un secolo \u00e8 stata la sede degli Eldunar\u00ed che portano il nome di questa citt\u00e0, contenuti nella Stanza del Tesoro di Galbatorix insieme all'uovo di F\u00ecrnen.\nCarvahall.\nCarvahall \u00e8 il villaggio dove \u00e8 nato Eragon. Si trova a nord-ovest di Alaga\u00ebsia, sulla Grande Dorsale, sulla riva del fiume Anora, vicino alla citt\u00e0 di Therinsford, nella valle Palancar. Il villaggio \u00e8 cos\u00ec piccolo che gli abitanti non riescono a procurarsi da soli ci\u00f2 di cui hanno bisogno, come il cibo e i vari oggetti utili nella vita quotidiana; per questo si appoggiano sui mercanti nomadi, che fanno tappa nel villaggio, per i loro piccoli acquisti. La maggioranza delle case era di legno con bassi tetti. Eragon vive in una fattoria non molto distante dal villaggio. Egli abbandoner\u00e0 Carvahall all'et\u00e0 di 15 anni, insieme a Brom, dopo l'attacco dei Ra'zac alla casa di suo zio, durante il quale Garrow \u00e8 stato ferito mortalmente.\nQualche tempo dopo, i Ra'zac torneranno a Carvahall per avere da Roran informazioni su Eragon. Con loro, Galbatorix manda anche un piccolo gruppo di soldati. Roran organizza la difesa e cinge il villaggio con un muro di tronchi e rovi e con una trincea. Roran riuscir\u00e0 a far ritirare i soldati e i ra'zac. Dopodich\u00e9 la citt\u00e0 viene abbandonata e i paesani si spostano verso il Surda, in cerca di aiuto. Il villaggio verr\u00e0 poi distrutto dai soldati. Durante l'assedio, per\u00f2, Katrina e Sloan vengono catturati dai Ra'zac.\nEllesm\u00e9ra.\nEllesm\u00e9ra \u00e8 la capitale degli elfi; si trova nella foresta Du Weldenvarden a nord di Alaga\u00ebsia. La regina degli elfi, Islanzadi, vive qui. Prima dell'attacco all'uovo di Saphira, questo veniva trasportato ogni anno da Ellesm\u00e9ra a Tronjheim e viceversa. Nel libro \"Eldest\", Eragon parte per Ellesm\u00e9ra con Arya e Orik, per completare il suo addestramento con Oromis, il pi\u00f9 anziano Cavaliere dei Draghi non alleato di Galbatorix. La residenza della regina degli elfi (attualmente Islanzadi), il palazzo di Tialdari, si trova nella parte ovest della citt\u00e0. Per entrare nei giardini di Tialdari, che sono davanti all'attuale dimora, i membri della famiglia reale cantano ad un'arcata ogivale con dei nastri, \"Radice d'albero, frutto di tasso, in nome del mio sangue lasciami il passo\". A Ellesm\u00e9ra non ci sono strade, ma vie d'erba delimitate da edifici costruiti dentro vari tronchi d'albero che si sono uniti tra di loro. Nella periferia della citt\u00e0 si trova l'\"albero di Menoa\". Nei pressi di quest'albero si festeggi l\"'Agaet\u00ed Bl\u00f6dhren\", una festa elfica che ricorre ogni cento anni. L'Albero di Menoa \u00e8 associato a molte leggende elfiche. La regina degli elfi riserva inoltre una residenza al Comandante dei Cavalieri dei Draghi nella citt\u00e0; l'appartamento comprende anche una sistemazione per il drago del Comandante. L'appartamento \u00e8 incavato in un albero, \u00e8 su due piani: al primo piano c'\u00e8 un vestibolo circolare, con tre porte che conducono a tre camere diverse (un'elegante sala da pranzo che pu\u00f2 ospitare fino a dieci persone; una sala da bagno con una vasca incavata nel pavimento; una magnifica camera con una splendida vista sulla foresta Du Weldenvarden e uno splendido camino). Nella camera del Cavaliere c'\u00e8 un'apertura che consente al drago di raggiungere la sua camera; questa apertura pu\u00f2 essere chiusa con un telo. Una scala a chiocciola conduce al secondo piano dell'appartamento, che ospita uno studio con una scrivania in legno, una libreria e un piccolo terrazzo per il drago del Cavaliere. Quando Eragon e Saphira risiedono a Ellesm\u00e9ra, occupano questo appartamento, in quanto sono considerati i primi del Nuovo Ordine dei Cavalieri dei Draghi.\nDras-Leona.\nDras-Leona \u00e8 una citt\u00e0 di Alaga\u00ebsia. Eragon e Brom alloggiano per qualche giorno in citt\u00e0, alla locanda \"Il Globo d'Oro\", mentre sono alla ricerca dei Ra'zac. La citt\u00e0 sorge sulle rive del Lago Leona, a sud della Grande Dorsale. Come spiega Brom a Eragon, la citt\u00e0 fu fondata per via dell'Helgrind:\nPer gli abitanti l'Helgrind \u00e8 quasi una divinit\u00e0, e pregano e fanno sacrifici umani in suo onore. Dras-Leona, chiamata anche \"La Fangosa\", \u00e8 una delle pi\u00f9 grandi citt\u00e0 di Alaga\u00ebsia, formata da migliaia di vicoli e stradine contorte, che circondano un confuso ammasso di edifici. Le case sono di legno scuro, tutte attaccate le une con le altre, tanto che, per via dei tetti che coprono le vie, \u00e8 difficile scorgere la luce del sole. Il centro della citt\u00e0 \u00e8 invece circondato da un muro opaco e fangoso; sempre nel centro della citt\u00e0 si innalza una lussuosa cattedrale, dove abita Marcus T\u00e0bor, governatore di Dras-Leona. Nel sottosuolo della citt\u00e0 viene scoperto da Jeod un canale di scolo, costruito cinquecento anni prima, che porta dal di fuori delle mura fino a dentro la cattedrale. Verr\u00e0 conquistata dall'esercito dei Varden in \"Inheritance\".\nTeirm.\nTeirm \u00e8 una citt\u00e0 commerciale sul mare e si dice che gli elfi sbarcarono per la prima volta in Alaga\u00ebsia proprio dove sorge Teirm. \u00c8 difesa come nessun'altra citt\u00e0 di Alaga\u00ebsia. Dopo gli attacchi dei pirati, Teirm \u00e8 stata totalmente ricostruita con una struttura tale che, in caso di attacco, gli arcieri avrebbero potuto salire sui tetti delle case e difendere la citt\u00e0 da l\u00ec. La difesa \u00e8 incentrata su una cittadella, dove i mercanti devono affittare una stanza a testa per amministrare i loro commerci, in modo che l'Impero possa controllare le navi dei Varden. Nelle mappe si vede come Teirm sia vicina alla Grande Dorsale, come Carvahall. \u00c8 anche la citt\u00e0 dove risiede Jeod, mercante e amico di Brom e dei Varden, e la sua vicina di casa, Angela l'erborista, col suo gatto Solembum. Teirm compare nel primo libro, quando Eragon e Brom cercano informazioni riguardo agli spostamenti dei Ra'zac. Compare anche nel secondo libro, quando Roran e il villaggio di Carvahall cercano un posto dove comprare una nave per raggiungere il Surda e i Varden, e Jeod gliela fornisce. \u00c8, insieme a Narda, Kuasta e Feinster, una delle quattro grandi citt\u00e0 portuali dell'Impero. In seguito la caduta di Galbatorix, Teirm diviene una citt\u00e0 stato indipendente, riconosciuta tale soltanto dopo aver acconsentito alle richieste della Suprema Regina riguardante la creazione di un ordine di maghi in Alaga\u00ebsia.\nTronjheim.\n\u00c8 la citt\u00e0 dentro al Farthen Dur. Situata nel continente di Alaga\u00ebsia, \u00e8 la capitale del regno dei nani. Situata all'interno del Farthen D\u00fbr, un vulcano presente nel cuore della catena dei Monti Beor. \u00c8 una citt\u00e0 costruita su pi\u00f9 livelli all'interno di una montagna alta dieci miglia che si trova al centro del Farthen D\u00fbr. Sulla sua sommit\u00e0 si erge Isidar Mithrim l'immenso zaffiro stellato largo 60 piedi e al di sopra vi sono alcune grotte nella quale venivano ospitati i cavalieri in visita. La citt\u00e0 \u00e8 stata per anni il rifugio dei Varden dalle grinfie dell'Impero e sar\u00e0 lo scenario dell'epica battaglia in cui i Varden e i Nani dovranno resistere all'aggressione degli Urgali guidati in battaglia dallo spettro Durza sconfitto da Eragon, grazie all'intervento di Arya che spezz\u00f2 Isidar Mitrhim distraendolo e permettendo cos\u00ec a Eragon di trafiggergli il cuore. Lo zaffiro sar\u00e0 poi ricostruito da saphira nel terzo libro. Nella lingua dei Nani, Tronjheim significa \"Elmo dei Giganti\", ma gli elfi la chiamano \"Citt\u00e0 dell'Eterno Crepuscolo\" perch\u00e9 la luce del sole la illumina per poche ore al giorno.\nYazuac.\nYazuac \u00e8 una citt\u00e0 situata lungo il fiume Ninor (viene chiamata anche \"citt\u00e0 fantasma\"), a nord-occidente nella cartina di Alaga\u00ebsia, fra Daret e Carvahall. La citt\u00e0 compare in \"Eragon\" perch\u00e9 si trova sul sentiero che stanno seguendo Brom ed Eragon. Quando per\u00f2 stanno transitando per la citt\u00e0 ci sono solo cadaveri, poich\u00e9 un gruppo piuttosto grande di Urgali \u00e8 entrato e ha ucciso tutti gli abitanti. I protagonisti proseguiranno il loro viaggio. Yazuac \u00e8 anche importante perch\u00e9 sar\u00e0 il luogo dove Eragon compir\u00e0 la sua prima magia contro due Urgali (nel libro) o contro un esercito (film) uccidendoli con la parola \"brisingr\" (fuoco).\nDaret.\nUn altro villaggio situato sulla riva occidentale del fiume Ninor, di poco a sud-ovest rispetto a Yazuac. \u00c8 la terza citt\u00e0 che Brom ed Eragon incontrano dopo la partenza da Carvahall. Qui vengono bloccati e minacciati di morte dagli abitanti della citt\u00e0, corsi a rimedi drastici dopo la terribile notizia della carneficina consumata a Yazuac. Tuttavia Brom riesce a calmare le acque e a convincere Trevor, capo del gruppo armato dei cittadini del villaggio, che lui ed Eragon non avevano alcuna intenzione di attaccare ma soltanto bisogno di viveri.\nNarda.\nNarda \u00e8 una citt\u00e0 portuale situata nel nord del continente, Narda si trova in mezzo all'oceano ad ovest e la Grande Dorsale con Carvahall e Therinsford ad est. Ciononostante, le due cittadine e l'isola di Vroengard nel mare sono un po' pi\u00f9 a nord del porto. In \"Eldest\" viene descritta come una citt\u00e0 scura, isolata e compatta, circondata da mura fortificate e protetta da diverse guardie. Il viale principale che porta al cancello di entrata \u00e8 sempre molto trafficato, a causa dell'arrivo di diversi mercanti o semplici viaggiatori, ed il varco per entrare a Narda \u00e8 ben difeso da sentinelle. Lungo il porto si possono trovare diversi pontili ma anche spiaggette dove i pescatori vendono la loro merce. \u00c8 circondata da diverse colline alberate oltre le quali si stagliano le montagne della Dorsale. \u00c8, insieme a Teirm, Kuasta e Feinster, una delle quattro grandi citt\u00e0 imperiali sulla costa oceanica.\nNarda appare per la prima volta nel secondo libro della saga, quando Roran, Horst e alcuni altri abitanti di Carvahall decidono di scappare dal loro villaggio, da tempo sotto attacco da parte delle truppe di Galbatorix. In un primo periodo essi si rifugeranno nei pressi delle cascate di Igualda, luogo in cui nasce il fiume Anora, per poi riprendere il loro cammino verso sud ovest attraverso la Grande Dorsale. Dopo lunghe peripezie giungeranno nei pressi della citt\u00e0, per cercare una nave per arrivare in Surda. Troveranno aiuto nel lupo di mare Clovis, che con la sua chiatta, il \"Cinghiale Rosso\", li porter\u00e0 fino a Teirm.\nTherinsford.\n\u00c8 un piccolo paesino situato situata in Alaga\u00ebsia nel sud della Valle Palancar, poco distante dal monte Utgard e nei pressi del fiume Anora. \u00c8 collegata tramite un ponticello ad una strada che conduce fino a Carvahall e verso l'esterno della cittadina si estendono molte campagne. Roran vi trova lavoro presso un mulino di propriet\u00e0 di un uomo di nome Dempton. Altre attivit\u00e0 locali sono la scuderia di Haberth, dove Eragon e Brom acquistano il cavallo Fiammabianca e quella di un fabbro, anche se molto meno abile di Horst a Carvahall.\nCompare nel primo libro della saga, quando Eragon e Brom la raggiungono durante l'inizio del loro viaggio subito dopo aver lasciato Carvahall. Dopo aver pagato ed in seguito ingannato un ragazzo che al ponticello della cittadina chiedeva un pedaggio per passare, essi vi entrano e comprano un cavallo presso la scuderia di Habert. Nel corso del primo libro si scoprir\u00e0 che anche Roran \u00e8 andato pi\u00f9 volte a Therinsford, ove ha lavorato per guadagnare il denaro necessario a sposare la sua fidanzata Katrina, figlia di Sloan.\nGil'ead.\nGil'ead \u00e8 una citt\u00e0 che fa parte dell'Impero, la parte di Alaga\u00ebsia, sottomessa e governata dal perfido re Galbatorix. Nel primo libro Eragon vi \u00e8 fatto prigioniero, ma con l'aiuto del suo drago Saphira e del suo compagno di avventure Murtagh riesce a scappare salvando anche Arya Dr\u00f6ttningu, l'elfa che gli aveva chiesto aiuto in sogno. Sia Eragon che Arya sono interrogati, drogati, e nel caso dell'elfa anche torturati e avvelenati, dallo spettro Durza. Gil'ead riappare poi in \"Brisingr\", dove \u00e8 luogo della battaglia che nel finale del libro si svolge parallelamente a quella di Feinster. Gli elfi, guidati dalla regina Islanzadi, conquistano la citt\u00e0 ma nei cieli di Gil'ead muoiono Oromis e il corpo del suo drago Glaedr, uccisi dal re Galbatorix attraverso Murtagh e Castigo. Con la sua dipartita, Oromis perde la sua preziosissima spada bronzea Naegling, nella cui gemma incastonata nel pomolo aveva conservato e accumulato una quantit\u00e0 di energia straordinaria.\nValli.\nValle Palancar.\n\u00c8 una vallata incastrata tra le alture della Grande Dorsale, solcata per intero dal fiume Anora. Solo due villaggi vi sorgono: Carvahall e Therinsford. Come un antico guardiano della valle s'innalza l'Utgard, montagna convertita anticamente in avamposto dei Cavalieri per controllare l'antico re umano Palancar, da cui la valle prende il nome. Il Re Palancar era soprannominato \"Il Pazzo\", ma non si specifica quali azioni gli hanno valso questo nome.\nIn \"Brisingr\" l'autore ha scritto una sezione di una pagina intitolata \"L'Origine dei nomi\" in cui spiega che anche in Alaga\u00ebsia, come nel mondo reale, il nome dei luoghi \u00e8 stato dato delle varie civilt\u00e0 ivi stabilitesi:"}
{"id": "618842", "revid": "15431", "url": "https://it.wikipedia.org/wiki?curid=618842", "title": "Kunsthaus Zurich di Zurigo", "text": ""}
{"id": "618845", "revid": "1442080", "url": "https://it.wikipedia.org/wiki?curid=618845", "title": "Mustafa Balel", "text": "Biografia.\nLaureato presso la Facolt\u00e0 di Lingua e letteratura francese presso l'Universit\u00e0 di Gazi, Ankara. Durante la scrittura raccolte di racconti, ha tradotto quaranta libri di quella lingua. Le sue opere sono state tradotte in diverse lingue, tra cui francese, inglese, portoghese, bulgaro, rumeno e persiano. "}
{"id": "618846", "revid": "46931", "url": "https://it.wikipedia.org/wiki?curid=618846", "title": "Nanuya", "text": ""}
{"id": "618847", "revid": "125826301", "url": "https://it.wikipedia.org/wiki?curid=618847", "title": "Seconda guerra di mafia", "text": "La seconda guerra di mafia fu un conflitto interno a Cosa nostra svoltosi in Sicilia tra il 1981 e il 1984, che vide l'affermarsi del clan dei corleonesi come fazione egemone.\nIl conflitto scatur\u00ec da una forte instabilit\u00e0 interna all'organizzazione mafiosa, scossa dai nuovi grossissimi interessi del traffico internazionale di eroina e delle nuove ambizioni della fazione di Corleone capeggiata da Tot\u00f2 Riina, Bernardo Provenzano e Leoluca Bagarella. \nIn quegli anni si registra l'ascesa dei \"Clan dei Corleonesi\", i quali impongono il proprio potere criminale con vari omicidi, spesso riportati in primo piani dalla stampa locale come nel caso del quotidiano palermitano \"L'Ora\", che arriver\u00e0 a titolare le sue prime pagine enumerando le vittime dei conflitti tra fazioni mafiose rivali. Tra le vittime di Cosa nostra vi furono anche personaggi come Pio La Torre, principale artefice della legge Rognoni-La Torre, e il generale dell'Arma dei Carabinieri Carlo Alberto dalla Chiesa.\nAntefatti.\nIl contesto storico.\nDopo la prima guerra di mafia degli anni 1960, gli arresti e il successivo processo di Catanzaro, i boss sopravvissuti si legarono in una Commissione interprovinciale, allo scopo di evitare nuovi conflitti trovando un equilibrio tra le varie famiglie mafiose siciliane. Secondo il collaboratore di giustizia Antonino Calderone, la guerra ebbe origine nei primi anni settanta dalle ruggini tra i boss di Palermo e il clan dei corleonesi, considerati in ascesa: Gaetano Badalamenti (\"boss\" di Cinisi) aveva organizzato un traffico di stupefacenti senza autorizzazione della Commissione, che provoc\u00f2 il risentimento di Salvatore Riina (boss rivale, di Corleone): i due legarono con altri boss siciliani mettendoli contro la fazione palermitana di Badalamenti (e dei suoi associati Stefano Bontate, Giuseppe Di Cristina e Giuseppe Calderone), ingraziandoseli con denaro ottenuto dalle loro attivit\u00e0 illecite.\nLa situazione precipit\u00f2 e nel gennaio 1978 Badalamenti, Di Cristina e Calderone incontrarono il \"boss\" Salvatore \"Cicchiteddu\" Greco, giunto dal Venezuela dove risiedeva, per discutere sull'eliminazione di Francesco Madonia, capo della \"cosca\" di Vallelunga Pratameno, il quale era sospettato di aver ordinato un fallito agguato ai danni di Di Cristina su istigazione di Salvatore Riina, a cui era strettamente legato; Greco per\u00f2 consigli\u00f2 di rimandare ogni decisione a data successiva ma, ripartito per Caracas, vi mor\u00ec prematuramente per cause naturali. In seguito alla morte di Greco, Madonia venne ucciso il 16 marzo da Di Cristina e da Salvatore Pillera, inviato da Calderone. Riina invece accus\u00f2 Badalamenti di aver ordinato l'omicidio di Madonia senza autorizzazione (della commissione) e lo mise in minoranza, facendolo espellere dalla sua Famiglia e facendolo sostituire come capo della \"Commissione\" da Michele Greco, un suo associato; Badalamenti fugg\u00ec in Brasile per timore di essere eliminato. Per queste ragioni Di Cristina tent\u00f2 di mettersi in contatto con i Carabinieri, accusando Riina e il suo luogotenente Bernardo Provenzano di essere i capi dei Corleonesi e di essere responsabili di numerosi omicidi; alcuni giorni dopo le sue confessioni, Di Cristina venne ucciso a Palermo e la stessa sorte tocc\u00f2 a Calderone qualche tempo dopo. Intanto Riina e Bontate fecero nominare nuovi capimandamento tra i loro associati attraverso Michele Greco ma a ottenere la maggioranza furono i Corleonesi, che riuscirono a fare approvare dalla \"Commissione\" numerosi \"omicidi eccellenti\" (Michele Reina, Boris Giuliano, Cesare Terranova, Piersanti Mattarella, Emanuele Basile), provocando la disapprovazione della fazione di Bontate, in particolare di Salvatore Inzerillo, che reag\u00ec facendo assassinare il giudice Gaetano Costa senza l'approvazione della \"Commissione\".\nTra gli avvenimenti prodromici pi\u00f9 importanti si registrarono:\nA seguito dell'omicidio di Giuseppe Russo e del tentato omicidio di Giuseppe Di Cristina, si evince sempre di pi\u00f9 la separazione, dentro Cosa Nostra, in due fazioni opposte: quella della \"mafia tradizionale\" o \"ala moderata\" capeggiata da Stefano Bontate, Gaetano Badalamenti e Salvatore Inzerillo, e quella dei corleonesi capeggiata da Salvatore Riina:\nEventi preliminari.\nLe prime frizioni tra gli schieramenti si manifestarono verso la fine degli anni 1970; i Corleonesi nel 1978 espulsero dalla \"Commissione\" Gaetano Badalamenti, accusandolo di essere responsabile, insieme a Giuseppe Di Cristina e Stefano Bontate, dell'omicidio di Francesco Madonia di Vallelunga. Al posto di Badalamenti, nella Commissione di Cosa Nostra, viene posto come segretario Michele Greco, boss di Croceverde-Giardini, detto il Papa a causa delle sue abilit\u00e0 nel mediare controversie tra diverse famiglie mafiose. Come riferito dal pentito Antonino Calderone, questa nomina fu vista con molto sospetto da Giuseppe Calderone ed altri della sua corrente, data la personalit\u00e0 scialba e debole del Michele Greco, ma vennero rassicurati da Nicola \"Nicolazzo\" Greco e da Antonino Mineo, che garantivano di essere in grado di influenzare Michele Greco da dietro le quinte per mantenere la pace. Questo per\u00f2 si rivel\u00f2 un grave errore di valutazione, poich\u00e9 Michele Greco era segretamente alleato con Salvatore Riina e condivideva i suoi propositi di sterminio verso la fazione opposta. Stefano Bontate e Giuseppe Calderone negarono qualsiasi coinvolgimento nell'omicidio di Madonia, e Bontate rifiut\u00f2 la richiesta di dimettersi da capo famiglia. La situazione divenne molto tesa al punto tale che sia Bontate sia Calderone giravano con macchina blindata e guardie del corpo, temendo un attentato. Alla fine, tuttavia, vi fu una riappacificazione, e Bontate e Calderone rimasero in carica fino al loro omicidio. Calderone tuttavia venne ucciso quindici giorni dopo la ricomposizione della famiglia di Catania. Con la morte di Calderone, la citt\u00e0 etnea passava nelle mani di Nitto Santapaola, altro alleato dei Corleonesi. Nel 1979 veniva cooptato come capo mandamento anche il famigerato Pino Greco \"Scarpuzzedda\" che aveva gi\u00e0 ampiamente dimostrato la sua lealt\u00e0 ai corleonesi uccidendo personalmente il Colonnello Russo. Tommaso Buscetta nel 1980 usc\u00ec dal carcere in cui era stato rinchiuso in America Latina e trascorse alcuni mesi a Palermo. Fu, forse, l\u2019unico a comprendere ci\u00f2 che stava per accadere. Avvert\u00ec Inzerillo e Bontate dell\u2019imminente faida ma questi, fortemente concentrati al business della droga, minimizzavano il pericolo nei loro confronti e, anzi, gli chiesero di rimanere a Palermo. Il boss non volle ascoltarli e prefer\u00ec tornare all\u2019estero, nello specifico in Brasile. Gi\u00e0 il 13 Agosto 1980 Eric Chalier, un trafficante di stupefacenti, essendosi incontrato a Palermo (per la consegna di danaro proveniente da detto traffico) con Francesco Mafara, aveva ricevuto da quest'ultimo (essendo egli implicato anche nel commercio delle armi) una richiesta per la fornitura di armi, cannocchiali per fucili di precisione, dispositivi per la visione notturna, giubbotti antiproiettile ed altro. Il Mafara aveva motivato la richiesta asserendo di prevedere come imminente uno scontro armato fra opposte fazioni mafiose.\n Salvatore Facella e Rosolino Rizzo, tutti appartenenti ai Corleonesi. Rizzo in particolare \u00e8 un fedelissimo di Provenzano e assumer\u00e0 il comando della famiglia di Cerda. \n Viene ucciso in casa propria con due colpi di lupara.\nAll'inizio del 1981 Stefano Bontate diede l'ordine di eliminare Salvatore Riina. I boss Bontate, Inzerillo, Spatola, Panno e tutta la \"vecchia guardia\" mafiosa si incontrarono ripetutamente per organizzare un piano per uccidere Tot\u00f2 Riina. Ma il capo dei Corleonesi, venuto a conoscenza del piano su soffiata di Michele Greco, l'11 marzo fece sparire il boss di Casteldaccia Giuseppe \"Piddu\" Panno. Giuseppe Panno era un vecchio capo famiglia di Casteldaccia, strettamente legato a Bontate, e \"uomo d'onore\" di stampo antico che, disgustato dalla piega che avevano preso gli avvenimenti e dell'imbarbarimento di Cosa nostra, aveva rifiutato di riprendere in seno alla Commissione il posto che aveva ai tempi di \"cicchitteddu\"; \u00e8 evidente che la sua autorevole presenza avrebbe costituito serio ostacolo al disegno dei Corleonesi e dei loro alleati di eliminare gli avversari. Bontate reag\u00ec facendo ammazzare due uomini vicini a Riina: Angelo Graziano e Stefano Giaconia. In particolare, nel mese di marzo vi fu l'omicidio di Giovanni Ambrogio, il duplice omicidio di Angelo Graziano e Stefano Giaconia e quello del rappresentante della provincia di Agrigento Giuseppe Settecasi, avvenuto nel capoluogo di provincia il 23 marzo 1981.\nLo svolgimento.\n1981.\nL\u2019inizio dello scontro si fa risalire al 23 aprile del 1981 con l'assassinio, ordinato da Riina, di Stefano Bontate; questi mentre stava rincasando dopo aver festeggiato il suo compleanno viene assalito mentre alla guida della sua Alfa Romeo Giulietta 2000 e ucciso da un gruppo di fuoco armato con AK-47 e fucile a pallettoni. L'11 maggio appena venne assassinato Salvatore Inzerillo, detto Totuccio, capo della \u201cfamiglia\u201d di Passo di Rigano e con tanti \u201ccugini\u201d dall'altra parte dell'Atlantico, a Cherry Hill: i Gambino d'America. Gli altri due boss della fazione palermitana, Buscetta e Badalamenti, riescono probabilmente a evitare la morte solo perch\u00e9 in quei giorni si trovano all\u2019estero. La reazione della mafia di Palermo tarda ad arrivare. Le cosche del capoluogo sono molto pi\u00f9 ricche dei Corleonesi, ma non sono pronte ad affrontare la guerra. Riina, invece, organizza un vero e proprio esercito pronto a uccidere e eventualmente anche a morire per lui. Nei mesi che seguono, vengono uccise un centinaio di persone ritenute vicine alle famiglie Bontate e Inzerillo.\nNel periodo successivo all'omicidio Inzerillo, Girolamo Teresi (vicecapo della Famiglia di Bontate) venne attirato in un'imboscata insieme a quattro suoi uomini: vennero tutti strangolati e fatti sparire. Nello stesso periodo Salvatore Contorno, un ex uomo di Bontate, sopravvisse a un agguato a colpi di Kalashnikov nelle strade di Brancaccio, tesogli da un commando di \"killer\" guidati da Giuseppe Greco detto \u201cScarpuzzedda\u201d. Rosario Riccobono, un tempo legato alla fazione di Bontate, pass\u00f2 dalla parte dei Corleonesi e, per loro conto, attir\u00f2 Emanuele D'Agostino (un ex uomo di Bontate) in un'imboscata, nella quale venne ucciso e fatto sparire nel nulla. Con la soppressione, quindi, del D'Agostino viene meno un grosso personaggio, pari almeno a Salvatore Contorno, che aveva le qualit\u00e0 per organizzare la vendetta contro i corleonesi e i loro alleati. Ancor pi\u00f9 decisiva \u00e8 stata l'eliminazione di Girolamo Teresi, potente vice-capo della famiglia di S. Maria di Ges\u00f9, i cui rapporti con Stefano Bontade erano gi\u00e0 venuti alla luce nel cosiddetto processo dei 114. Giuseppe Inzerillo, figlio diciassettenne del defunto Salvatore che aveva promesso di vendicare uccidendo con le sue mani lo stesso Riina, venne rapito; secondo alcune fonti Giuseppe Greco \u201cScarpuzzedda\u201d prima gli tagli\u00f2 il braccio con un colpo di accetta e poi lo uccise con un colpo alla nuca. Pochi giorni dopo Santo Inzerillo (fratello di Salvatore), venne catturato dai Corleonesi insieme a suo zio Calogero Di Maggio: i due vennero strangolati e i loro cadaveri fatti sparire.\nIn seguito a questi omicidi, Paul Castellano, capo della Famiglia Gambino di Brooklyn, invi\u00f2 i mafiosi Rosario Naimo e John Gambino (imparentato con gli Inzerillo) a Palermo per avere delle direttive dalla \"Commissione\" poich\u00e9 numerosi parenti superstiti di Inzerillo erano fuggiti negli Stati Uniti; la \"Commissione\" stabil\u00ec che i parenti superstiti di Inzerillo avrebbero avuta salva la vita a condizione che non tornassero pi\u00f9 in Sicilia ma, in cambio della loro fuga, Naimo e Gambino dovevano trovare e uccidere Antonino e Pietro Inzerillo, rispettivamente zio e fratello del defunto Salvatore, fuggiti anch'essi negli Stati Uniti: Antonino Inzerillo rimase vittima della \u00ablupara bianca\u00bb a Brooklyn mentre il cadavere di Pietro venne ritrovato nel bagagliaio di un'auto a Mount Laurel, nel New Jersey, con una mazzetta di dollari in bocca e tra i genitali (14 gennaio 1982). Alla fine della guerra di Inzerillo ne cadranno ventuno. Undici i Badalamenti uccisi. Undici anche i parenti di Tommaso Buscetta che verranno ammazzati.\n1982.\nNel gennaio 1982 i Corleonesi decisero l'eliminazione di Tommaso Buscetta (che risiedeva in Brasile), considerato pericoloso perch\u00e9 era stato strettamente legato a Bontate e Badalamenti. Intanto si scatenano una serie di vendette trasversali contro Giovannello Greco (membro della famiglia di Ciaculli) e Pietro Marchese (membro della \"cosca\" di Corso dei Mille), ritenuti \"traditori\" dai Corleonesi perch\u00e9 erano stati amici di Salvatore Inzerillo e Gaetano Badalamenti ed avevano promesso a Bontate di uccidere Riina: i due infatti avevano cercato di attirare in un tranello Michele Greco ma vengono subito scoperti e tentarono una fuga in Brasile, nella speranza di trovare la protezione di Badalamenti e Buscetta; Greco e Marchese, insieme ai loro complici Antonio \"Tony\" Spica e Rosario Spitaleri, vengono per\u00f2 bloccati a Zurigo ed estradati in Italia: Greco, ottenuta la libert\u00e0 provvisoria, si diede alla latitanza all'estero (verr\u00e0 arrestato in Spagna soltanto nel 1997) mentre Marchese viene trasferito nel carcere dell'Ucciardone e l\u00ec viene ucciso da altri detenuti il 25 febbraio 1982. Gaetano Badalamenti voleva a qualunque costo tentare di riprendere in mano la situazione, come egli stesso aveva confidato a Vincenzo Grado, dicendo che sperava di ottenere l'appoggio della mafia calabrese, e come risulta da alcune telefonate intercettate di prossimi congiunti del detto Badalamenti, in cui si parla dell'invio in Sicilia di una squadra per compiere eclatanti uccisioni di avversari. Egli, quindi, andando a trovare Buscetta in Brasile voleva convincerlo a scendere in campo contro i corleonesi. Nell'estate 1982 finirono uccisi anche il fratello e lo zio di Pietro Marchese e la stessa fine fecero il padre, lo zio, il suocero, il cognato di Giovannello Greco, il quale si vendic\u00f2 cercando di sparare al cugino Giuseppe Greco \u201cScarpuzzedda\u201d ma senza riuscire a ucciderlo (25 dicembre 1982). Questo provoc\u00f2 un accanimento contro i parenti di Badalamenti e Buscetta, sospettati dai Corleonesi di sostenere Giovannello Greco: gi\u00e0 nel settembre 1982 due figli di Buscetta vennero inghiottiti dalla \u00ablupara bianca\u00bb e un cognato venne ucciso mentre il 29 dicembre tocc\u00f2 al fratello Vincenzo e al nipote Benedetto. Tutte le famiglie men che affidabili venivano costrette ad abbandonare precipitosamente le loro abitazioni ai Ciaculli, e le strade interpoderali della borgata, come \u00e8 emerso dalle indagini di polizia e carabinieri, venivano munite di un sistema tale di cancelli e di transennature da rendere presso che impossibile un'agevole circolazione e quindi un fattivo intervento delle forze dell'ordine.\n1982 (mese e giorno incerti); omicidio di Filippo D'Angelo, parente di Pietro Marchese, ucciso in Corso dei Mille.\n1984.\n22 agosto 1984: sparisce tramite lupara bianca Santo Caldarella, originario di Siculliana e fedelissimo di Pasquale Cuntrera e Alfonso Caruana, invisi ai Corleonesi. A questo omicidio si ricollegano altri eventi della seconda guerra di mafia: infatti tra il 1981 e il 1982 Carmelo Colletti organizza gli omicidi di Giuseppe Settecasi (23 marzo 1981), Leonardo Caruana (2 settembre 1981) mentre nel 1982 Francesco Di Carlo, trafficante di stupefacenti facente parte della Famiglia di Altofonte) viene espulso da Cosa Nostra ma viene risparmiato essendo comunque appartenente allo schieramento Corleonese. Ufficialmente viene posato per essersi impossessato di soldi dell\u2019organizzazione, ma ufficiosamente il motivo dell\u2019espulsione \u00e8 da ricercarsi nel suo rifiuto di consegnare Pasquale Cuntrera ed Alfonso Caruana (partner di Di Carlo nel traffico di stupefacenti) a Tot\u00f2 Riina. Con l\u2019omicidio di Santo Caldarella e dei suoi fedelissimi si conclude la faida sull\u2019asse Siculiana-Cattolica Eraclea-Alessandria della Rocca.\nCaldarella era il referente dei Cuntrera-Caruana su Roma. \nL'area interessata e avvenimenti contemporanei.\nDecine di morti anche in provincia di Palermo, tra Bagheria, Casteldaccia e Villabate, una zona che verr\u00e0 chiamata dalla stampa nazionale \"il triangolo della morte\": ai caduti dell'organizzazione si aggiunsero anche altre vittime come magistrati, giornalisti, politici e uomini delle forze di polizia italiane.\nAlla recrudescenza della violenza mafiosa in provincia che coincideva con la permanenza a Palermo del prefetto Carlo Alberto dalla Chiesa, generale dei carabinieri in congedo, reduce dal successo contro le brigate rosse, che aveva prestato servizio a Corleone tra il '66 e il '73. Dalla Chiesa arriv\u00f2 in Sicilia due giorni dopo l'omicidio di Pio La Torre; il neo-prefetto appena insediatosi a Villa Malfitano Whitaker, sede della prefettura, dispose la perquisizione negli uffici di alcune esattorie siciliane, in particolare quelle dei cugini Nino e Ignazio Salvo, venne tuttavia assassinato\u00a0\u2013 insieme alla giovane moglie Emanuela Setti Carraro \u2013 il 3 settembre dello stesso anno.\nIl 9 luglio 1983, Giovanni Falcone in collaborazione con Rocco Chinnici avrebbe emesse 14 mandati di cattura per l'omicidio del generale Dalla Chiesa, di sua moglie e dell'agente Russo. Tra i mandanti furono individuati Salvatore Riina, Bernardo Provenzano, Nen\u00e8 Geraci, Bernardo Brusca e Michele Greco. Venti giorni dopo a Palermo in via Giuseppe Pipitone Federico, furono assassinati il magistrato Rocco Chinnici, i carabinieri della scorta Mario Trapassi e Salvatore Bartolotta, ed il portinaio di un edificio, Stefano Li Sacchi."}
{"id": "618852", "revid": "729019", "url": "https://it.wikipedia.org/wiki?curid=618852", "title": "Serie Tp42", "text": "La serie 42 di siluri leggeri svedesi da 400mm \u00e8 stata prodotta a partire dal 1976. Questa serie di siluri ha seguito la precedente, denominata Tp41; la nuova generazione, partita col modello Tp42, \u00e8 proseguita con il Tp422, poi il Tp 423, Tp 427 ed infine il Tp432. Esse sono armi prodotte dalla FFV e hanno la caratteristica di essere filoguidate per ottenere un cono di ricerca nelle difficili condizioni date dai bassi fondali del mar Baltico; inoltre sono dotate di una testa di ricerca autonoma e di una velocit\u00e0 a scelta tra i 25 nodi che garantiscono i 20 km di gittata e una velocit\u00e0 massima con percorrenza inferiore.\nVersioni.\nA parit\u00e0 di modello, la lunghezza variava da 2,44 m a 2,62 m in base alla presenza o meno del dispensatore di cavo, che conteneva vari chilometri di cavo guida per il comando a distanza; la versione da elicottero ne era priva in quanto non si pu\u00f2 controllare un siluro via cavo da un mezzo aereo, poich\u00e9 lo stesso cavo andrebbe in tensione strappandosi. L'arma \u00e8 provvista di innesco da impatto e sensore di prossimit\u00e0."}
{"id": "618854", "revid": "123954184", "url": "https://it.wikipedia.org/wiki?curid=618854", "title": "Sebastiano Timpanaro", "text": "Biografia.\nFiglio di Sebastiano Timpanaro senior e di Maria Timpanaro Cardini, studi\u00f2 a Firenze col celebre filologo classico Giorgio Pasquali, membro tra l'altro dell'Accademia Nazionale dei Lincei e della British Academy.\nScelse di rifiutare la carriera di insegnamento universitario, senza per\u00f2 rinunciare a un'attivit\u00e0 scientifica davvero imponente, indirizzata verso la filologia latina e greca, la letteratura italiana e alcuni grandi temi filosofici dell'Ottocento e del Novecento: il marxismo, il materialismo e la psicoanalisi freudiana.\nS'impegn\u00f2 anche in politica, militando inizialmente nella sinistra interna del Partito Socialista Italiano; nel 1964 ader\u00ec al Psiup e nei primi anni settanta al Pdup. In seguito, rimanendo coerente con le sue idee leniniste, guard\u00f2 con interesse al progetto di Rifondazione Comunista, senza per\u00f2 mai aderire al partito.\nTimpanaro e Lachmann.\nNella fondamentale monografia \"La genesi del metodo del Lachmann\", edita per la prima volta nel 1963, Timpanaro ripercorre i lineamenti di storia della filologia, con particolare riferimento alle molteplici intuizioni e agli spunti che hanno preceduto l'opera di Karl Lachmann e a cui lo studioso tedesco aveva poi dato una sistematica e organica formulazione; ancor oggi il cosiddetto metodo di Lachmann, pur rivisitato nel corso dei decenni, rimane basilare per approntare l'edizione critica di un testo, soprattutto di un autore latino o greco.\nTimpanaro e \"L'infinito\".\nIn un articolo del 1966, intitolato \"Di alcune falsificazioni di scritti leopardiani\", Timpanaro ha fornito la dimostrazione che i tre abbozzi de \"L'infinito\" di Giacomo Leopardi, pubblicati in \"Tutte le opere\", a cura di Francesco Flora, Milano, Arnoldo Mondadori Editore, 1940, sono in realt\u00e0 dei falsi."}
{"id": "618855", "revid": "124758722", "url": "https://it.wikipedia.org/wiki?curid=618855", "title": "Pancratium maritimum", "text": "Il giglio di mare (Pancratium maritimum ) \u00e8 una pianta bulbosa della famiglia delle Amaryllidaceae, che cresce spontaneamente sui litorali sabbiosi del Mar Mediterraneo e del Mar Nero.\nPu\u00f2 essere anche coltivato come pianta ornamentale.\nEtimologia.\n\"Pancratium\" viene dal greco \u03c0\u03b1\u03bd (\"pan\", \"tutto\") e \u03ba\u03c1\u03b1\u03c4\u03c5\u03c2 (\"cratys\", \"potente\") in allusione alle supposte virt\u00f9 medicinali.\n\"Maritimum\" viene dal latino \"mare\", per via del suo habitat costiero.\nDescrizione.\n\"Pancratium maritimum\" \u00e8 una pianta perenne bulbosa, con fusto alto sino a 40\u00a0cm e ampie foglie lineari.\nI fiori, da 3 a 15, bianchi e lunghi fino a 15\u00a0cm, sono riuniti in infiorescenze ad ombrella; si aprono tra luglio e ottobre. I fiori hanno un profumo intenso e persistente di giglio, che diventa percepibile principalmente durante le notti d'estate senza vento.\nIl frutto \u00e8 una capsula contenente semi neri lucidi di forma irregolare. \nBiologia.\n\"Pancratium maritimum\" \u00e8 impollinato, per impollinazione incrociata, dalle falene della famiglia Sphingidae, tra cui la sfinge del convolvolo. Questi insetti visitano il fiore solo quando la velocit\u00e0 del vento \u00e8 inferiore a 2 metri al secondo. In alcune aree geografiche l'impollinazione pu\u00f2 essere mediata da piccoli rettili, come p.es. \"Podarcis lilfordi\" nelle isole Baleari .\nI semi sono molto leggeri e galleggiano, cosicch\u00e9 la disseminazione avviene sia tramite il vento che attraverso le correnti marine.\nLa specie produce diversi alcaloidi tra cui licorina, maritidina, licoramina e galantamina.\nDistribuzione e habitat.\nCresce sui litorali sabbiosi del Mar Mediterraneo e del Mar Nero, dal Portogallo, Marocco e le Isole Canarie fino a est in Turchia, Siria, Palestina, Israele e Caucaso. Pu\u00f2 essere osservato anche nella Bulgaria meridionale e nel nord della Turchia e sulle coste della Georgia nel Mar Nero, dove la specie \u00e8 minacciata di estinzione. \u00c8 anche naturalizzato nel sud della California, nelle Bermuda e nelle isole Azzorre.\nIn Italia lo si pu\u00f2 osservare sulle dune costiere di tutte le regioni salvo il Friuli-Venezia Giulia. In particolare da occidente a oriente \u00e8 presente in Liguria, Toscana, Lazio, Campania, Basilicata, specialmente nella fascia ionica, Calabria, Sicilia, Sardegna, Puglia, specialmente nel Salento, Molise, Abruzzo, Marche, Emilia-Romagna e Veneto.\nFacilmente coltivabile, ma richiede una posizione molto soleggiata e un terreno sabbioso molto ben drenato. Ha bisogno di estati calde per indurre la fioritura, mentre una fioritura timida pu\u00f2 avvenire in climi pi\u00f9 freschi. Tollera temperature fino a circa -5\u00b0. La propagazione avviene per seme o divisione dopo la fioritura. Piantine possono fiorire nel loro terzo o quarto anno di vita.\nCultura.\nIl nome ebraico per il fiore \u00e8 \u05d7\u05d1\u05e6\u05dc\u05ea \u05d4\u05d7\u05d5\u05e3 (khavatselet ha-Khof), strettamente legato alla rosa di Sharon (khavatselet ha-Sharon - \u05d7\u05d1\u05e6\u05dc\u05ea \u05d4\u05e9\u05e8\u05d5\u05df), menzionata nel Cantico dei Cantici. Dal momento che la pianta cresce sulla pianura di Sharon della costa del Mar Mediterraneo, si suppone che il passo biblico possa fare riferimento a questo fiore."}
{"id": "618857", "revid": "60395", "url": "https://it.wikipedia.org/wiki?curid=618857", "title": "Peziza austriaca", "text": ""}
{"id": "618860", "revid": "46931", "url": "https://it.wikipedia.org/wiki?curid=618860", "title": "Kuakua", "text": ""}
{"id": "618861", "revid": "71155", "url": "https://it.wikipedia.org/wiki?curid=618861", "title": "Fontana Maggiore", "text": "La Fontana Maggiore capolavoro della scultura medievale, situata al centro di piazza IV Novembre (gi\u00e0 \"piazza Grande\"), \u00e8 il monumento simbolo della citt\u00e0 di Perugia . \nStoria.\nLa fontana monumentale fu progettata da fr\u00e0 Bevignate da Cingoli e realizzata tra il 1275 ed il 1277 per celebrare l'arrivo dell'acqua nell'acropoli della citt\u00e0, grazie al nuovo acquedotto. Bevignate, pot\u00e9 contare sulla collaborazione di altri valenti personaggi, quali Boninsegna Veneziano, ingegnere idraulico, che realizz\u00f2 un\u2019impresa di straordinaria arditezza, riuscendo a convogliare le acque provenienti dal monte Pacciano, situato a pochi chilometri,senza l\u2019ausilio di pompe. Con l\u2019utilizzo di un condotto forzato a pressione riusc\u00ec a imprimere all\u2019acqua il moto inverso, ovvero l'acqua scorreva in salita anzich\u00e9 in discesa. Altro collaboratore fu il fonditore Rosso Padellaio, che realizz\u00f2 la parte superiore bronzea. A partire dal 1278 furono collocate le numerose formelle marmoree, scolpite dagli scultori pi\u00f9 importanti dell'epoca: Nicola Pisano, formatosi alla scuola foggiana di architettura e scultura di Federico II, in collaborazione con il figlio Giovanni.\nLa fontana venne danneggiata dal terremoto del 1348, con conseguente ricostruzione arbitraria dell'ordine dei pannelli; \u00e8 stata sottoposta a restauro una prima volta nel 1948/49 e poi ancora nel 1995/99.\nServ\u00ec d'ispirazione a Jacopo di Grondalo per la costruzione della fontana Sturinalto di Fabriano, nel 1285.\nNei primi anni del Novecento fu restaurata dall'architetto Giuseppe Sacconi.\nDescrizione.\nLa fontana, predisposta in bottega e poi montata al centro della piazza, fu realizzata in pietra di Assisi. \u00c8 costituita da due vasche marmoree poligonali concentriche sormontate da una tazza bronzea (opera del fonditore perugino Rosso Padellaio) ornata da un gruppo bronzeo di figure femminili (forse ninfe) dal quale sgorga l'acqua.\nLa vasca inferiore \u00e8 costituita di 25 specchi ciascuno suddiviso in 2 formelle che descrivono i 12 mesi dell'anno, ognuno dei quali \u00e8 accompagnato dal simbolo zodiacale. Ad ogni mese sono associati momenti della vita quotidiana e il lavoro agricolo che lo contraddistingue. Come in altre sculture coeve d'Europa che rappresentano i mesi, il lavoro materiale acquista dignit\u00e0, e in questa vasca viene rappresentato insieme alle arti liberali, alla Filosofia, ai personaggi della Bibbia e della storia di Roma, in quest'ordine:\nNella vasca superiore, sono 24 statue poste agli spigoli, che rappresentano santi e personaggi mitologici e biblici, del nuovo e vecchio testamento. Come nel bacino inferiore si constata la non contrapposizione della nuova civilt\u00e0 giudaico-cristiana con l'antica greco-romana, ma vengono armonizzate ponendosi in continuit\u00e0 . La vasca si legge come una rosa dei venti, in ogni punto cardinale ci sono dei personaggi fondamentali, ciascuno di loro \u00e8 collegato ad altri personaggi pertinenti; come la rappresentazione dell\"Augusta Perusia\" con la cornucopia in grembo, che trae nutrimento dalle spighe di grano portate dalla signora di \"Chiusi (\"un tempo il granaio di Perugia) e dai pesci donati dalla ninfa del lago Trasimeno, \"Domina lacus\". Poi seguono tutti i personaggi legati alla citt\u00e0. Nel punto cardinale opposto a Nord \u00e8 \"Euliste\" , il mitico fondatore di Perugia. Ad ovest \u00e8 \"Roma\" , in relazione alla rappresentazione della \"romana Chiesa e\" della \"Divinitas Excelsa (Teologia) e\" dei Santi \"Pietro - Paolo.\" Un altro personaggio cardine posto ad est, \u00e8 \"S. Giovanni Battista\", per il ruolo dell'acqua non solo come elemento vitale, ma al contempo sacrale, \u00e8 abbinato a Salom\u00e8 ed altri personaggi biblici.\nQueste sono le rappresentazioni delle 24 statue:\nNella cornice inferiore della seconda vasca sono scolpiti dei versi latini con abbreviazioni epigrafiche che, oltre a fornire informazioni sugli autori e sulla data dell'opera, sono un invito a scoprirla e ad interpretarla: \u201cGuarda tu che passi questa fontana dal lieto mormorio, se osservi bene puoi vedere cose mirabili\u2026.\u201d\nFrancobollo.\nNel 1974 le Poste Italiane hanno dedicato alla Fontana Maggiore un francobollo da Lire 40, della serie \"Fontane d'Italia\"."}
{"id": "618862", "revid": "46931", "url": "https://it.wikipedia.org/wiki?curid=618862", "title": "Uruba-Tapuya", "text": ""}
{"id": "618865", "revid": "46931", "url": "https://it.wikipedia.org/wiki?curid=618865", "title": "Uruba Tapuya", "text": ""}
{"id": "618869", "revid": "46931", "url": "https://it.wikipedia.org/wiki?curid=618869", "title": "Guajibo del Rio Arauca", "text": ""}
{"id": "618871", "revid": "46931", "url": "https://it.wikipedia.org/wiki?curid=618871", "title": "Nasa Yuwe", "text": ""}
{"id": "618872", "revid": "287204", "url": "https://it.wikipedia.org/wiki?curid=618872", "title": "Paez", "text": ""}
{"id": "618873", "revid": "228587", "url": "https://it.wikipedia.org/wiki?curid=618873", "title": "Epena", "text": ""}
{"id": "618874", "revid": "767487", "url": "https://it.wikipedia.org/wiki?curid=618874", "title": "Rough (gruppo musicale)", "text": "I Rough erano un gruppo musicale formatosi a Torino ad inizio anni ottanta.\nVengono considerati, con i bolognesi Nabat, tra le prime e pi\u00f9 importanti band Oi! italiane.\nStoria.\nSi formano nel 1981 ed iniziano rivisitando brani classici del punk inglese. Vengono individuati subito da Giulio Tedeschi, noto pioniere dell'underground\nmusicale italiano, che nel febbraio dell'anno dopo produrr\u00e0 per la Meccano Records un EP 7\" conosciuto come \"Torino \u00e8 la mia citt\u00e0\", dal titolo di uno dei 4 brani inediti presentati. Il debutto discografico coincide con il periodo di maggiore notoriet\u00e0: recensioni sulle riviste specializzate, interviste, concerti. Dopo alcuni cambi di formazione la band si scioglie nel 1984.\nAd inizio anni novanta il brano \"Torino \u00e8 la mia citt\u00e0\" diventer\u00e0, dopo essere stato reinterpretato da alcune band locali, molto popolare nei Paesi Baschi.\nPiero Maccarino, primo cantante della band, muore prematuramente nel maggio del 1999. A lui \u00e8 dedicato il brano degli Statuto \"Un fiore nel cemento\". Il batterista Nicola Paparella attualmente milita negli Africa Unite come percussionista ed \u00e8 pi\u00f9 conosciuto come Papa Nico."}
{"id": "618875", "revid": "6923", "url": "https://it.wikipedia.org/wiki?curid=618875", "title": "Tp61/613", "text": "Progettato dalla FFV, il siluro Tp61 era dotato di un'importante caratteristica, studiata da decenni ma senza successo, a causa della pericolosit\u00e0, da altre nazioni: la propulsione termica ad alta energia, con perossido d'idrogeno e alcol etilico, bruciati in un motore da 12 cilindri. Un tale tipo di siluro port\u00f2 alla perdita di un sottomarino inglese nel dopoguerra, ma gli svedesi riuscirono a farne un'arma affidabile e micidiale. La guida verteva sulla filoguida ma non su un sistema acustico, forse perch\u00e9 la velocit\u00e0 a cui questo siluro operava non consentiva ai sensori disponibili all'epoca di funzionare correttamente. La velocit\u00e0, 45 nodi per 20km, era quindi abbinata al controllo da parte del sommergibile, e rappresentava almeno 3 volte le possibilit\u00e0 di un normale siluro elettrico. Peraltro si tratta di un siluro molto pesante e grande rispetto ad altri.\nIl Tp613 \u00e8 ancora pi\u00f9 potente, entrato in servizio nel decennio successivo, con una autoguida attiva e un calcolatore di bordo sofisticato. Anche la portata \u00e8 superiore, a parit\u00e0 di velocit\u00e0. L'unico limite di questa potente arma, che non lascia scia nonostante i gas prodotti, \u00e8 che non \u00e8 bivalente: i sottomarini svedesi usano armi da 400mm assieme alle 533mm."}
{"id": "618876", "revid": "46931", "url": "https://it.wikipedia.org/wiki?curid=618876", "title": "Pioje", "text": ""}
{"id": "618878", "revid": "767487", "url": "https://it.wikipedia.org/wiki?curid=618878", "title": "Furio Di Castri", "text": "Biografia.\nSi avvicina alla musica all'et\u00e0 di 11 anni, iniziando a suonare la tromba, per poi passare al basso elettrico all'et\u00e0 di 13 e al contrabbasso a 19 anni.\nCarriera.\nNel 1973 registra il suo primo album Dedalus, Trident records.\nDal 1981 inizia a suonare con nomi di spicco della scena internazionale come Enrico Rava, Michel Petrucciani, Richard Galliano, Joe Lovano, Chet Baker, John Taylor, Lee Konitz, Paul Bley, Joe Henderson e nazionale come Massimo Urbani, Antonello Salis, Paolo Fresu e Rita Marcotulli.\nNel 1989 viene premiato tra i migliori talenti europei al New Jazz Meeting di Baden Baden, organizzato dalla RadioTelevisione Tedesca (Sudwestfunk).\nNel 1990 inizia la sua lunga collaborazione con Paolo Fresu, un progetto che vedr\u00e0 un turnover di diversi musicisti come John Taylor, Naco, Jon Balke, Pierre Favre e Antonello Salis. Dalla collaborazione con Salis nascer\u00e0, nel 1995, il trio \"PAF\".\nNel 1997 forma il gruppo \"Wooden you\" con Mauro Negri, Andrea Dulbecco e Bill Elgart e comincia a scrivere per formazioni allargate, sia in ambito concertistico che per progetti di teatro, danza e arte contemporanea.\nNel 2002 forma il quintetto Outline con Boyan Zulfikarpasic, Gianluca Petrella, Eric Vloeimans, Joel Allouche.\nNel 2005 forma il trio Ideal Standard con Dado Moroni e Gianluca Petrella.\nDal 2006 segue con Peppe Servillo, Rita Marcotulli, Javier Girotto, Fabrizio Bosso e Mattia Barbieri gli spettacoli \"Uomini in frac\", \"Memorie di Adriano\" e \"Pensieri e Parole,\" dedicati a Domenico Modugno, Adriano Celentano e Lucio Battisti.\nNel 2007 ha vinto il premio \"Insound\" come migliore contrabbassista italiano e nel 2008 \u00e8 stato invitato al World Bass Festival di Stuttgart e alla convention Bass2008 di Parigi.\nDal 2007 al 2011 si \u00e8 esibito in concerti di contrabbasso solo con lo spettacolo \"L'esigenza di andare verso il basso\" e con \"Zapping\" - con Nguyen Le, Eric Vloeimans, Rita Marcotulli, Joel Allouche, Mauro Negri, oltre a \"Il Vino all'Opera\" - con Antonello Salis, Mauro Ottolini, Mauro Negri e Michele Rabbia - e \"Furious Mingus\" - con Marco Tamburini e Achille Succi.\nHa collaborato a spettacoli teatrali e letture musicali con Lella Costa, Valter Malosti, David Riondino, Piergiorgio Odifreddi, Alessandro Benvenuti, Michele di Mauro, Giuliana Musso, composto sonorizzazioni ambientali per l'arte contemporanea per le installazioni di Stefano Arienti e di Pilar Gomez Cossio e improvvisazioni estemporanee per danza contemporanea con Giorgio Rossi e Sosta Palmizi\nHa prodotto lo spettacolo \"Space is the Place\" in occasione del Festivale della Scienza di Genova (2008) e dei Mondi di Galileo (Venezia 2009) con Arve Henriksen, Jon Balke, Patrice Heral e le video proiezioni di Marco di Castri.\nNel 2009 il suo album \"Zapping\" ha ottenuto una nomination come \"Best jazz album\" agli Italian Jazz Awards.\nDal 2012 al 2016 ha ideato e diretto il Torino Fringe Jazz festival di Torino. Nel 2017 e 2018 ha ideato e diretto il Firenze Fringe Jazz Festival\n\u00c8 direttore del Dipartimento di Jazz del Conservatorio Giuseppe Verdi di Torino. dal 2001. Insegna contrabbasso e basso elettrico al Conservatorio Paganini di Genova dal 2018. \u00c8 docente di contrabbasso e musica d'insieme ai Summer Jazz workshop di Siena Jazz dal 1990.\nDiscografia.\nCollaborazioni.\ncon Lingomania\nSideman.\ncon Afrodisia citt\u00e0 libera\ncon Franco Ambrosetti\ncon Chet Baker\ncon Piero Bassini\ncon Roberto Cipelli\ncon Bruno De Filippi\ncon Laurent Filipe\ncon Luca Flores\ncon Paolo Fresu\ncon Roberto Gatto\ncon Maurizio Giammarco\ncon Simone Guiducci\ncon Albert Landolt\ncon Guido Manusardi\ncon Carla Marcotulli\ncon G\u00e9rard Pansanel\ncon Michel Petrucciani\ncon Enrico Pieranunzi e Art Farmer\ncon Enrico Rava\ncon Aldo Romano\ncon Stefano Sabatini\ncon Dave Samuels e Giorgio Baiocco\ncon Nicola Stilo\ncon Pietro Tonolo\ncon Massimo Urbani\ncon \"Ornella Vanoni\"\ncon Kenny Wheeler\nCome sideman ha registrato pi\u00f9 di 150 album con artisti come Enrico Rava, Paolo Fresu, Kenny Wheeler, Paul Bley, Michel Petrucciani, John Taylor, Aldo Romano."}
{"id": "618880", "revid": "287204", "url": "https://it.wikipedia.org/wiki?curid=618880", "title": "Rough EP", "text": "Rough, pi\u00f9 noto come Torino \u00e8 la mia citt\u00e0, \u00e8 il primo ed unico EP del gruppo musicale Oi! torinese Rough, registrato nel febbraio 1982 con la produzione esecutiva di Giulio Tedeschi per l'etichetta discografica indipendente Meccano Records."}
{"id": "618883", "revid": "95049", "url": "https://it.wikipedia.org/wiki?curid=618883", "title": "Prenestino-Centocelle", "text": "Prenestino-Centocelle \u00e8 il diciannovesimo quartiere di Roma, indicato con Q. XIX.\nPrende il nome dalla via Prenestina e dalla zona di Centocelle.\nGeografia fisica.\nTerritorio.\nSi trova nell'area est della citt\u00e0.\nIl quartiere confina:\nStoria.\nSi forma ufficialmente nel 1961, ricavato dalla sezione orientale del territorio del quartiere Prenestino-Labicano compresa fra via Tor de Schiavi/viale della Primavera e viale Palmiro Togliatti. Sono ancora presenti targhe stradali con la numerazione Q. VII.\nIl quartiere \u00e8 stato oggetto, pi\u00f9 che della zona del Prenestino, nei primi anni del Novecento, di un forte insediamento urbano con conseguente abusivismo edilizio, che gli hanno conferito la caratteristica forma che ancora oggi ha.\nA causa della sua costituzione fu a lungo considerato un quartiere malfamato, anche se grazie alla sua netta crescita ed ai conseguenti cambiamenti nel tempo, oggi \u00e8 stata completamente cancellata la cattiva nomea del quartiere.\nFra l'altro vi risiede un antico forte militare, il Forte Prenestina, costruito nel 1884, oggi sede di attivit\u00e0 culturali.\nDurante l'occupazione tedesca il quartiere era una delle basi della banda partigiana del \"Gobbo del Quarticciolo\".\nGeografia antropica.\nUrbanistica.\nNel territorio del Prenestino-Centocelle si estende la zona urbanistica 7A Centocelle.\nOdonimia.\nCon via dei Castani, che costituisce la strada centrale del quartiere, e le vie di confine, via Prenestina, viale Palmiro Togliatti, via Casilina e l'asse costituito dal viale della Primavera con via di Tor de' Schiavi, il tema delle altre strade del quartiere \u00e8 la botanica.\nInfrastrutture e trasporti.\nL'odierna rete tranviaria \u00e8 ben strutturata, ed ha mantenuto due linee tranviarie, la 5 (gi\u00e0 516) e la 19, che vi fanno capolinea in piazza dei Gerani. Le due linee collegano il quartiere con il centro della citt\u00e0 (il 19 lo collega con San Pietro e il 5 arriva sino alla stazione di Roma Termini) passando per la via Prenestina.\nAeroporto di Roma-Centocelle.\nAccanto al quartiere, separato dalla via Casilina, si trova l'aeroporto di Roma-Centocelle da cui nel 1909 si alz\u00f2 in volo il primo aeroplano in Italia e che \u00e8 stato a lungo polo di riferimento della nascente aeronautica italiana. L'aeroporto ha alle spalle il Parco archeologico di Centocelle, una vasta area verde fruibile dai cittadini, servita dalla stazione Parco di Centocelle, in cui sono conservati resti di ville romane.\nNonostante la toponomastica ne conservi il nome, l'aeroporto si trova effettivamente all'interno del quartiere Don Bosco."}
{"id": "618887", "revid": "486946", "url": "https://it.wikipedia.org/wiki?curid=618887", "title": "A.C. Voghera", "text": ""}
{"id": "618888", "revid": "46931", "url": "https://it.wikipedia.org/wiki?curid=618888", "title": "Ember\u00e1-Tado", "text": ""}
{"id": "618889", "revid": "729019", "url": "https://it.wikipedia.org/wiki?curid=618889", "title": "Tipo 65", "text": "Il Tipo 65 \u00e8 un siluro pesante sovietico, con un ruolo contronave, di dimensioni fuori dal comune, date da una lunghezza di oltre 9 metri e un diametro di 610mm: era dotato di un sistema di autoguida sulla scia della nave, che teoricamente non pu\u00f2 essere disturbato e una corsa di 50 km a 50 nodi, oppure 100 km a 30 (il Long Lance riusciva a percorrere 10-12 km a 48-50 nodi). Esso \u00e8 stato impiegato da vari tipi di SSN, anche se ovviamente senza la possibilit\u00e0 di trasportarne in gran quantit\u00e0, data la mole. Anche alcuni SSBN ne avevano, almeno nel caso dei Classe Typhoon, grazie ai tubi di lancio speciali, calibro 650 mm, in dotazione."}
{"id": "618890", "revid": "46931", "url": "https://it.wikipedia.org/wiki?curid=618890", "title": "Ember\u00e1 Tado", "text": ""}
{"id": "618891", "revid": "1573940", "url": "https://it.wikipedia.org/wiki?curid=618891", "title": "Bos taurus indicus", "text": "Lo zeb\u00f9 (Bos taurus indicus ) \u00e8 una sottospecie di \"Bos taurus\" comune nei paesi tropicali. Ne esistono 75 diverse razze, distribuite in numero pressoch\u00e9 uguale fra Africa e Asia. In India questa vacca viene considerata sacra.\nDenominazione scientifica.\nNella classificazione originale di Linneo gli zeb\u00f9 erano rappresentati come una specie indipendente (\"Bos indicus\") rispetto alla vacca \"comune\" o \"europea\", cos\u00ec come l'estinto uro (\"Bos primigenius\"). Attualmente si tende a considerare vacche, zeb\u00f9 e uri come appartenenti ad una sola specie. Fra le denominazioni suggerite, una \u00e8 quella che riprende il nome dell'uro, classificando le tre sottospecie \"Bos primigenius primigenius\" (uro), \"Bos primigenius taurus\" (vacca) e \"Bos primigenius indicus\" (zeb\u00f9). Una denominazione alternativa utilizza invece il nome \"Bos taurus\" come nome principale della specie e classifica l'uro come \"Bos taurus primigenius,\" mentre lo zeb\u00f9 come \"Bos taurus indicus\".\nFisicamente gli zeb\u00f9 si distinguono dalle vacche europee per la gobba, la grande giogaia e le grandi orecchie; anche le corna sono spesso particolarmente arcuate e di grandi dimensioni. Hanno pi\u00f9 ghiandole sudoripare e sopportano meglio i climi caldi e umidi. Dimostrano anche una maggiore resistenza ai parassiti.\nDistribuzione.\nGli zeb\u00f9 sono probabilmente originari dell'Asia dove si trovano ancora molte razze native, quali il Gir o il Kankrej in India. In gran parte dell'Asia gli zeb\u00f9 sono il bovino pi\u00f9 comune; solo Giappone, Corea e Mongolia hanno bovini di tipo europeo. Bovini di tipo europeo dovevano trovarsi originariamente anche in Africa; gli zeb\u00f9 furono importati e incrociati con le vacche locali. La massima concentrazione di geni di zeb\u00f9 in Africa \u00e8 sulla costa orientale. Zeb\u00f9 particolarmente \"puri\" si trovano in Madagascar. La resistenza alla peste bovina ha contribuito a diffondere gli zeb\u00f9 in Africa a scapito di altre sottospecie.\nIn Brasile gli zeb\u00f9 furono importati nel primo XX secolo e incrociati con una razza europea, la Charolaise. L'incrocio, costituito per 5/8 da geni di Charolaise e per 3/8 da geni di zeb\u00f9, viene detto Chanchim.\nLontana discendente dello zeb\u00f9 \u00e8 la Piemontese, razza bovina tipica del Piemonte nata alla fine del XIX secolo."}
{"id": "618893", "revid": "46931", "url": "https://it.wikipedia.org/wiki?curid=618893", "title": "Tanimuca", "text": ""}
{"id": "618894", "revid": "46931", "url": "https://it.wikipedia.org/wiki?curid=618894", "title": "Retuama", "text": ""}
{"id": "618895", "revid": "46931", "url": "https://it.wikipedia.org/wiki?curid=618895", "title": "Tikuna", "text": ""}
{"id": "618897", "revid": "46931", "url": "https://it.wikipedia.org/wiki?curid=618897", "title": "Tucuna", "text": ""}
{"id": "618899", "revid": "63078", "url": "https://it.wikipedia.org/wiki?curid=618899", "title": "F.C. Bolzano 1996 Bozen 1996", "text": ""}
{"id": "618900", "revid": "46931", "url": "https://it.wikipedia.org/wiki?curid=618900", "title": "Daxsea", "text": ""}
{"id": "618902", "revid": "46931", "url": "https://it.wikipedia.org/wiki?curid=618902", "title": "Dachsea", "text": ""}
{"id": "618903", "revid": "30297", "url": "https://it.wikipedia.org/wiki?curid=618903", "title": "Pordenone Calcio S.S.D.", "text": ""}
{"id": "618904", "revid": "46931", "url": "https://it.wikipedia.org/wiki?curid=618904", "title": "U'wa", "text": ""}
{"id": "618906", "revid": "46931", "url": "https://it.wikipedia.org/wiki?curid=618906", "title": "Tejuca", "text": ""}
{"id": "618908", "revid": "46931", "url": "https://it.wikipedia.org/wiki?curid=618908", "title": "Barasani del Nord", "text": ""}
{"id": "618909", "revid": "46931", "url": "https://it.wikipedia.org/wiki?curid=618909", "title": "Waimaja", "text": ""}
{"id": "618910", "revid": "46931", "url": "https://it.wikipedia.org/wiki?curid=618910", "title": "Woun Meo", "text": ""}
{"id": "618911", "revid": "1318658", "url": "https://it.wikipedia.org/wiki?curid=618911", "title": "Fergana", "text": "Fergana (in uzbeko \"Farg\u2018ona\"/\u0424\u0430\u0440\u0493\u043e\u043d\u0430; in russo \u0424\u0435\u0440\u0433\u0430\u043d\u0430\u0301, \"Fergan\u00e1\") \u00e8 una citt\u00e0 (264.900 abitanti stimati nel 2014) dell'Uzbekistan orientale, capoluogo dell'omonima provincia orientale. \nSi trova sul limite meridionale della Valle di Fergana che si estende tra Kirghizistan, Tagikistan ed Uzbekistan. Fergana si trova a circa 420 km ad est di Tashkent, capitale dello Stato, e 75\u00a0km ad ovest di Andijan, altro importante centro uzbeko, specializzato nella sericoltura.\nFondata nel 1876, la citt\u00e0 \u00e8 un centro di produzione olearia nella Valle di Fergana sin dal 1908, anno in cui fu installata la prima raffineria di olio nei pressi dell'abitato. Da allora se ne sono aggiunte molte altre e Fergana \u00e8 diventata una delle citt\u00e0 uzbeke pi\u00f9 attive nel settore.\nIl parco cittadino \u00e8 intitolato allo scienziato e astronomo al-Farghani (Alfraganus) e vi si trova il grande monumento a lui dedicato.\nLa maggiore squadra di calcio locale \u00e8 il Neftchy Farg'ona.\nLa citt\u00e0 \u00e8 servita da un aeroporto, l'Aeroporto di Fergana, da dove \u00e8 possibile raggiungere destinazioni nazionali e in Russia."}
{"id": "618912", "revid": "46931", "url": "https://it.wikipedia.org/wiki?curid=618912", "title": "Waumeo", "text": ""}
{"id": "618914", "revid": "46931", "url": "https://it.wikipedia.org/wiki?curid=618914", "title": "Nonama", "text": ""}
{"id": "618916", "revid": "46931", "url": "https://it.wikipedia.org/wiki?curid=618916", "title": "Chocama", "text": ""}
{"id": "618918", "revid": "46931", "url": "https://it.wikipedia.org/wiki?curid=618918", "title": "Guajiro", "text": ""}
{"id": "618920", "revid": "46931", "url": "https://it.wikipedia.org/wiki?curid=618920", "title": "Matapi", "text": ""}
{"id": "618921", "revid": "46931", "url": "https://it.wikipedia.org/wiki?curid=618921", "title": "Yukuna", "text": ""}
{"id": "618923", "revid": "46931", "url": "https://it.wikipedia.org/wiki?curid=618923", "title": "Yuco", "text": ""}
{"id": "618925", "revid": "46931", "url": "https://it.wikipedia.org/wiki?curid=618925", "title": "Yupa", "text": ""}
{"id": "618927", "revid": "46931", "url": "https://it.wikipedia.org/wiki?curid=618927", "title": "Yupca", "text": ""}
{"id": "618928", "revid": "46931", "url": "https://it.wikipedia.org/wiki?curid=618928", "title": "Juruti", "text": ""}
{"id": "618930", "revid": "46931", "url": "https://it.wikipedia.org/wiki?curid=618930", "title": "Yuriti", "text": ""}
{"id": "618931", "revid": "486946", "url": "https://it.wikipedia.org/wiki?curid=618931", "title": "Pol. Nuovo Campobasso Calcio", "text": ""}
{"id": "618932", "revid": "46931", "url": "https://it.wikipedia.org/wiki?curid=618932", "title": "Juriti", "text": ""}
{"id": "618934", "revid": "729019", "url": "https://it.wikipedia.org/wiki?curid=618934", "title": "A184", "text": "A184 o A.184 \u00e8 un siluro pesante a doppio ruolo, filoguidato con sistema di autoguida attiva finale, progettato e realizzato dall'azienda italiana Whitehead, poi WASS, a sua volta confluita nel gruppo Finmeccanica (dal 2017 Leonardo).\nStoria.\nNel 1971 il Ministero della Difesa Italiano emise una richiesta per un nuovo siluro da adottare nelle unit\u00e0 di superficie e sottomarini della Marina Militare. La Whitehead present\u00f2 il progetto dell'A184 nel 1974 anno in cui venne adottato dalla forza navale italiana. Il primo modello denominato A184 Mod.0 fu sviluppato e dato in dotazione ai sommergibili italiani classe Sauro e Toti.\nLa Whitehead ha annunciato diverse release del siluro, ultima delle quali il Mod.3 che \u00e8 stata commercializzata anche all'estero e, pi\u00f9 precisamente, alle Marine degli Stati Uniti d'America e dell'Ecuador. L'A184 Mod.3 \u00e8 un'arma multi-bersaglio progettata per essere utilizzata sia da piattaforme subacquee che da unit\u00e0 di superficie.\nTecnica.\nL'A184 \u00e8 un siluro pesante, ovvero della classe dal diametro da 533 mm, della lunghezza di 6 m per 1\u00a0265 kg di peso; \u00e8 un siluro filoguidato che dispone di elevata autonomia e che \u00e8 in grado di completare una missione con autoguida acustica. Le prestazioni sono tipiche delle armi elettriche con batterie Ag-Zn, ovvero velocit\u00e0 di circa 36 nodi per circa 17 km oppure 24 nodi per 20\u201325\u00a0km ed \u00e8 dotato di due modalit\u00e0 di lancio: \"push-out\" mediante catapulta oppure \"swim-out\" in virt\u00f9 dalla spinta generata dalle eliche.\nLa carica \u00e8 basata su 250\u00a0kg di esplosivo HBX, preferito all'HBXN per via della sua maggiore velocit\u00e0 di esplosione.\nDestinato a ricoprire i ruoli antisommergibile ed antinave, nella Marina Militare viene utilizzato in tutti i sommergibili operativi di classe Nazario Sauro, Enrico Toti e Salvatore Todaro.\nOltre ad essere impiegato nella forza navale italiana, \u00e8 stato esportato all'estero ed impiegato nella Marina de Guerra del Per\u00fa, oltre ad un interessamento da parte di Taiwan. Fonti giornalistiche (Jane's Defence del febbraio 1999) parlavano di circa 500 esemplari di A-184 venduti alle 2 citate marine.\nOggi l'A184 Mod. \u00e8 ancora in dotazione alle Marine italiana e dell'Ecuador e lanciabile dai sommergibili italiani insieme al pi\u00f9 evoluto \"Black Shark\" sviluppato sulla base dell'A184 Mod.3 noto anche come A-184 Enhanced, il cui sviluppo \u00e8 iniziato nel 1997, al fine di soddisfare le esigenze della Marina Militare Italiana circa una nuova generazione di siluri pesanti, da usare con gli ultimi sommergibili U212A. Inizialmente conosciuto sotto la denominazione A184 Enhanced (avanzata) - suggerendo che si sono sviluppate le specifiche sulla base del modello A184 Mod.3 - gli \u00e8 stato dato un nuovo nome per sottolineare che questo \u00e8 un siluro completamente nuovo, migliore di un normale A-184. Il siluro Black Shark combina nuovo sistema di sonar avanzato (ASTRA), una guida attiva/passiva, un sistema per migliorare l'orientamento e percorsi di controllo, cavo in fibra ottica per la trasmissione di dati tra il siluro e il sottomarino, un nuovo motore potenziato ed eliche a controbilanciamento."}
{"id": "618936", "revid": "46931", "url": "https://it.wikipedia.org/wiki?curid=618936", "title": "Zen\u00f9", "text": ""}
{"id": "618942", "revid": "77358", "url": "https://it.wikipedia.org/wiki?curid=618942", "title": "Ordine della giarrettiera", "text": ""}
{"id": "618944", "revid": "339392", "url": "https://it.wikipedia.org/wiki?curid=618944", "title": "A.S. Cosenza Calcio", "text": ""}
{"id": "618947", "revid": "486946", "url": "https://it.wikipedia.org/wiki?curid=618947", "title": "S.S.D. Licata 1931", "text": ""}
{"id": "618948", "revid": "79691811", "url": "https://it.wikipedia.org/wiki?curid=618948", "title": "Peso atomico relativo", "text": ""}
{"id": "618951", "revid": "79691836", "url": "https://it.wikipedia.org/wiki?curid=618951", "title": "Peso atomico assoluto", "text": ""}
{"id": "618953", "revid": "46931", "url": "https://it.wikipedia.org/wiki?curid=618953", "title": "Bar\u00ed", "text": ""}
{"id": "618954", "revid": "599013", "url": "https://it.wikipedia.org/wiki?curid=618954", "title": "Cabiyar\u00ed", "text": ""}
{"id": "618955", "revid": "599013", "url": "https://it.wikipedia.org/wiki?curid=618955", "title": "Cof\u00e1n", "text": ""}
{"id": "618962", "revid": "486946", "url": "https://it.wikipedia.org/wiki?curid=618962", "title": "Jupda", "text": ""}
{"id": "618963", "revid": "46931", "url": "https://it.wikipedia.org/wiki?curid=618963", "title": "Makaguaje", "text": ""}
{"id": "618966", "revid": "46931", "url": "https://it.wikipedia.org/wiki?curid=618966", "title": "Matap\u00ed", "text": ""}
{"id": "618968", "revid": "125860404", "url": "https://it.wikipedia.org/wiki?curid=618968", "title": "Richard Galliano", "text": "Biografia.\nNato nel 1950, Galliano inizia a suonare la fisarmonica a 4 anni, sotto l'influenza del padre Luciano, fisarmonicista italiano.\nDopo un lungo e intenso periodo di studio (prese lezioni di trombone, armonia e contrappunto all'Accademia di Musica di Nizza), a 14 anni, alla ricerca di una espansione delle sue idee sulla fisarmonica, inizia ad ascoltare la musica jazz e rimane impressionato dal trombettista Clifford Brown, dal quale ha preso numerosi spunti. Di lui disse: \"Ho copiato tutti i chorus di Clifford Brown, impressionato dalla sua timbrica, dalla sua energia e dal fraseggio che riusciva a sviluppare sulla potente base percussiva di Max Roach\".\nAffascinato da questo nuovo mondo, e stupito che la fisarmonica non avesse ancora preso parte a questa avventura, s'impegna a questo scopo unendosi a varie formazioni.\nAnche Astor Piazzolla, al quale dedica l'album \"Piazzolla Forever\", \u00e8 un importante punto di riferimento nel percorso musicale di Richard Galliano.\nLe sue collaborazioni vedono la presenza di artisti come George Mraz, Al Foster, Juliette Gr\u00e9co, Charles Aznavour, Ron Carter, Chet Baker, Enrico Rava, Paolo Fresu, Martial Solal, Miroslav Vitou\u0161, Trilok Gurtu, Jan Garbarek, Michel Petrucciani, Michel Portal, Eddie Louiss, Dick Annegarn e Toots Thielemans.\nNel 2009 due musicisti italiani, Italo Salizzato e Willian Fornaciari, gli dedicano una loro composizione dal titolo \"Louisiana\".\nNel 2010 altri due musicisti e compositori italiani, Gennaro Ruffolo e Andrea Vezzoli gli dedicano una loro composizione dal titolo \"Boutique\".\nNel 2016 il fisarmonicista Roberto Palermo compose un brano dedicato a Richard Galliano dal titolo \"Ascoltando Richard\" presentato e suonato insieme al Maestro durante la Master class ad Asker (Norway) e poi arrangiato per fisarmonica e quintetto d'archi dal maestro Renzo Ruggieri."}
{"id": "618969", "revid": "277947", "url": "https://it.wikipedia.org/wiki?curid=618969", "title": "Clemente Grosso della Rovere", "text": "Biografia.\nFiglio di Antonio Grosso e Maria della Rovere, parente di papa Sisto IV e papa Giulio II, divenne religioso dell'Ordine dei frati minori conventuali e, il 27 ottobre 1483, venne eletto vescovo di Mende.\nNel 1495 fu nominato rettore del Contado Venassino, carica che mantenne fino al 1502.\nPapa Giulio II lo elev\u00f2 al rango di cardinale presbitero del titolo dei Santi XII Apostoli nel concistoro del 29 novembre 1503.\nMor\u00ec il 18 agosto 1504.\nIl medaglista Giovanni Candida lo raffigur\u00f2 in una pregiata medaglia."}
{"id": "618970", "revid": "9316", "url": "https://it.wikipedia.org/wiki?curid=618970", "title": "Alex Langer", "text": ""}
{"id": "618972", "revid": "17351", "url": "https://it.wikipedia.org/wiki?curid=618972", "title": "Sea Vixen", "text": ""}
{"id": "618973", "revid": "986213", "url": "https://it.wikipedia.org/wiki?curid=618973", "title": "Ascanio Maria Sforza", "text": "Biografia.\nAscanio Sforza nacque a Cremona, quintogenito di Francesco Sforza, Duca di Milano, e Bianca Maria Visconti, fratello minore di due Duchi Milanesi, Galeazzo Maria Sforza e Ludovico il Moro.\nAncora adolescente Ascanio fu predestinato al posto di cardinale da Guillaume d'Estouteville, che voleva ottenere in questo modo l'appoggio di Galeazzo Maria Sforza per la sua candidatura al trono papale nel 1471.\nLa tiara venne data infine a Francesco della Rovere (papa Sisto IV) e l'investitura cardinalizia venne posticipata. Sisto IV decise di farlo comunque cardinale nel 1477, ma il Collegio dei Cardinali rifiut\u00f2 di accettarlo. In ogni caso Ascanio divenne poi vescovo di Pavia nel 1479. \nCardinale.\nNel 1484 venne fatta nuovamente richiesta per l'ammissione, e finalmente nel 1484 Ascanio venne proclamato cardinale diacono dei Santi Vito e Modesto in Macello Martyrum, entrando a Roma pochi giorni dopo la morte di Sisto IV.\nLa nomina formale non venne tenuta e alcuni cardinali obiettarono alla sua partecipazione al conclave seguente. Grazie al cardinale Rodrigo Borgia, per\u00f2, Ascanio venne ricevuto con tutti gli onori cardinalizi e contribu\u00ec all'elezione di Giovanni Battista Cybo a papa Innocenzo VIII.\nNel 1488, per suo volere, in qualit\u00e0 di vescovo di Pavia, sul luogo delle due gemelle basiliche romaniche di Santo Stefano e di Santa Maria del Popolo diede avvio alla costruzione del nuovo Duomo di Pavia, alla cui progettazione chiam\u00f2 lo scultore e architetto lombardo Giovanni Antonio Amadeo e di cui si conserva anche il modello ligneo risalente al 1497.\nCommendatario della Basilica di Sant'Ambrogio di Milano dal 1489, al cardinale era gi\u00e0 stata affidata in commenda la famosa abbazia di Chiaravalle, avviata a nuovi splendori, e a questa volle pertanto unire anche la nuova comunit\u00e0 cistercense di S. Ambrogio, per la quale decise la ricostruzione degli ambienti conventuali. A quei tempi vi erano ancora sei monaci benedettini che furono prontamente \"licenziati\" per farvi risiedere i monaci dell'ordine cistercense. Ma il suo progetto era ancora pi\u00f9 organico se nel 1497 formalizz\u00f2 l'unione della congregazione lombarda dell'Ordine cistercense lombardo con quella toscana. Nello stesso anno \u00e8 la figura chiave dell'impresa della riedificazione dei quattro chiostri del cistercense ex monastero di Sant'Ambrogio a Milano, affidata al Bramante e proseguita dall'Amadeo.\nDurante il pontificato, Ascanio fu la spia del fratello nella Santa Sede. Il suo scopo principale fu quello di riconciliare Ferrante I di Napoli con gli Sforza. Nel marzo del 1486 Ascanio discusse con il Cardinale Jean Balue, ambasciatore della Francia a Roma. Questi suggeriva che il Papa dovesse sollecitare Renato d'Angi\u00f2 a riprendere i suoi diritti al trono Napoletano. La disputa divenne cos\u00ec violenta che Innocenzo, di solito esitante ad interferire con i suoi inferiori, ordin\u00f2 loro di smetterla. Nello sforzo di rendere alleati Napoli e Milano Ascanio incontr\u00f2 Ferrandino principe di Capua, nipote di Ferrante, nel suo palazzo in Trastevere nel maggio del 1492.\nVice cancelliere.\nNel Conclave dell'agosto 1492, dopo aver fallito nell'ottenere la tiara per se stesso, Ascanio promise il suo voto a Rodrigo Borgia, Vice-Cancelliere della Curia Romana, in cambio della sua collaborazione. Questi divenne poi Papa grazie alle manovre di Ascanio, diventando cos\u00ec Papa Alessandro VI e elesse Ascanio suo Vice-Cancelliere, facendolo divenire di fatto \"primo ministro\" del Vaticano. Per rinforzare l'alleanza tra le famiglie Ascanio organizz\u00f2 il matrimonio di Giovanni Sforza, suo cugino e governatore di Pesaro, con Lucrezia Borgia, la figlia illegittima del Papa.\nL'invasione francese.\nL'amicizia tra Ascanio e Papa Alessandro VI termin\u00f2 quando la Francia invase l'Italia nel settembre del 1494. Conscio delle macchinazioni del Cardinale Giuliano della Rovere, Alessandro VI decise di resistere alla Francia. Ludovico Sforza era alleato segretamente col re Carlo VIII di Francia, e Ascanio trad\u00ec il Papa chiedendo la sua deposizione. A seguito del trionfo papale sul Re, Milano abbandon\u00f2 la Francia e Ascanio venne riammesso in Vaticano, senza per\u00f2 pi\u00f9 cercare di riconquistare i favori del Papa. Quando Giovanni Borgia, figlio del Papa, venne pugnalato nel 1497, Ascanio venne accusato dell'assassinio ma assolto dal Pontefice.\nQuando la Francia invase di nuovo l'Italia con la collaborazione della Santa Sede Ascanio vide la caduta di Ludovico Sforza e la sua prigionia. Nel Conclave del 1503 fece un inutile tentativo di succedere ad Alessandro VI, scontrandosi con il Cardinale Della Rovere e con il candidato francese Georges d'Amboise. Alla morte di Papa Pio III il mese stesso della sua incoronazione Ascanio ritent\u00f2 l'ascesa, ma Giuliano della Rovere ebbe la meglio e divenne Papa Giulio II.\nSconfitto, mor\u00ec nel 1505.\nAd Ascanio Sforza \u00e8 intitolata un'importante arteria di Milano che costeggia la riva sinistra del Naviglio Pavese per circa 1,5\u00a0km in direzione di Pavia."}
{"id": "618977", "revid": "767487", "url": "https://it.wikipedia.org/wiki?curid=618977", "title": "Mimolette", "text": "La mimolette \u00e8 un formaggio francese prodotto nella regione di Lilla. Il formaggio \u00e8 prodotto con latte crudo di vacca.\nProdotto anche in Belgio e Paesi Bassi, \u00e8 noto in fiammingo come \"commissiekaas\".\nIl colore arancione tipico di questo formaggio proviene da un colorante naturale (annatto) ricavato dalla pianta \"Bixa orellana\".\nLe asperit\u00e0 della crosta derivano dalla presenza, favorita dal casaro in sede di produzione, di acari del formaggio (\"Tyroglyphus casei\").\nIl miglior periodo di degustazione va da aprile a settembre, dopo una maturazione variabile tra sei settimane e due anni. Il gusto della \"Mimolette\" giovane assomiglia a quello del Parmigiano. A seconda dell'invecchiamento si trovano sul mercato forme giovani (3 mesi), a medio invecchiamento (\"demi-vieille\", 6 mesi), invecchiate (12 mesi) e stravecchie (24 mesi)."}
{"id": "618980", "revid": "834", "url": "https://it.wikipedia.org/wiki?curid=618980", "title": "Arhuacos", "text": ""}
{"id": "618982", "revid": "986213", "url": "https://it.wikipedia.org/wiki?curid=618982", "title": "Galeotto Franciotti della Rovere", "text": "Biografia.\nNacque quasi certamente a Roma da Giovanfrancesco Franciotti, mercante lucchese e depositario generale della Chiesa, e da Luchina Della Rovere, nipote di Sisto IV e sorella di Giuliano, il futuro Giulio II, fratellastro del cardinale Sisto Gara della Rovere e parente dei cardinali Clemente Grosso della Rovere e Leonardo Grosso della Rovere. Dalla madre ebbe il cognome Della Rovere che aggiunse a quello del padre. Sulla data di nascita le fonti sono discordanti. In una lettera di Marco Dandolo del 20 gennaio 1504, infatti, egli \u00e8 detto \"di anni 27\", il che collocherebbe la nascita nell'anno 1477 (Sanuto, V, coll. 667 s.); questa notizia si accorderebbe con un'altra, riportata dal Fabronio, per cui egli sarebbe morto (nel settembre 1508) all'et\u00e0 di 31 anni. D'altro canto, per\u00f2, Baldassarre Castiglione, in una lettera del 3 luglio 1505 alla madre, scrive che era \"giovane di 25 anni\" (Lettere, p.\u00a022), per cui la nascita sarebbe avvenuta nel 1480. Entrambe le date pongono poi un analogo problema, taciuto dai contemporanei, che riguarda la legittimit\u00e0 del concepimento: infatti, se nato nel 1477 avrebbe avuto gi\u00e0 tre anni al momento del matrimonio dei genitori (celebrato il 13 giugno 1480); se nel 1480 sarebbe stato concepito diversi mesi prima di esso.\nNulla sappiamo sulla giovinezza e sugli studi, tranne che egli strinse forte amicizia con il giovane Giovanni de' Medici, futuro Leone X, con cui sembra avesse condiviso gli studi, pare usasse servirsi spesso della sua mediazione per far giungere la propria voce alle orecchie dello zio, il card. Giuliano Della Rovere, e tentare cos\u00ec una difficile ricomposizione dei rapporti tra lo Stato fiorentino e la Chiesa, compromessi sin dal tempo di Sisto IV. Con l'ascesa al papato di Giulio II nel novembre 1503 Galeotto inizi\u00f2 una fulminea carriera ecclesiastica, che lo port\u00f2 ben presto a un cumulo impressionante di titoli e benefici grazie ai favori dello zio. Questi gli aveva prestato gi\u00e0 in precedenza una particolare attenzione, cedendogli nel gennaio 1502 la diocesi di Savona di cui aveva conservato l'amministrazione anche dopo la nomina a cardinale, inoltre ottenne l'amministrazione del vescovado di Noli in Liguria. Nel novembre del 1503, nonostante non fosse stato ancora consacrato vescovo, fu trasferito alla sede episcopale di Lucca, che si era resa vacante per la morte di Felino Sandei, avvenuta in ottobre, la mantenne della sua patria fino alla morte, quando fu sostituito dal nipote Andrea Franciotti, ma la fece amministrare dallo zio paterno, il protonotario e canonico Giorgio Franciotti.\nNella prima promozione cardinalizia del suo pontificato, avvenuta pochi giorni dopo l'incoronazione papale, il 29 novembre 1503, Giulio II promosse il nipote (divenuto nel frattempo referendario domestico) che assunse poi il titolo gi\u00e0 appartenuto al papa e che da allora venne quindi chiamato cardinale di San Pietro in Vincoli. Il 9 aprile 1504 il giovane porporato venne finalmente consacrato vescovo, gi\u00e0 il 7 marzo aveva rinunciato in favore di Giacomo Giuppo Della Rovere alla diocesi di Savona. Dai dispacci degli oratori veneti risulta che ebbe anche un incarico di \"governator\" in Avignone (Sanuto, V, col. 668) del Contado Venassino. Dalla lettera sopra citata del Dandolo sappiamo, infatti, che il 20 gennaio 1504 entr\u00f2 in Lione, solennemente accolto dalle autorit\u00e0 cittadine, sulla via del ritorno verso Roma, dove giunse, in compagnia di Giovanni Francesco Della Rovere detto il prefettino, soltanto il 2 marzo successivo, dopo aver fatto tappa a Savona, Bologna e Lucca.\nNel concistoro segreto del 24 maggio seguente fu incaricato della sua prima legazione a Bologna. A questa legazione si riferisce una \"instructio\" fornitagli dal cerimoniere pontificio il 3 luglio 1504, relativa al cerimoniale da osservarsi nell'ingresso in citt\u00e0 e nelle celebrazioni solenni in S. Petronio (Vat. lat. 12343, c. 131rv); nella citt\u00e0 felsinea non fu per\u00f2 mai vescovo, come qualcuno afferma erroneamente. Di certo ebbe invece altre diocesi: Benevento, dove nel 1504 successe a Ludovico Podocataro, deceduto il 30 agosto dello stesso anno; Cremona, ottenuta il 27 maggio 1505, in seguito alla morte di Ascanio Maria Sforza, nonostante che il Senato di Venezia avesse proposto per la nomina un membro della famiglia Trevisan assai pi\u00f9 gradito alla Repubblica. Dopo aver rinunciato a questo vescovato, pass\u00f2 nel 1507 a Vicenza che tenne fino alla morte e dove gli successe Sisto Gara Della Rovere, suo fratellastro in quanto figlio di Luchina Della Rovere e del suo primo marito Gabriele Gara.\nAccanto ai titoli episcopali, ebbe la commenda di diversi monasteri, a cominciare da quello di Chiaravalle nel Ducato milanese, che gli pervenne anch'esso in seguito alla morte di Ascanio Maria Sforza per continuare con le abbazie di Farfa, probabilmente di Nonantola, di Palo, di Fonte Avellana e di S. Benigno di Fruttuaria; gi\u00e0 dal marzo 1504 aveva inoltre il possesso del monastero di S. Tommaso in diocesi di Cremona, concessogli dal papa in seguito alla morte del vescovo di Cortona, Rainerio Guicciardini.\nIl 30 giugno 1505, sempre in seguito alla morte dello Sforza, Giulio II nomin\u00f2 vicecancelliere il giovane nipote, che andava cos\u00ec a sostituire Domenico Della Porta, nominato reggente durante il breve periodo di vacanza. Nei giorni immediatamente successivi prest\u00f2 giuramento e, lasciato il palazzo di S. Marco che il papa gli aveva donato nel marzo dell'anno precedente, prese possesso della nuova residenza nel palazzo della Cancelleria, dove, secondo il Beverini, pose l'insegna del proprio nome \"\"con la cifra d'otto celate e di otto galee\" (Elogi\u2026, p.\u00a016). Da questo momento egli visse in questo palazzo, che \"multis in locis ampliavit ac statuis marmoreis ac pulcherrimis picturis exornavit\" (Albertini, p.\u00a024). Col nuovo incarico egli aumentava il suo gi\u00e0 enorme patrimonio: l'ufficio di cancelliere gli procurava infatti una rendita annua di 12.000 ducati che, unita agli altri benefici di cui gi\u00e0 godeva, gli faceva raggiungere, secondo la stima fatta dai contemporanei, la cifra di ben 40.000 ducati. L'oratore veneto Antonio Giustinian annotava, d'altronde, all'inizio del 1505, che al cardinale di S. Pietro in Vincoli andavano tutte le vacanze di benefici \"undech\u00e9 in questo primo anno del suo cardinalato, se fa certo abbia avuto per circa 20.000 ducati d'entrata et \u00e8 ogni zorno per averne altri\" (cit. in Iohannis Burchardi Libernotarum, p.\u00a0470 n.).\nIl 15 novembre 1505 presenzi\u00f2 in Roma a un atto di donazione con cui la madre cedette alcuni beni al fratello pi\u00f9 giovane del cardinale, Niccol\u00f2. Il 2 settembre 1506 part\u00ec da Roma insieme con la Curia per accompagnare Giulio II nella spedizione contro Bologna, che si concluse con l'abbandono della citt\u00e0 da parte di Giovanni Bentivoglio il 2 novembre successivo. Egli gioc\u00f2 un ruolo certamente non di secondo piano nella vicenda, sia nel condurre trattative con Charles d'Amboise nell'intento di risparmiare alla citt\u00e0 un umiliante e rovinoso saccheggio da parte delle truppe francesi, sia nel preparare l'ingresso solenne del pontefice e la messa di ringraziamento nella cattedrale di S. Petronio, che fu celebrata il giorno dell'anniversario dell'incoronazione del papa, il 26 novembre 1506. Galeotto, che era stato nominato nuovamente legato di Bologna in questa circostanza e che aveva posto la sua residenza proprio in palazzo Bentivoglio a San Donato, seppe conquistare l'affetto del popolo bolognese; questo anzi rimase indispettito alla notizia che egli, \"mitis et dulcis\"\", in procinto di ritornare a Roma, era stato sostituito il 2 febbraio 1507 dal cardinale di S. Vitale, Antonio Ferreri.\nMor\u00ec a Roma l'11 settembre 1508 a causa di una febbre improvvisa che l'aveva colpito tre giorni prima all'uscita da un concistoro. Furono fatte solenni esequie e l'elogio funebre fu letto da Tommaso Fedra Inghirami, che lod\u00f2 il carattere mite e gioviale, l'ingegno acuto e i costumi castigatissimi del giovane cardinale scomparso. Il suo corpo fu dapprima sepolto nella cappella di Sisto IV in S. Pietro, distrutta all'inizio del sec. XVII; le ossa furono in seguito poste nel sepolcro stesso di Sisto IV. A Lucca venne edificato un sepolcro onorario nella cappella dei Franciotti in S. Agostino.\nGaleotto \u00e8 sovente annoverato tra coloro che favorirono la cultura al tempo di Giulio II, e in effetti ebbe relazioni con P. Bembo, con il Bibbiena e con il Castiglione; da quest'ultimo \u00e8 ricordato nel Cortegiano, mentre, insieme con Luigi d'Aragona, si recava in via dei Banchi a veder passar le maschere durante il carnevale romano. Pare che lo stesso Galeotto si dilettasse nello scrivere poesie in volgare; purtroppo di esse non si ha al momento notizia, tranne forse di un sonetto indirizzato a Felice Della Rovere, erroneamente attribuito in passato a Giulio II, ma segnato dalla sigla \"Gal.\" nel codice della Nazionale di Firenze, gi\u00e0 segnato Magliabechiano 727, da dove \u00e8 tratto (Trucchi). Ma una notizia certa dell'attivit\u00e0 poetica del Galeotto \u00e8 in una lettera con cui Emilia Pio, poco dopo la morte del cardinale, inviava a Isabella d'Este \"doi sonetti de quello infelice Samp[ietr]o ad Vincula, e uno chel fece il d\u00ec prima chel se amalasse che profetiza la sua imatura morte\" (Cian, PietroBembo, p.\u00a0115).\nGenealogia episcopale.\nLa genealogia episcopale \u00e8:"}
{"id": "618983", "revid": "46931", "url": "https://it.wikipedia.org/wiki?curid=618983", "title": "Zen\u00fa", "text": ""}
{"id": "618985", "revid": "46931", "url": "https://it.wikipedia.org/wiki?curid=618985", "title": "Yurut\u00ed", "text": ""}
{"id": "618987", "revid": "119806788", "url": "https://it.wikipedia.org/wiki?curid=618987", "title": "Kite Wind Generator", "text": "La tecnologia KiteGen \u00e8 un progetto italiano di eolico d'alta quota; \u00e8 stato Ideato da Massimo Ippolito al fine di produrre energia sfruttando i venti di alta quota, noti anche come venti troposferici.\nIl progetto prevede due filoni principali di sviluppo: il KiteGen Stem (centrale eolica che sfrutta la trazione generata da un singolo kite) ed il KiteGen Carousel (centrale eolica ad asse di rotazione verticale, azionata da molti kites contemporaneamente). In quest'ultimo caso, proprio il diverso orientamento dell'asse di rotazione dovrebbe eliminare tutti i problemi statici e dinamici che impediscono l'aumento della potenza (cio\u00e8 delle dimensioni) ottenibile dagli aerogeneratori tradizionali.\nDopo un inizio promettente, ma funestato da problemi burocratici incontrati nel sito di Berzano di San Pietro (AT), il prototipo a scala industriale \u00e8 stato costruito nel 2010 a Sommariva Perno (CN). Attualmente \u00e8 stata terminata la progettazione di una nuova macchina ed \u00e8 iniziata la fase di produzione della stessa a scala industriale.\nIl progetto \u00e8 titolare di oltre 40 brevetti registrati a livello internazionale ed \u00e8 citata o \u00e8 oggetto primario in oltre 350 pubblicazioni scientifiche nonch\u00e9 di diversi articoli pubblicati sulla stampa nazionale e internazionale. Infatti, nel 2010 la tesi di dottorato di Lorenzo Fagiano \u2013 \u201cControl of Tethered Airfoils for Hight-Altitude Wind Energy Generation\u201d - gli ha valso l\u2019Eni Award e nel 2015 KiteGen \u00e8 stata citata tra le 8 tecnologie energetiche emergenti pi\u00f9 interessanti dal National Geographic. Inoltre, il 25 gennaio 2016 Cleantech Group ha pubblicato la lista delle pi\u00f9 interessanti aziende innovative del 2015 nel settore \u201cclean technologies\u201d e KiteGen, unica azienda italiana, era presente nella categoria \u201c100 Ones to Watch. A novembre 2016 \u00e8 stata selezionata tra le 40 aziende che hanno partecipato al Cleantech Summit &amp; Networking Dinner a Rotterdam.\nVenti di alta quota.\nLa caratteristica della tecnologia KiteGen risiede nella scelta di una fonte di energia ad alte prestazioni: i venti di alta quota, noti anche come venti troposferici.\nEsistono due nastri di vento che avvolgono la terra: uno passa sopra la Terra del Fuoco nell'emisfero australe e l'altro passa sopra l'Europa. L'altezza del nastro europeo va da circa 500 metri fino a 10.000 metri di altitudine, mentre la larghezza \u00e8 di 4.000 \u2013 5.000\u00a0km. I dati salienti sono una potenza media di 2 kW al metro quadrato (a circa 54\u00a0km/h) e un numero di ore annuali pari a circa 7000 (un anno ha 8760 ore).\nI venti di alta quota hanno, quindi, la caratteristica di essere stabili, quasi equamente distribuiti intorno alla superficie della terra, quasi sempre presenti e molto forti (15\u00a0m/s ovvero circa 2\u00a0kW/m2, con una potenza estraibile di 0,5 - 0,84\u00a0kW/m2), mentre quelli di superficie sono forti solo in pochi siti e per circa 1.700 \u2013 2.000 ore all'anno (ore che rappresentano il rapporto kWh prodotto in un anno rispetto alla potenza dell'aerogeneratore).\nQueste caratteristiche rendono il troposferico una riserva con un alto potenziale.\nIl vento che si intende sfruttare con la tecnologia KiteGen \u00e8 quello che spira fra 800 metri e 1.500 metri di quota con una velocit\u00e0 media di 7\u00a0m/s e una potenza specifica di 200 W/m2 (con una potenza estraibile di 50 - 85 W/m2).\nIl 4 marzo 2012 \u00e8 stata presentata una risoluzione parlamentare che impegna il Governo \u201cad assumere iniziative per riconoscere il vento troposferico o d'alta quota quale fonte di energia rinnovabile; a promuovere opportune iniziative, anche agevolando l'accesso al credito per gli investimenti e ridimensionando la quota di imponibile sul credito di imposta per attivit\u00e0 di ricerca e sviluppo, al fine di lanciare attivit\u00e0 imprenditoriali che sviluppino tecnologie per sfruttare il vento troposferico\u201d.\nStoria.\nL'idea di utilizzare aquiloni per catturare l'energia dei venti di alta quota e trasformarla in energia meccanica o elettrica non \u00e8 nuova.\nUna delle prime trattazioni teoriche, alla base di molti lavori di ricerca pi\u00f9 recenti, si deve a Miles L.Loyd, ingegnere impiegato al Lawrence Livermore National Laboratory, che per primo pubblic\u00f2 nel 1980 sul Journal of Energy i risultati delle sue analisi sulle potenzialit\u00e0 energetiche del sistema e registr\u00f2 un proprio brevetto per lo sfruttamento industriale del concetto.\nLa tecnologia non era per\u00f2 sufficientemente matura in quegli anni per consentire la realizzazione di un prototipo funzionante.\nL'idea del Kite Wind Generator \u00e8 dell'industriale Massimo Ippolito che, osservando i kitesurfer, ha notato la grande quantit\u00e0 di energia che i kite erano in grado di raccogliere e ha pensato che un sistema analogo avrebbe potuto produrre energia elettrica.\nNonostante oggi l'eolico d'alta quota rappresenti una tecnologia estremamente promettente per la generazione di energia pulita, all'inizio l'idea sembrava cos\u00ec azzardata che lo stesso Ippolito la accanton\u00f2 per alcuni anni, pur rendendosi conto delle enormi potenzialit\u00e0 dell'invenzione.\nKiteGen Carousel.\nIl problema di \"catturare\" il vento \u00e8 risolto dall'idea di impiegare profili alari di potenza (\"Power Kites\") i cui movimenti sono controllati automaticamente da un computer. I profili alari sono ancorati tramite cavi ad una struttura che viene trascinata in un movimento rotatorio e che genera energia elettrica. Tale struttura funziona come la turbina di un impianto eolico, mentre i kites sono le \"pale\" della turbina.\nI profili alari di potenza volano secondo traiettorie prestabilite, che permettono di trasformare la forza esercitata sui cavi in una coppia complessiva concorde che mette in rotazione la turbina ad asse verticale.\nCome controllabile sul sito della Kite Gen, una centrale da 100MW necessita di un anello di 1000m (mille metri) di diametro, generando cos\u00ec 500GWh di elettricit\u00e0 in un anno [cio\u00e8 funzionando a pieno regime per il 57% del tempo, NdA]. Il costo stimato \u00e8 di 0.03\u20ac/kWh, con un netto abbassamento dei costi sia rispetto ai \"combustibili fossili\" che alle attuali \"rinnovabili\". La centrale Kite Gen, infine, necessiterebbe di un'area d'interdizione al volo del tutto simile a quella degli attuali impianti (come centrali nucleari, petrolchimici, caserme, obiettivi sensibili, ecc.) per un'altezza di 5000\u00a0ft (1524\u00a0m) ed un raggio di un miglio nautico (1852\u00a0m).\nL'ulteriore vantaggio dei profili alari di potenza risiede nel fatto che la lunghezza del cavo pu\u00f2 permettere loro di raggiungere altezze oltre i 500 metri, dove scorre il vento di alta quota, senza introdurre criticit\u00e0 strutturali.\nMobilegen.\nAd agosto 2006 \u00e8 stato sperimentato un primo prototipo di \"KiteGen\" dal nome \"Mobilegen\", che ha le caratteristiche di essere mobile perch\u00e9 montato su un camion e di raggiungere quote limitate, in quanto il \"kite\" genera energia col vento di superficie.\nUn generatore mobile di seconda generazione \u00e8 stato sperimentato a settembre 2007 nell'aeroporto \"F. Cappa\" di Casale Monferrato (AL). L'unit\u00e0 chiamata KSU1 ha utilizzato un profilo alare di potenza che \u00e8 stato fatto volare all'altezza di 800 metri con controlli automatici. Le sperimentazioni sono durate tre giorni e hanno richiesto particolari permessi all'aviazione civile e militare.\nKiteGen Stem.\nA dicembre 2010 \u00e8 stato realizzato lo Stem a Sommariva Perno (CN), il primo prototipo statico del kitegen. La potenza prevista per quest'impianto \u00e8 di 3 Mw. Per produrre energia lo Stem avr\u00e0 un funzionamento elementare a yo-yo: le funi saranno srotolate con il kite in portanza e metteranno in funzione il generatore di elettricit\u00e0. Raggiunta la distanza massima del kite dall'impianto, questo verr\u00e0 messo in posizione di stallo e il kite verr\u00e0 ritirato, quindi il ciclo si ripeter\u00e0. Video dello Stem appena completato.\nNota: il progetto ha subito alcuni ritardi: i lavori sono stati iniziati a Berzano San Pietro con l'assenso della giunta comunale ma un piccolo gruppo di persone si sono opposte al progetto portando all'abbandono dei lavori. Quindi si \u00e8 scelta la localit\u00e0 di Sommariva Perno.\nFinanziamenti.\nA giugno 2006 il \"kitegen\" era stato selezionato per ricevere un finanziamento pubblico nell'ambito dei Fondi per l'Innovazione Tecnologica (FIT) del Ministero per lo Sviluppo Economico, bandi \"Energia\" e \"Digitale\" 2005. Tuttavia, avendo il progetto ricevuto una valutazione di \"priorit\u00e0 B\" nel bando \"Digitale\", la procedura di valutazione non \u00e8 stata esperita a causa dell'esaurimento dei fondi. \nNell'ambito del 7\u00ba Programma-quadro dell'Unione europea un'elaborazione del progetto kitegen nell'ambito del settore trasporti \u00e8 stato valutato \"eccellente\", ricevendo un finanziamento di 3M\u20ac per la realizzazione di \"soluzioni basate su profili alari per la generazione di energia elettrica a bordo di navi, per trazione e gestione di servizi ausiliari\" (proposta n\u00b0 218691; acronimo: \"Kit-Ves\"). L'erogazione dei fondi partir\u00e0 nell'ottobre 2008.\nA partire dal 2008 Wind Operations Worldwide S.p.A. (in sigla WOW S.p.A.) (fondata come societ\u00e0 a responsabilit\u00e0 limitata), una societ\u00e0 di piccoli investitori, ha contribuito al progetto acquistando quote di Kitegen Research S.r.l., la societ\u00e0 che detiene i brevetti del Kitegen. Ad oggi WOW S.p.A. partecipa al capitale con il 2,4% delle quote.\nNel 2012 la Soter S.r.L. che raccoglie piccoli e medi investitori rileva il 20,5% di Kitegen Research S.r.l. e nel 2013 rileva interamente la quota del 2,4% precedentemente detenuta da WOW S.p.A.\nAccordi.\nNel 2019 Saipem e kitegen annunciano un accordo: \u00abLa nuova divisione XSIGHT di SAIPEM, che promuove le energie rinnovabili e sostenibili, \u00e8 sicuramente pronta ad affrontare la natura multidisciplinare di questo notevole progetto\"\u00bb\nL'accordo punta a rendere pi\u00f9 efficiente la produzione di energia eolica d'alta quota, grazie al vento molto pi\u00f9 forte e costante presente oltre i 1000 metri di altezza. Questa tecnologia usa grandi kite (aquiloni) collegati a un generatore di energia elettrica posto a terra e collegato da funi estremamente resistenti (pi\u00f9 resistenti dell'acciaio) e molto leggere. La potenza attesa per il kitegen \u00e8 di fino a 3 MW di elettricit\u00e0. Questo si legge nel resoconto dell'annuncio."}
{"id": "618988", "revid": "640277", "url": "https://it.wikipedia.org/wiki?curid=618988", "title": "Gonzalo Higua\u00edn", "text": "Affermatosi come uno degli attaccanti pi\u00f9 prolifici in attivit\u00e0, con 36 reti nel corso del campionato 2015-16, ha stabilito il record di reti segnate in Serie A in una singola stagione, superando di una marcatura il precedente primatista Gunnar Nordahl, e venendo eguagliato da Ciro Immobile nella stagione 2019-20. Il suo trasferimento dal alla , avvenuto nel luglio 2016 per 90 milioni di euro, \u00e8 stato all'epoca il pi\u00f9 costoso nella storia della Serie A.\nIn carriera ha conquistato tre campionati spagnoli (2006-07, 2007-08, 2011-12), due Supercoppe spagnole (2008 e 2012) e una Coppa di Spagna (2010-11) con il , una Coppa Italia (2013-14) e una Supercoppa italiana (2014) con il Napoli, tre campionati italiani (2016-17, 2017-18 e 2019-20) e due Coppe Italia (2016-17 e 2017-18) con la Juventus, una UEFA Europa League (2018-19) con il Chelsea.\nHa totalizzato 75 presenze con la nazionale argentina, della quale \u00e8 il sesto calciatore assoluto sia nel computo totale dei gol realizzati (31) sia per quanto riguarda le marcature nei campionati del mondo (5).\nBiografia.\n\u00c8 figlio d'arte: il padre Jorge, ex difensore, ha trascorso quasi per intero la propria carriera in Argentina, tranne un anno nel ; Gonzalo nacque nell'omonima citt\u00e0 francese proprio nel corso di quell'anno. Sua madre, Nancy Zacar\u00edas (1957-2021) era una artista e pittrice di origini palestinesi. Ha tre fratelli, Nicol\u00e1s, Lautaro e Federico; quest'ultimo era anch'egli un calciatore professionista e giocava insieme a lui all'Inter Miami.\n\u00c8 soprannominato \"El Pipita\", nomignolo che trae origine dal soprannome del padre, detto \"El Pipa\" per via del naso pronunciato.\nTrascorre i primi mesi della sua infanzia in Francia, quindi fa ritorno in terra argentina poich\u00e9 il padre viene ingaggiato dal . All'et\u00e0 di 10 mesi viene ricoverato per venti giorni in ospedale a causa di una meningite fulminante, curata appena in tempo, ed \u00e8 costretto per diversi anni ad assumere quotidianamente dei medicinali per eliminare ogni traccia della malattia.\nNel 1998 torn\u00f2 per breve tempo in Francia, quando accompagn\u00f2 il padre impegnato in una ricerca di giovani talenti per conto dell'allora commissario tecnico della nazionale argentina, Daniel Passarella. Sarebbe stato proprio lo stesso Passarella, otto anni dopo, a concedere al giovane Higua\u00edn una maglia da titolare e l'occasione di mettersi in mostra con il River.\nCaratteristiche tecniche.\n\u00c8 un \u00abattaccante d'area di rigore\u00bb, forte fisicamente e abile con entrambi i piedi. Oltre ad essere un eccellente finalizzatore, \u00e8 propenso ai ripiegamenti a centrocampo, con cui contribuisce alla fase difensiva; \u00e8 inoltre dotato di un'ottima visione di gioco, che gli consente di risultare decisivo anche come uomo assist. Pur essendo in possesso di buoni mezzi tecnici, \u00e8 pi\u00f9 concreto che elegante. Dinamico e determinato, ha nell'emotivit\u00e0 il suo principale punto debole.\nDiego Armando Maradona ha affermato di rivedere in Higua\u00edn alcune caratteristiche dei connazionali Hern\u00e1n Crespo e Gabriel Batistuta, definendolo un attaccante completo e abile nei movimenti smarcanti.\nCarriera.\nClub.\nGli esordi e il River Plate.\nDopo essere rientrato dalla Francia insieme alla sua famiglia, Higua\u00edn muove i primi passi in ambito calcistico tra le file dell'Atl\u00e9tico Palermo, club dell'omonimo quartiere di Buenos Aires, da cui il River Plate lo acquista all'et\u00e0 di 10 anni.\nDopo aver effettuato la trafila delle giovanili, a 17 anni il tecnico Leonardo Astrada lo fa debuttare in prima squadra il 29 maggio 2005 nella sconfitta interna per 1-2 contro il al \"Monumental\". In questo scorcio di stagione colleziona altre 3 presenze.\nPoco utilizzato dal successivo tecnico del River Plate, Reinaldo Merlo, trova spazio con maggiore continuit\u00e0 con l'approdo di Daniel Passarella alla guida tecnica del River Plate. Realizza la prima rete il 12 febbraio 2006 nel 3-1 ai danni del , mentre in Coppa Libertadores realizza una doppietta contro il , decisiva nel 3-2 finale a favore del River Plate.\nIl River Plate cede quindi il 50% del suo cartellino al club svizzero del , espressione di un gruppo di investitori internazionali, per circa 8 milioni di dollari. Autore di cinque reti nel torneo di Apertura 2006, l'8 ottobre 2006, con una doppietta guida il River Plate alla vittoria per 3-1 nel \"Supercl\u00e1sico\" contro il .\nReal Madrid.\n2006-2009: i due campionati consecutivi e la prima Supercoppa spagnola.\nLe ottime prestazioni con la maglia del River Plate proiettano l'attaccante argentino in Europa e il 14 dicembre 2006, pochi giorni dopo aver compiuto 19 anni, viene acquistato a titolo definitivo dal per la cifra di 13 milioni di euro, su indicazione dell'allenatore Fabio Capello, firmando un contratto di sei anni e mezzo a decorrere dal gennaio seguente.\nDebutta con il Real Madrid l'11 gennaio 2007 nella gara di Coppa del Re contro il , valida per gli ottavi di finale e terminata 0-0, disputando l'intera partita. Firma la prima rete il 24 febbraio seguente nel derby contro l', realizzando il gol del definitivo 1-1 all'Estadio Vicente Calder\u00f3n. Tre giorni prima aveva esordito nella massima competizione europea, la Champions League, partendo da titolare nella gara contro il , valida per l'andata degli ottavi di finale e vinta dal Real Madrid per 3-2. In campionato realizza il secondo gol siglando il definitivo 4-3 ai danni dell' decisivo nella conquista del titolo spagnolo.\nNella stagione seguente, con il nuovo allenatore Bernd Schuster alla guida del Real Madrid, stenta a trovare continuit\u00e0 di prestazioni, chiuso da Ra\u00fal e van Nistelrooij, con il tecnico tedesco che lo schiera sovente anche fuori ruolo, dichiarando di \"non sapere dove metterlo\" e arrivando a dubitare soprattutto delle reali capacit\u00e0 realizzative del giocatore. Vince nuovamente il campionato facendo registrare 8 reti in 25 partite.\nCon l'avvento in panchina di Juande Ramos riesce finalmente a trovare continuit\u00e0 d'impiego e un rendimento di altissimo profilo. Il 24 agosto 2008 vince la Supercoppa di Spagna siglando il gol del momentaneo 4-1 ai danni del nella gara di ritorno al Santiago Bernab\u00e9u (la partita si sarebbe poi conclusa 4-2 in favore dei \"Blancos\"). In questa stagione, complice un grave infortunio occorso a van Nistelrooij, consolida il suo ruolo nell'undici titolare del Real Madrid e riesce a trovare continuit\u00e0 d'impiego e un rendimento d'alto profilo. Il 26 ottobre realizza la sua prima doppietta stagionale, sempre in Liga, contribuendo al 3-2 finale nella gara contro l'. L'8 novembre realizza invece la sua prima quaterna in carriera ai danni del . In totale realizza 22 reti e 9 assist in 35 partite, affermandosi come miglior marcatore stagionale della squadra.\n2009-2011: il successo nella Copa del Rey 2011.\nNel campionato 2009-10 arriva il cileno Manuel Pellegrini come nuovo allenatore del Real Madrid, con cui l'attaccante argentino instaura un buon rapporto. Il 14 marzo 2010 segna una tripletta nella gara di ritorno contro il . A fine stagione si conferma miglior cannoniere del Real Madrid con 27 reti, una in pi\u00f9 del nuovo compagno di squadra Cristiano Ronaldo, grazie alle quali \u00e8 anche vice-capocannoniere della Liga alle spalle di Lionel Messi, che ne sigla 34. Nell'intera stagione mette a segno 29 reti in 40 partite tra campionato e coppe.\nIl 7 giugno 2010 rinnova il contratto con il Real Madrid fino al 2016, anche se con l'arrivo dell'allenatore portoghese Jos\u00e9 Mourinho sulla panchina del Real Madrid viene utilizzato con meno continuit\u00e0.\nIl 3 novembre entra nella storia del club spagnolo siglando, ai danni del , la rete numero 700 del Real Madrid nella massima competizione europea, prima squadra a raggiungere tale cifra per quanto concerne i gol realizzati. L'11 gennaio 2011 viene sottoposto a un intervento chirurgico per la rimozione di un'ernia del disco, operazione che lo tiene lontano dai campi di gioco per tre mesi. Il 20 aprile, pur non scendendo in campo, conquista la sua prima Coppa del Re, superando in finale il 1-0 al termine dei supplementari. Al termine dell'annata segna 13 gol in 25 presenze tra campionato e coppe.\n2011-2013: la vittoria della Liga e la seconda Supercoppa spagnola.\nIl 24 marzo 2012 raggiunge quota 100 gol con il Real Madrid. Il 21 aprile il Real Madrid conquista la Liga battendo 2-1 il Barcellona al Camp Nou. Higua\u00edn conclude la stagione siglando 22 reti, riprendendosi il posto in squadra dopo che l'anno precedente era stato utilizzato da Mourinho con scarso minutaggio. Con Benzema (21 reti) e Cristiano Ronaldo (46) forma in questa stagione il tridente d'attacco pi\u00f9 prolifico nella storia del Real Madrid e della Liga spagnola.\nIl 29 agosto 2012 Higua\u00edn si aggiudica la Supercoppa di Spagna ai danni del Barcellona, aprendo le marcature nella gara di ritorno a Madrid, terminata 2-1 per i padroni di casa, i quali si aggiudicano il trofeo in virt\u00f9 della regola dei gol fuori casa.\nAlternatosi a Benzema nel ruolo di titolare, a fine stagione esprime, di comune accordo con la societ\u00e0, la volont\u00e0 di lasciare il Real, che lascia dopo sei stagioni e mezzo con sei trofei vinti, 264 partite giocate e 121 reti realizzate.\nNapoli.\n2013-2015: Coppa Italia e Supercoppa italiana.\nIl 27 luglio 2013 viene acquistato a titolo definitivo dal per 37 milioni di euro pi\u00f9 3 di bonus. Sceglie la maglia numero 9.\nEsordisce con il Napoli e nel campionato italiano il 25 agosto contro il . Mette a segno la sua prima rete in campionato la settimana seguente contro il . Il 3 maggio 2014 seguente vince il suo primo trofeo con il Napoli, conquistando la Coppa Italia, superando nella finale dello Stadio Olimpico di Roma la per 3-1. Conclude la stagione con 24 reti in 46 presenze tra campionato e coppe, risultando il capocannoniere stagionale della propria squadra.\nIl 22 dicembre si aggiudica ai tiri di rigore la Supercoppa italiana contro la , dopo che i tempi regolamentari e supplementari erano terminati sul 2-2: nel corso dell'incontro Higua\u00edn si era peraltro reso autore di una doppietta.\nIn merito a un episodio verificatosi il 10 maggio 2015 al termine del pareggio 2-2 contro il , Higua\u00edn, infastidito da una presunta perdita di tempo, pronuncia frasi ingiuriose all'indirizzo della squadra emiliana; il giudice sportivo Gianpaolo Tosel gli commina quindi una multa di euro.\nIl 31 maggio, nell'ultima di campionato in casa contro la , sfida decisiva per la qualificazione ai preliminari di Champions League, realizza la doppietta che vale la rimonta da 0-2 a 2-2, fallendo tuttavia il rigore del possibile 3-2; in seguito all'errore dal dischetto, il quarto stagionale, i biancocelesti realizzano altri due gol, conquistando la vittoria e la conseguente qualificazione alla massima competizione europea. Conclude la stagione con 29 reti in 58 presenze tra campionato e coppe, confermandosi per il secondo anno consecutivo il capocannoniere stagionale del Napoli.\n2015-2016: il record di gol in Serie A.\nL'8 novembre in Napoli-, terminata 1-0 in favore dei padroni di casa, realizza il suo 200\u00ba gol in carriera in squadre di club. Il 30 novembre segna una doppietta contro l' nel 2-1 conclusivo, permettendo alla squadra di conquistare la vetta solitaria della classifica, a venticinque anni dall'ultima volta.\nNel corso della stagione raggiunge alcuni traguardi significativi: entra nella \"top ten\" dei migliori marcatori della storia del Napoli, toccando quota 70 reti complessive; va a segno per sei giornate consecutive, eguagliando la striscia positiva di Maradona nella stagione 1987-88; supera inoltre il proprio primato personale di gol segnati in una stagione (27) e le 29 reti di Cavani, fino ad allora il miglior cannoniere stagionale nella storia degli \"azzurri\" (limitatamente al campionato). Nella gara contro l'Udinese, persa per 3-1, raggiunge le 100 presenze in Serie A e realizza il trentesimo centro stagionale; nella partita \u00e8 tuttavia protagonista di una reazione scomposta verso l'arbitro Massimiliano Irrati, che lo aveva espulso per somma di ammonizioni; ci\u00f2 determina la squalifica di Higua\u00edn per quattro giornate, poi ridotte a tre a seguito del ricorso presentato dal Napoli. Il 14 maggio, nel 4-0 dell'ultima giornata contro il , realizza la tripletta che gli consente di chiudere il campionato con 36 reti in 35 partite, vincendo la classifica marcatori e superando il record assoluto di reti in un singolo campionato italiano, fino ad allora detenuto da Nordahl nella stagione 1949-50, ed eguagliando inoltre quello di Rossetti che resisteva dal 1928-29, quando il campionato si disputava a pi\u00f9 gironi. Il record sar\u00e0 successivamente eguagliato da Ciro Immobile nella stagione 2019-20.\nJuventus.\nIl 26 luglio 2016 viene acquistato a titolo definitivo dalla Juventus per un costo di 90 milioni di euro, anche qui sceglie la maglia numero 9; il suo trasferimento risulter\u00e0 il pi\u00f9 costoso nella storia della Serie A fino al luglio 2018, quando la Juventus acquister\u00e0 Cristiano Ronaldo dal per 100 milioni.\nIl 20 agosto bagna con un gol l'esordio in campionato con la casacca bianconera \u2014 cosa che non gli era riuscita nel triennio in azzurro \u2014 fissando il punteggio sul 2-1 finale nella vittoria interna sulla Fiorentina. Il 10 settembre, alla prima da titolare, firma una doppietta nei primi 10 minuti nel 3-1 ai danni del . Il 27 dello stesso mese sigla la prima marcatura con i bianconeri in Champions League, realizzando la seconda rete nello 0-4 esterno contro la . Il 29 ottobre segna la rete del definitivo 2-1 proprio contro la sua ex squadra, il Napoli, non esultando in segno di rispetto per la societ\u00e0 partenopea. In seguito a un periodo di appannamento sottorete, l'11 dicembre ritrova il gol in campionato siglando una doppietta nell'1-3 del derby contro il . Il 28 febbraio 2017 trova il primo gol in Coppa Italia con la formazione torinese nella semifinale d'andata, realizzando la seconda rete nel 3-1 dello Stadium sul Napoli. Il 17 maggio mette in bacheca la Coppa Italia, primo trofeo in maglia bianconera nonch\u00e9 terzo consecutivo per la formazione di Massimiliano Allegri, in seguito alla vittoria per 2-0 sulla Lazio nella finale di Roma; quattro giorni dopo, con il successo 3-0 allo Stadium sul , arriva anche, con una giornata di anticipo, il sesto titolo italiano di fila che permette a Higua\u00edn di conquistare il primo \"double\" nazionale, al contempo terzo di fila per la Juventus, e soprattutto alla squadra di battere dopo 82 anni il record della Juve del Quinquennio. Non riesce invece l'affermazione europea in Champions League, dove il 3 giugno i bianconeri cedono nella finale di Cardiff 1-4 contro il Real Madrid: per Higua\u00edn, in campo internazionale, si tratta della quarta finale persa su quattro disputate tra club e nazionale.\nI primi mesi della seconda stagione a Torino vedono un Higua\u00edn volto maggiormente al servizio della squadra, seppur riesca a trovare il gol con meno frequenza; ci\u00f2 nonostante il 28 ottobre \u00e8 sua la doppietta che vale il successo 0-2 contro i rivali del Milan: la prima marcatura risulta inoltre essere la centesima nel massimo campionato italiano. Il 4 febbraio 2018 arriva invece la prima tripletta in maglia bianconera, nel roboante 7-0 interno sul Sassuolo. Cos\u00ec come l'anno precedente per Higua\u00edn si ripete il \"double\" domestico (a cui ha contribuito anche segnando il goal del definitivo 3-2 in rimonta contro l'Inter a Milano), secondo consecutivo per l'attaccante e al contempo quarto di fila per la Juventus: i bianconeri si impongono infatti il 9 maggio nella finale di Coppa Italia con un netto 4-0 sul Milan \u2014 quarta affermazione in successione e nuovo primato nel calcio italiano \u2014, conquistando quattro giorni pi\u00f9 tardi anche il settimo scudetto consecutivo grazie al pareggio esterno a reti bianche contro la .\nPrestiti a Milan e Chelsea.\nIl 2 agosto 2018 Higua\u00edn viene ceduto in prestito oneroso annuale al , per 18 milioni di euro, con diritto di riscatto a favore dei rossoneri fissato a 36 milioni. Esordisce in maglia rossonera il 25 dello stesso mese al San Paolo, nella sconfitta per 3-2 contro il Napoli. La prima marcatura arriva il 16 settembre, quando segna la rete del definitivo 1-1 nella trasferta contro il ; quattro giorni pi\u00f9 tardi arriva invece il primo gol europeo con la nuova squadra, nella gara d'esordio in Europa League sul campo del (0-1).\nL'esperienza di Higua\u00edn al Milan, caratterizzata da 8 gol in 22 presenze, si rivela tormentata e al di sotto delle aspettative. In occasione del match di campionato casalingo del Milan proprio contro la Juventus (vinta dai bianconeri per 2-0), l'attaccante argentino dapprima si fa parare un calcio di rigore da Szcz\u0119sny e poco dopo viene espulso per proteste. Il 16 gennaio il calciatore disputa solo gli ultimi venti minuti della partita di Supercoppa italiana persa a Gedda contro la Juventus, ufficialmente a causa delle precarie condizioni fisiche, ufficiosamente perch\u00e9 al centro di un \"caso\" di calciomercato. Sar\u00e0 la sua ultima presenza in rossonero: il 23 gennaio 2019 Milan e Juventus si accordano per risolvere anticipatamente il prestito e contestualmente il giocatore passa con la stessa formula al (che rileva le condizioni del Milan), dove ritrova Maurizio Sarri come allenatore.\nHigua\u00edn debutta con il Chelsea in FA Cup il 27 gennaio 2019 in casa contro lo . Tre giorni dopo debutta in Premier League nella partita persa per 4-0 sul campo del . Segna i primi gol in maglia \"Blues\" il 2 febbraio, nella partita di campionato vinta per 5-0 in casa contro l', in cui realizza una doppietta. Nei mesi successivi non rende all'altezza delle aspettative alternandosi con Olivier Giroud. Pur non scendendo in campo, il 29 maggio 2019 vince l'Europa League, il suo primo trofeo europeo, grazie al successo in finale contro l' a Baku. Alla fine della stagione la sua propriet\u00e0 non viene riscattata dal club londinese.\nRitorno alla Juventus.\nIl 1\u00ba luglio 2019 fa definitivamente ritorno alla , dove nel frattempo \u00e8 approdato in panchina Maurizio Sarri, tecnico che l'argentino ritrova per la terza volta in carriera. Il successivo 31 agosto ritorna al gol, segnando ancora una volta alla sua ex squadra, il Napoli \u2014 il sesto complessivo \u2014, marcando il punto del 2-0 nella partita poi vinta per 4-3. Il 1\u00ba ottobre ritorna al gol in UEFA Champions League \u2014 che mancava dal 7 marzo 2018 \u2014 nel 3-0 interno contro il , e pochi giorni dopo segna il gol del definitivo 2-1 in casa dell'Inter. Saranno 8 le sue marcature stagionali dell'argentino, nel nono campionato di Serie A vinto consecutivamente dai bianconeri \u2014 record assoluto nella storia della Serie A e dei maggiori campionati nazionali d'Europa \u2014: in una difficile stagione dilatatasi fino all'estate, per via dello stop primaverile dettato dalla sopraggiunta pandemia di COVID-19, Higua\u00edn non riesce a mantenersi sui livelli sottorete del passato, rigenerandosi tuttavia come \u00ab\"play\" offensivo\u00bb e uomo-squadra.\nCi\u00f2 nonostante, con l'arrivo del nuovo allenatore Andrea Pirlo nell'estate 2020, l'attaccante non rientra pi\u00f9 nei piani della societ\u00e0 torinese, sicch\u00e9 il 17 settembre 2020 si arriva a una risoluzione consensuale del contratto.\nInter Miami.\nIl 18 settembre 2020 Higua\u00edn si accorda con l', club statunitense militante nella Major League Soccer, che lo tessera come \"designated player\". Debutta dieci giorni dopo nella sconfitta contro il , nella quale si rende negativamente protagonista sbagliando un calcio di rigore e sfiorando una rissa. Il 7 ottobre realizza la prima rete in MLS, segnando su calcio di punizione il definitivo 1-2 a favore della sua squadra contro il .\nNazionale.\nIn possesso inizialmente della sola cittadinanza francese, nel novembre 2006, a 19 anni non ancora compiuti, viene convocato nella nazionale francese dal commissario tecnico Raymond Domenech, che lo aveva notato grazie alla doppietta messa a segno nel derby contro il Boca Juniors, ma rifiuta la convocazione. Decide tuttavia di non rinunciare al passaporto francese \u2014 e allo \"status\" di comunitario \u2014 per non precludersi la possibilit\u00e0 di giocare per una squadra europea, cosa che conseguentemente gli impedisce di rispondere alla chiamata delle nazionali giovanili argentine. Nel 2007 acquisisce il passaporto argentino, conservando entrambe le nazionalit\u00e0.\nIl 6 febbraio 2008 gioca un'amichevole non ufficiale con la maglia dell'Argentina olimpica, siglando una doppietta nel 5-0 ai danni del . Non viene tuttavia convocato per i Giochi olimpici di Pechino 2008 a causa di pregressi screzi con la federcalcio argentina, dovuti al suo rifiuto di partecipare al Mondiale Under-20 del 2007. Il commissario tecnico Domenech gli offre nuovamente la convocazione, ma il giocatore oppone un altro rifiuto.\nNel 2009, dopo aver preso in considerazione l'ipotesi di accettare la convocazione nella nazionale francese, viene convocato dal commissario tecnico dell' Maradona per le gare contro e , valide per le qualificazioni al Mondiale 2010: debutta il 10 ottobre 2009 contro il Per\u00f9, a 21 anni e dieci mesi, bagnando l'esordio con una rete.\nL'anno seguente va a comporre il parco attaccanti della Argentina nella fase finale della massima competizione internazionale in Sudafrica. Il 17 giugno 2010, nella seconda partita del girone B del torneo, realizza la sua prima tripletta con la maglia dell'Argentina nella gara terminata 4-1 per l'Argentina contro la , risultando il miglior giocatore dell'incontro. In passato solamente due giocatori argentini erano riusciti nell'impresa di segnare tre reti in una sola partita nella storia dei Mondiali: si tratta di St\u00e1bile nel 1930 (contro il ) e di Batistuta nel 1994 (contro la ) e nel 1998 (contro la ). Va a segno anche negli ottavi di finale contro il Messico, quindi l'Argentina viene eliminata nei quarti perdendo 4-0 contro la .\nIl 25 giugno 2011 viene inserito dal nuovo CT Sergio Batista nella lista dei ventitr\u00e9 convocati in vista della Copa Am\u00e9rica disputata in Argentina. I padroni di casa vengono eliminati nei quarti di finale dall' al termine dei calci di rigore: proprio nello stesso match, conclusosi sull'1-1, Higua\u00edn mette a segno l'unica rete personale del torneo, realizzando anche il proprio tentativo nella sequenza conclusiva dagli undici metri, risultato poi ininfluente sull'esito finale.\nIn occasione delle qualificazioni al Mondiale 2014 contribuisce alla vittoria dell'Argentina nel girone sudamericano realizzando complessivamente nove reti. Convocato da Alejandro Sabella per la fase finale della competizione, nella gara d'esordio del torneo serve l'assist per il gol di Messi nella vittoria per 2-1 sulla . Il 5 luglio segna nei quarti di finale la rete decisiva nella vittoria per 1-0 contro il , che garantisce la qualificazione in semifinale per l'Argentina dopo ventiquattro anni. A fine partita si \u00e8 aggiudicato il titolo di miglior giocatore dell'incontro. Nella finale contro la Germania, persa per 1-0 al termine dei supplementari, \u00e8 protagonista in negativo, fallendo una nitida occasione da rete a pochi passi dal portiere tedesco Neuer, vedendosi inoltre annullare un gol per fuorigioco.\nIl 25 maggio 2015 viene inserito dal CT Gerardo Martino nella lista dei ventitr\u00e9 convocati in vista della Copa Am\u00e9rica da disputarsi in Cile. Nel corso del torneo va a segno due volte: nella terza e ultima gara della fase a gironi contro la e nella semifinale contro il . L\"'Albiceleste\" tuttavia viene sconfitta in finale dal ai rigori, dopo lo 0-0 scaturito al termine dei tempi regolamentari e supplementari. Suo \u00e8 uno degli errori dagli undici metri che consente agli avversari di vincere la manifestazione.\nIl 20 maggio 2016 viene convocato da Martino per la Copa Am\u00e9rica Centenario negli Stati Uniti; nel corso della competizione realizza quattro reti: due nel 4-1 inflitto al nei quarti di finale e due nella semifinale vinta 4-0 contro gli . Gioca da titolare anche la finale, che vede l'Argentina nuovamente sconfitta ai rigori dal Cile, in un \"remake\" dell'edizione precedente: nel match, conclusosi nuovamente a reti bianche, si rende protagonista in negativo, fallendo una buona occasione davanti al portiere cileno Bravo.\nIl 6 ottobre 2016 Higua\u00edn segna la prima rete nel 2-2 esterno contro il Per\u00f9: questa risulter\u00e0 essere la sua unica marcatura durante le qualificazioni ai Mondiali 2018 in Russia, al termine delle quali l'Argentina riesce non senza affanni ad ottenere il \"pass\" mondiale, terminando al terzo posto il proprio girone. Convocato per l'evento, l'esperienza nel torneo per Higua\u00edn e compagni si rivela deludente, con l'attaccante argentino che resta a secco di reti, collezionando appena tre presenze di cui solo una da titolare. Superata a fatica la fase a gironi, il cammino dell\"'Albiceleste\" si ferma infatti gi\u00e0 agli ottavi di finale, battuta 4-3 dalla Francia, gara dalla quale Higua\u00edn resta peraltro escluso.\nIl 28 marzo 2019 annuncia il proprio ritiro dalla nazionale.\nStatistiche.\nTra club e nazionale maggiore, Higua\u00edn ha collezionato globalmente 740 presenze segnando 351 reti, alla media di 0,48 gol a partita.\nPresenze e reti nei club.\n\"Statistiche aggiornate al 27 febbraio 2022\"."}
{"id": "618989", "revid": "46931", "url": "https://it.wikipedia.org/wiki?curid=618989", "title": "Wayu\u00fa", "text": ""}
{"id": "618990", "revid": "46931", "url": "https://it.wikipedia.org/wiki?curid=618990", "title": "Wanano", "text": ""}
{"id": "618991", "revid": "46931", "url": "https://it.wikipedia.org/wiki?curid=618991", "title": "Tanimuka", "text": ""}
{"id": "618992", "revid": "46931", "url": "https://it.wikipedia.org/wiki?curid=618992", "title": "S\u00e1liba", "text": ""}
{"id": "618993", "revid": "46931", "url": "https://it.wikipedia.org/wiki?curid=618993", "title": "Oca\u00edna", "text": ""}
{"id": "618996", "revid": "46931", "url": "https://it.wikipedia.org/wiki?curid=618996", "title": "Amor\u00faa", "text": ""}
{"id": "618998", "revid": "709565", "url": "https://it.wikipedia.org/wiki?curid=618998", "title": "Violet Baudelaire", "text": ""}
{"id": "618999", "revid": "10548", "url": "https://it.wikipedia.org/wiki?curid=618999", "title": "Carlo de Simone", "text": ""}
{"id": "619006", "revid": "21079", "url": "https://it.wikipedia.org/wiki?curid=619006", "title": "Triangolazione (matematica)", "text": ""}
{"id": "619013", "revid": "79691846", "url": "https://it.wikipedia.org/wiki?curid=619013", "title": "Massa atomica assoluta", "text": ""}
{"id": "619016", "revid": "125687910", "url": "https://it.wikipedia.org/wiki?curid=619016", "title": "Giorgio Battistelli", "text": "Biografia.\nHa studiato con Giancarlo Bizzi, Claudio Annibaldi e Antonello Neri al Conservatorio Alfredo Casella dell'Aquila. Nel 1994 ha fondato con alcuni amici il gruppo di improvvisazione \"Edgard Var\u00e8se\" e l'ensemble strumentale \"Beat '72\". Dal 1985 al 1986 \u00e8 stato ospite del \"Deutscher Akademischer Austauschdienst\" a Berlino. Nel 1990 ha vinto il premio SIAE per la lirica e nel 1993 il Premio \"Cervo\" per la musica contemporanea.\nSvolge parallelamente all'attivit\u00e0 compositiva quella di organizzatore musicale. \u00c8 stato direttore artistico del Cantiere Internazionale d'Arte di Montepulciano, dell'Orchestra regionale toscana, dell'Accademia Filarmonica Romana, della sezione musica della Biennale di Venezia. Dal 2015 al 2017 \u00e8 stato Direttore artistico del Teatro dell'Opera di Roma, affiancando Alessio Vlad, con incarico specifico per la musica contemporanea e per la stagione sinfonica.\n\u00c8 accademico effettivo dell'Accademia Nazionale di Santa Cecilia e direttore artistico dell'Orchestra Haydn di Bolzano e Trento e del Festival Puccini di Torre del Lago Puccini.\nIl 12 novembre 2021 viene annunciato che Battistelli ricever\u00e0 all'interno della Biennale di Venezia durante il 66. Festival Internazionale di Musica Contemporanea, il Leone d'Oro alla carriera \"per il suo lavoro di teatri musicale sperimentale e la sua intenza produzione operistica, realizzata dalle pi\u00f9 importanti istituzioni europee\".\nNell\u2019autunno del 2021 una sua opera (Julius Caesar su libretto di Ian Burton) apre la stagione del Teatro dell\u2019Opera di Roma con la direzione di Daniele Gatti e la regia di Robert Carsen.\n\u00c8 la prima volta, in tempi recenti, che il Teatro Costanzi inaugura la sua stagione con un'opera del proprio tempo.\nLe sue musiche sono edite da Ricordi."}
{"id": "619018", "revid": "1543377", "url": "https://it.wikipedia.org/wiki?curid=619018", "title": "Parco nazionale di Andringitra", "text": "Il Parco nazionale di Andringitra \u00e8 un'area naturale protetta del Madagascar.\nIl parco fa parte del complesso delle Foreste pluviali di Atsinanana, patrimonio dell'umanit\u00e0 dell'UNESCO.\nSi trova nella zona degli altopiani centrali, nella provincia di Fianarantsoa, 100\u00a0km a sud rispetto al capoluogo, 47\u00a0km a sud di Ambalavao.\nTerritorio.\nIl parco copre una superficie di 31.160 ettari, e include il massiccio granitico del Picco Boby (2.658 m s.l.m.), meta di alcune delle escursioni che vengono proposte ai turisti.\nFlora.\nLa forma di vegetazione dominante \u00e8 la foresta primaria pluviale.\nAl di sopra dei 2.000 m prevale la cosiddetta \"macchia ericoide\". Si tratta un ecosistema di alta montagna, rinvenibile soltanto sulle parti sommitali dei massicci montuosi del Madagascar settentrionale (Andringitra, Tsaratanana, Ankaratra e Marojejy), caratterizzato dalla predominanza di specie delle famiglie Asteraceae (\"Psiadia\" spp., \"Helichrysum\" spp., \"Stoebe\" spp., \"Stenocline\" spp.), Ericaceae (\"Erica\" spp., \"Agauria\" spp., \"Vaccinum\" spp.), Podocarpaceae (\"Podocarpus\" spp.), Rhamnaceae (\"Phylica\" spp.) e Rubiaceae.\nFauna.\nIl parco ospita 13 differenti specie di lemuri tra cui il lemure dalla coda ad anelli (\"Lemur catta\"), l'apalemure grigio meridionale (\"Hapalemur meridionalis\"), l'apalemure dorato (\"Hapalemur aureus\"), il prolemure dal naso largo (\"Prolemur simus\"), il lemure dal ventre rosso (\"Eulemur rubriventer\"), il lemure bruno (\"Eulemur fulvus\"), il lemure dalla fronte rossa (\"Eulemur rufifrons\") e il sifaka di Milne-Edwards (\"Propithecus edwardsi\") sono facilmente osservabili durante il giorno, mentre l'aye-aye (\"Daubentonia madagascariensis\"), il microcebo rosso (\"Microcebus rufus\"), il cheirogaleo maggiore (\"Cheirogaleus major\"), il lepilemure dal collo chiaro (\"Lepilemur microdon\") e l'avahi di Peyrieras (\"Avahi peyrierasi\") hanno abitudini notturne.\nIn passato era presente anche il vari bianconero (\"Varecia variegata\") ma \u00e8 andato incontro ad estinzione locale.\nL'avifauna conta oltre un centinaio di specie differenti tra cui la colomba azzurra del Madagascar (\"Alectroenas madagascariensis\"), la poiana del Madagascar (\"Buteo brachypterus\"), la falsa nettarinia ventregiallo (\"Neodrepanis hypoxantha\"), la ghiandaia marina di Crossley (\"Atelornis crossleyi\"), l'ibis crestato di foresta (\"Lophotibis cristata\") e il vanga di Pollen (\"Xenopirostris polleni\").\nTra le oltre 50 specie di rettili presenti meritano una menzione il geco \"Lygodactylus montanus\" e i camaleonti \"Furcifer campani\" e \"Calumma nasutum\".\nIl contingente degli anfibi annovera oltre ottanta specie differenti tra cui \"Aglyptodactylus madagascariensis\", \"Anodonthyla montana\", \"Boophis ankaratra\", \"Boophis periegetes\" e \"Mantella baroni\"."}
{"id": "619023", "revid": "986213", "url": "https://it.wikipedia.org/wiki?curid=619023", "title": "Fran\u00e7ois Guillaume de Castelnau-Clermont-Lud\u00e8ve", "text": "Biografia.\nEra figlio di Pietro Tristano, barone di Castelnau-Bretenoux e di Clermont-Lod\u00e8ve, e di Caterina d'Amboise.\nArcivescovo metropolita di Narbona dal 22 giugno 1502, papa Giulio II lo elev\u00f2 al rango di cardinale diacono di Sant'Adriano nel concistoro del 29 novembre 1503. Fu poi arcivescovo metropolita di Auch, vescovo di Senez, Valence e Agde; opt\u00f2 per il titolo di Santo Stefano al Monte Celio e poi per la sede suburbicaria di Frascati.\nDal 1509 al 1510 fu camerlengo del Sacro Collegio.\nMor\u00ec il 13 marzo 1541 all'et\u00e0 di 61 anni.\nParentele con altri porporati.\nFrancesco Guglielmo era cugino primo di altri due cardinali:\nInoltre era nipote del cardinale Giorgio I d'Amboise (1460 \u2013 1510), primo ministro di Luigi XII e arcivescovo metropolita di Rouen, in quanto questi era fratello della madre di Francesco Guglielmo."}
{"id": "619024", "revid": "110492256", "url": "https://it.wikipedia.org/wiki?curid=619024", "title": "Massa molare", "text": "La massa molare \u00e8 definita come la massa di una mole di una sostanza.\nSi tratta della stessa grandezza fisica della massa molecolare, cambia solo la sua unit\u00e0 di misura. Questo pu\u00f2 essere dimostrato attraverso una semplice analisi dimensionale.\nIl fattore di conversione dall'una all'altra grandezza \u00e8 il numero di Avogadro.\nLa sua unit\u00e0 di misura teoricamente \u00e8 il kilogrammo su mole formula_1, tuttavia si usa esclusivamente il grammo su mole formula_2, in quanto rende quasi immediata la conversione tra massa molecolare e massa molare.\nDifferenze tra la massa molare e la massa molecolare.\nLa massa molare deriva dalla massa molecolare ma viene misurata in grammi su moli e descrive la massa corrispondente ad una mole\ninfatti:\ne questo valore, moltiplicato per la costante di Avogadro, che corrisponde numericamente al numero di particelle in una mole, ossia 6,022 x 1023 mol-1, d\u00e0 come risultato 1 g/mol."}
{"id": "619025", "revid": "287204", "url": "https://it.wikipedia.org/wiki?curid=619025", "title": "Mussi", "text": ""}
{"id": "619026", "revid": "19933", "url": "https://it.wikipedia.org/wiki?curid=619026", "title": "Tholos", "text": ""}
{"id": "619030", "revid": "92723", "url": "https://it.wikipedia.org/wiki?curid=619030", "title": "Parco nazionale di Andohahela", "text": "Il Parco nazionale di Andohahela \u00e8 un'area naturale protetta del Madagascar. Si trova all'estremo meridionale dell'isola, nella provincia di Toliara, 40\u00a0km a nord-est di Fort Dauphin.\nIl parco fa parte del complesso delle Foreste pluviali di Atsinanana, patrimonio dell'umanit\u00e0 dell'UNESCO.\nTerritorio.\nIl parco copre un'area di 76.000 ettari che insiste sulla catena dei monti Anosy, estremit\u00e0 meridionale degli altopiani centrali malgasci. Questa catena montuosa forma una barriera naturale agli umidi alisei che soffiano da est, facendo s\u00ec che sul versante orientale della catena vi siano precipitazioni annue di 1500 to 2000\u00a0mm contro i 600-700 mm per anno del versante occidentale.\nFlora.\nIl versante orientale dell'riserva \u00e8 ricoperto da un fitto lembo di foresta pluviale, uno dei pochi lembi che si trovano a sud del tropico del Capricorno, mentre sul versante occidentale domina la foresta spinosa, caratteristica delle regioni aride del Madagascar meridionale, nella quale \u00e8 possibile osservare esemplari dell'endemica \"Alluaudia procera\" (Didiereaceae). Nell'area di transizione tra questi due estremi bio-climatici sorge una foresta transizionale nota come \"Ranopiso transition\", che \u00e8 caratterizzata dalla presenza dell'endemica \"Dypsis decaryi\" (Arecaceae).\nFauna.\nNel parco vivono 129 specie di uccelli, 13 specie di lemuri, 65 specie di rettili, 49 specie di anfibi e 119 specie di insetti.\nTra i lemuri presenti ricordiamo il \"Propithecus verreauxi\", l'\"Eulemur collaris\", l'\"Hapalemur griseus meridionalis\" e il \"Lemur catta\", tutti abbastanza facilmente osservabili durante il giorno. Tra le specie con abitudini notturne vi sono invece il \"Microcebus rufus\", il \"Lepilemur fleuretae\", il \"Cheirogaleus major\", l\"'Avahi laniger\" e la \"Daubentonia madagascariensis\".\nTra i rettili merita una segnalazione i camaleonte \"Calumma capuroni\", il cui areale \u00e8 ristretto alle zone di alta quota del parco, e \"Furcifer balteatus\".\nNumerose le specie di anfibi presenti tra cui \"Anodonthyla jeanbai, Anodonthyla boulengerii, Boophis andohahela, Boophis boehmei, Boophis haematopus, Boophis luteus\" e \"Madecassophryne truebae\"."}
{"id": "619035", "revid": "33277", "url": "https://it.wikipedia.org/wiki?curid=619035", "title": "Fran\u00e7ois Guillaume de Castelnau-Clermont-Lod\u00e8ve", "text": ""}
{"id": "619054", "revid": "465169", "url": "https://it.wikipedia.org/wiki?curid=619054", "title": "Raj Kapoor", "text": "Conosciuto col nome di Raj Kapoor, fu una delle maggiori personalit\u00e0 del cinema indiano.\nBiografia.\nFiglio dell'attore Prithviraj Kapoor, trascorse l'infanzia a Peshawar (oggi in Pakistan) fino a quando il padre si trasfer\u00ec a Bombay. Gli anni della giovinezza furono caratterizzati da una vita nomade a seguito dei frequenti spostamenti del padre e che lo portarono a soggiornare in varie citt\u00e0 indiane, compresa Calcutta.\nAll'et\u00e0 di 22 anni si spos\u00f2 in modo tradizionale, ovvero con un matrimonio combinato, ed ebbe cinque figli tra cui Randhir e Rishi, che hanno seguito le orme del padre diventando a loro volta attori di successo.\nNegli anni ottanta, messa da parte la carriera di attore, continu\u00f2 con successo quella di regista e mor\u00ec prematuramente a causa di una grave forma d'asma, poche settimane dopo aver ricevuto una delle massime onorificenze da parte del presidente della repubblica indiana.\nCarriera.\nGli inizi.\nCresciuto a contatto con l'ambiente teatrale e dei set cinematografici dove lavorava il padre, appena terminata la scuola cominci\u00f2 il suo apprendistato lavorando nel Prithvi Theatres; qui ebbe la possibilit\u00e0 di esercitare le sue doti attoriali. Tra le opere teatrali di quegli anni (anni quaranta), merita di essere ricordata \"Pathan\", che lo vide impegnato anche nella realizzazione dei costumi e nelle scenografie.\nContemporaneamente alle esperienze nel Prithvi Theatres lavor\u00f2 come assistente nello studio cinematografico Bombay Talkies e con il regista Kidar Sharma, che gli offr\u00ec il ruolo del protagonista nel film \"Neel Kamal\", nel 1947.\nGli anni d'oro dell'R.K. Studios.\nNel 1948, terminata l'esperienza col Prithvi, Raj Kapoor decise di fondare un proprio studio cinematografico, R.K. Studios, dove cre\u00f2 un team costituito dallo sceneggiatore K.A.Abbas, dal musicista Shankar a cui si aggiunsero i cantanti Mukesh, Lata Mangeshkar e l'attrice Nargis.\nCon questo gruppo di lavoro realizz\u00f2 negli anni cinquanta e sessanta alcuni tra i suoi film pi\u00f9 importanti. Molte furono le innovazioni da lui introdotte nei film, le sequenze del sogno, rivelatore delle ansie e dei conflitti dei personaggi, con coreografie molto elaborate. Per la prima volta lo spettatore si trov\u00f2 davanti ad attrici in costume da bagno e, sempre per la prima volta, film indiani usarono scene girate in paesi europei.\nNel film \"Awaara\" fece la sua comparsa il personaggio del \"piccolo vagabondo\", omaggio a Chaplin di cui Raj Kapoor era ammiratore, e che riprese in altri film come \"Shree 420\", in cui la tematica sociale era ugualmente evidente.\n\"Awaara\" divenne molto popolare anche fuori dall'India, nell'ex Unione Sovietica, in Cina e in molti paesi del Medio Oriente, facendo di Raj Kapoor uno degli indiani la cui fama all'estero era uguagliata solo da Nehru.\nL'altra caratteristica della sua produzione cinematografica di quegli anni consistette nella combinazione di elementi romantici e sentimentali con gli accenti sociali e umanistici, si raccontavano storie di personaggi di estrazione popolare che dovevano lottare contro povert\u00e0 e corruzione, per trovare finalmente la realizzazione delle promesse di una vita dignitosa.\nIn quegli anni si cre\u00f2 il connubio artistico con Nargis, protagonista di molti film al fianco di Raj Kapoor, la grande intesa che si svilupp\u00f2 tra i due attori si tradusse sullo schermo nell'interpretazione di situazioni romantiche che sarebbero rimaste per molto tempo nel cuore del pubblico.\nQuesta prima fase professionale raggiunse un momento di svolta quando Nargis, dopo essersi sposata, decise di interrompere la propria carriera. Nello stesso periodo la collaborazione con lo sceneggiatore Abbas si interruppe per poi riprendere qualche anno dopo.\nProblematici anni settanta.\nGli anni settanta si aprirono con un progetto ambizioso che prevedeva la realizzazione di un film in gran parte autobiografico e con un cast internazionale. Si basava sulla vita e le esperienze di un clown, dei suoi amori e vicissitudini professionali.\nLa scrittura della sceneggiatura and\u00f2 avanti per anni e i costi di produzione raggiunsero alti livelli. \"Mera Naam Joker\" usc\u00ec nel 1970 e, nonostante le aspettative, non incontr\u00f2 il favore del pubblico. Ne risult\u00f2 un fiasco di dimensioni gigantesche che lasci\u00f2 Raj Kapoor a terra da un punto di vista emotivo e finanziario.\nEra probabilmente un film troppo moderno per i suoi tempi e il pubblico fu in grado di capirlo e apprezzarlo solo dopo molti anni: \u00e8 considerato oggi come uno dei momenti pi\u00f9 alti e commoventi di tutta la carriera del regista.\nIl momento di crisi ebbe fine quando, nel 1973, Raj Kapoor torn\u00f2 sugli schermi, unicamente come regista, con un film che voleva rivolgersi al pubblico di giovani, ai loro sogni e problemi. Nacque \"Bobby\" che divent\u00f2 ben presto un'altra pietra miliare per il cinema popolare hindi. La storia di due adolescenti in fuga, le canzoni e l'abbigliamento moderno, la sfavillante moto furono gli elementi che suscitarono l'immediata risposta da parte degli spettatori e fecero del film un classico del genere \"giovani ribelli\".\nGli ultimi anni.\nNegli anni ottanta le condizioni di salute di Raj Kapoor peggiorarono in modo costante ma la sua produzione artistica non ne risent\u00ec particolarmente. Dopo film in cui l'elemento amoroso e erotico era prevalente, il regista torn\u00f2 a proporre temi sociali e in \"Prem Rog\" del 1982 propose una critica contro i maltrattamenti che le vedove subivano nella societ\u00e0 indiana. A questo segu\u00ec un altro film che si esprimeva sulla mancanza di cura per l'ambiente e dei fiumi in particolare. La storia era presentata in modo allegorico, accostando l'idea della purezza delle acque del Gange alle vicende di una ragazza trascinata in losche situazioni da uomini potenti e corrotti.\nRest\u00f2 incompiuto il progetto del film \"Henna\" che trattava delle relazioni tra India e Pakistan, in direzione di una pacificazione e collaborazione tra i due paesi. Nella sceneggiatura originale era prevista anche la presenza di un personaggio occidentale. Avrebbe dovuto prevalere un discorso di pacificazione e armonia, ma Raj Kapoor non fece in tempo a realizzare il progetto che vide la luce qualche anno pi\u00f9 tardi, quando uno dei suoi figli, riprendendo in mano il progetto, lo realizz\u00f2 nel 1992.\nConclusioni.\nIl contributo che Raj Kapoor ha dato al cinema indiano (in particolare a ci\u00f2 che conosciamo come Bollywood), \u00e8 riconosciuto da pi\u00f9 parti. Era caratteristico del suo stile un cinema in cui la violenza, il razzismo e l'insulto non avevano spazio. Il suo discorso cinematico era orientato alla costruzione di armonia e sentimento. A tratti innovativo, proponeva riflessioni e poneva domande, con la costante preoccupazione di non scadere nella mera propaganda o nel cattivo gusto e con l'esigenza di trovare momenti di sintonia col pubblico."}
{"id": "619055", "revid": "1305772", "url": "https://it.wikipedia.org/wiki?curid=619055", "title": "Ghedini", "text": ""}
{"id": "619060", "revid": "1516566", "url": "https://it.wikipedia.org/wiki?curid=619060", "title": "Sayan", "text": ""}
{"id": "619061", "revid": "115667949", "url": "https://it.wikipedia.org/wiki?curid=619061", "title": "Seshat", "text": "Seshat (o Se\u0161et, Safkhet, Sesat, Sashet, Sechat) \u00e8 una divinit\u00e0 egizia della religione dell'antico Egitto. Era dea della scrittura, dell'aritmetica, delle progettazioni architettoniche di templi ed edifici reali e dell'architettura in generale, variamente venerata come moglie (oppure sorella o figlia) e paredra di Thot, il dio-ibis della scrittura, della conoscenza e della misurazione del tempo - di cui Seshat condivideva il patronato.\nVeniva chiamata \"Signora dei costruttori\", \"Dea dell'edilizia\", \"Fondatrice dell'architettura\", \"Signora delle stelle\", \"Signora dei libri\", \"Bibliotecaria celeste\".\nCaratteristiche.\nSeshat godette di venerazione da parte degli scribi e della famiglia reale egizia fino al periodo tolemaico (323 a.C. - 30 a.C.), bench\u00e9 il suo culto fosse originario del periodo arcaico dell'Egitto (ca. 3150 a.C.). Il suo nome, che significa \"la Scriba\", compare gi\u00e0 in reperti risalenti ai primordi della storia egizia, quando si credeva che assistesse il faraone in determinate cerimonie di fondazione:\nS29-N37-G1-X1-G7 \"S\u01613t\" - (Seshat), talvolta abbreviato con l'enigmatico simbolo che le sormontava il capo:R20\nSi ritiene che Seshat sia comparsa nell'immaginario religioso degli egizi in epoca preistorica, quando, con la nascita dell'agricoltura, si vide la necessit\u00e0 di una divinit\u00e0 che tutelasse i tracciati dei campi e la misurazione dei confini. In tal senso esiste al Museo egizio del Cairo un blocco di diorite (JE 33896) risalente alla fine della II dinastia (ca. 2720 a.C.), originariamente parte del portale di un tempio di Horus, su cui \u00e8 possibile intravedere la dea Seshat e un faraone mentre colpiscono pali di recinzione per la fondazione di un tempio. \nSeshat era considerata una fra le pi\u00f9 colte tra le varie divinit\u00e0 dell'Egitto, una sorta di divinit\u00e0-maestra d'aritmetica, astronomia, astrologia e architettura, e per questo venerata dagli scribi nella \"Casa della vita\" (scuola medica e biblioteca dei grandi templi) di cui era la protettrice, pur essendo una divinit\u00e0 astratta. Era per\u00f2, soprattutto, una divinit\u00e0 personale del faraone, incaricata di inscriverne il nome sul sacro albero \"ished\" per assicurarne l'immortalit\u00e0. Non ebbe infatti un culto particolare al di fuori della famiglia reale, n\u00e9 templi a lei dedicati. Gli egizi credevano che Seshat custodisse gli \"Annali reali,\" ossia l'archivio dei rotoli di papiro dove annotava gli anni di regno di un sovrano e il suo destino. Bench\u00e9 fosse la controparte di Thot in quasi ogni sua caratteristica, la capacit\u00e0 di calcolare la lunghezza della vita di ogni uomo permette di associarla ad Anubi.La tradizione e l'adorazione per questa dea egizia giunsero fino all'epoca tolemaica: sua devota fu la regina Cleopatra IV che, si diceva, fosse cos\u00ec colta e dotta da padroneggiare nove lingue, che avesse studiato architettura, matematica, astronomia e medicina presso la grande Biblioteca di Alessandria.\nIconografia.\nSeshat veniva raffigurata con indosso una pelle di leopardo (o di pantera) le cui macchie nere venivano, a volte, rappresentate come stelle; inoltre poteva rappresentare la protezione della dea contro le belve feroci. Alla sua parrucca era fissato un alto arbusto a sette punte dalla natura dibattuta, che Sir Alan Gardiner descrisse come \"un fiore stilizzato sormontato da corna\": probabilmente l'albero \"ished\" della conoscenza e dell'immortalit\u00e0 terminante con una stella, o una rosetta, a sette petali racchiusa da due corna rovesciate a forma di compasso; altri studiosi l'hanno interpretato come un emblema della luce o della precisione. Era inoltre rappresentata mentre teneva in mano una foglia di palma, oppure intenta alla scrittura con uno stiletto e uno stelo di papiro.\nRito \"del tendere la corda\".\nCome \"Signora dei costruttori\", Seshat era considerata l'ispiratrice dei modelli dei nuovi templi\u02d0 veniva perci\u00f2 rappresentata in terra da una sacerdotessa che doveva comparire accanto al faraone ogni qual volta, durante la fondazione di un tempio, si doveva compiere il rito religioso detto \"del tendere la corda\", o \"della tensione delle fune\", che serviva ad allineare l'asse dei quattro angoli dei futuri monumenti sacri, o delle piramidi, con le costellazioni. Il rito sembra risalire alla II dinastia, cio\u00e8 al 2900 a.C. Il rito prevedeva che al tramonto, il faraone si recasse in abiti cerimoniali presso il sito designato per recitare alcune formule rituali e osservare, affiancato da sacerdoti astronomi, i movimenti delle stelle (nello specifico, individuava con precisione il nord facendo attenzione all'Orsa Maggiore); il giorno successivo avrebbe piantato i picchetti, teso le funi lungo gli assi previsti dal progetto architettonico e, infine, posizionata solennemente la prima pietra. Esistono raffigurazioni della cerimonia nei templi di Dendera ed Edfu; inoltre si pu\u00f2 ipotizzare che esistesse gi\u00e0 all'epoca della IV Dinastia e cio\u00e8 all'atto della costruzione delle grandi piramidi di Giza. Iscrizioni sulle pareti dei grandi templi di Dendera ed Edfu, in cui il faraone parla in prima persona, commentano il rito: \nL'allineamento tra il faraone e la sacerdotessa che incarnava Seshat, era quello relativo alla \"messa a terra\", tramite la corda, della stella Mizar (stella dell'Orsa Maggiore); recenti studi sembrano collegare tale rito all'allineamento con la stella Sirio (in egizio \"Sothis\"), considerata dagli egizi la stella di Horus."}
{"id": "619063", "revid": "2003227", "url": "https://it.wikipedia.org/wiki?curid=619063", "title": "Tolagnaro", "text": "Tolagnaro, nota anche come T\u00f4lanaro, Taolanaro, Taolagnaro, T\u00f4lagnaro, T\u00f4la, Faradofay, o col vecchio nome coloniale di Fort-Dauphin, \u00e8 un comune urbano (\"firaisana\") della provincia di Toliara, all'estremo sudorientale del Madagascar. \u00c8 il capoluogo della regione di Anosy. Ha una popolazione di circa abitanti.\nTolagnaro viene talvolta definita la \"costa azzurra\" del Madagascar, e rappresenta un polo turistico opposto a Nosy Be (all'estremo nord). Oltre alle spiagge, Tolagnaro \u00e8 nota per le rovine portoghesi, le pittoresche tombe dell'etnia Mahafaly, la vegetazione (nella zona sono comuni tra l'altro le piante carnivore e i baobab) e la vicinanza con la celebre riserva naturale di Berenty.\nOggi gran parte della citt\u00e0 \u00e8 nelle mani di Jean de Heaulme, proprietario di diversi alberghi di lusso, della riserva di Berenty e di gran parte del terreno.\nStoria.\nLa citt\u00e0 di Tolagnaro nacque come insediamento europeo. I primi ad accamparsi qui furono un gruppo di naufraghi portoghesi, poi cacciati dalla popolazione locale Antanosy. Nel 1642 giunsero i francesi della Compagnia Francese delle Indie Orientali, con una spedizione guidata da un certo Sieur Pronis, passato alla storia come persona non proprio integerrima. I coloni costruirono nel 1643 l'insediamento che battezzarono \"Fort Dauphin\" in onore del \"Delfino\", il principe di Francia, ovvero il futuro Luigi XIV. I coloni (circa un centinaio) non trovarono granch\u00e9 da produrre o commerciare, e soffrirono le malattie tropicali e i rapporti non semplici con gli Antanosy. Nonostante una buona convivenza iniziale (caratterizzata anche da matrimoni fra francesi ed esponenti della nobilt\u00e0 malgascia), alla fine si giunse al conflitto; dopo uno scontro particolarmente cruento, i francesi sopravvissuti evacuarono, abbandonando definitivamente il forte nel 1674. Uno di questi coloni rimpatriati era \u00c9tienne de Flacourt, governatore francese del Madagascar per un breve periodo, a cui si deve l'omonimo Fort Flacourt, di cui restano le rovine. Flacourt \u00e8 ricordato anche per aver scritto la \"Storia della grande isola del Madagascar\", un libro che rimase fino al XIX secolo una delle principali fonti di informazioni sul Madagascar. Qualche tempo dopo la fuga dei coloni di Pronis, i francesi tornarono a Fort Dauphin per istituirvi un porto per il commercio degli schiavi. Il porto si svilupp\u00f2 e nel XIX secolo divenne parte della colonia francese in Madagascar.\nInfrastrutture e trasporti.\nLa citt\u00e0 \u00e8 sede di un aeroporto civile (codice IATA: FTU)."}
{"id": "619064", "revid": "1318658", "url": "https://it.wikipedia.org/wiki?curid=619064", "title": "Giovanni Forti", "text": "Biografia.\nA 19 anni entra nel quotidiano comunista \"Il manifesto\", quindi \u00e8 inviato di \"Reporter\", quotidiano fondato, tra gli altri, da Enrico Deaglio e Adriano Sofri. Poi passa all\"Europeo\", e quindi all\"Espresso\", di cui diventer\u00e0 corrispondente da New York. Dopo un periodo d'incertezza, nel corso del quale ha anche una relazione eterosessuale con Giovanna Pajetta, figlia di Gian Carlo Pajetta, da cui nasce un figlio, fa coming out come gay e aderisce al neonato movimento di liberazione omosessuale. Organizza anche a Genova un incontro fra i militanti gay legati all'area della sinistra extraparlamentare e collabora col periodico gay \"Lambda\".\nNel 1987 scopre di essere sieropositivo. Parla pubblicamente della sua condizione, diventando cos\u00ec una delle prime persone in Italia a discutere in prima persona, e a dare testimonianza, della condizione sociale e umana della persona sieropositiva o con AIDS. Di famiglia ebraica, il 23 giugno del 1991 Forti si unisce simbolicamente con rito ebraico al giornalista americano Brett Shapiro, che aveva conosciuto nel 1990; il rito di benedizione (perch\u00e9 di questo si trattava, anche se la stampa italiana parl\u00f2 impropriamente di \"matrimonio gay\" con rito ebraico) viene celebrato in una sinagoga americana. Il settimanale \"L'espresso\", per cui scrive Forti, pubblica le foto del \"matrimonio\", che fanno molto effetto sull'opinione pubblica. Dopo la cerimonia, i due vivono insieme, a Roma, con il figlio adottivo di Shapiro, Zac, e con il figlio biologico di Giovanni Forti.\nIl 16 febbraio 1992 Forti pubblic\u00f2 su l\"'Espresso\" una cronaca limpida, e insieme ottimista, della sua malattia, che ormai era in fase avanzata. Il settimanale gli dedic\u00f2 la copertina e la sua storia ha notevole risalto: poco tempo dopo \u00e8 invitato a ripetere la sua testimonianza in pubblico sulla Rai, da Enzo Biagi. La malattia, gi\u00e0 a uno stato gravissimo, arriv\u00f2 per\u00f2 a una fase terminale qualche mese dopo, nonostante il tentativo di ricorrere alle terapie sperimentali pi\u00f9 avanzate, come quella di \"sostituire\" il sangue in circolo, effettuata in una clinica svizzera. Mor\u00ec a soli 38 anni. Il compagno, che lo assistette fino alla fine, lo ricord\u00f2 nel libro \"L'intruso\". Alla sua memoria fu intitolato, per qualche tempo, il circolo Arcigay di Bari. A lui \u00e8 intitolata una via nel Parco botanico di Villa Fiorelli in Roma."}
{"id": "619069", "revid": "14691", "url": "https://it.wikipedia.org/wiki?curid=619069", "title": "Fort Dauphin", "text": ""}
{"id": "619070", "revid": "986213", "url": "https://it.wikipedia.org/wiki?curid=619070", "title": "Marco Vigerio della Rovere", "text": "Biografia.\nNato da Urbano Vigerio e Nicoletta Grosso della Rovere, dietro le orme dello zio Marco Vigerio, maestro di Francesco della Rovere futuro papa Sisto IV, e divenuto poi vescovo di Noli, in onore del quale vestendo l'abito dell'Ordine dei frati minori conventuali cambia il nome di battesimo Emmanuele in Marco (morto nel 1447). Molto caro al precettore Francesco della Rovere, che essendo ministro generale dell'Ordine, gli d\u00e0 la cattedra di Teologia presso le universit\u00e0 di Padova e, eletto papa, lo nomina prima confessore alLa Sapienza di Roma e poi Vescovo di Senigallia il 6 ottobre 1476. L'elezione del Vigerio, seguita due anni dopo l'ingresso di Giovanni Della Rovere a Senigallia, segna la riprese definitiva della citt\u00e0 e diocesi, nel riorganizzazione della curia e nell'attivit\u00e0 economica, specialmente nella ricostruzione e restauro delle chiese.\nIntroduce nella citt\u00e0 i frati del suo ordine, ottenendo da Innocenzo VIII il Breve pontificio del 30 aprile 1491, con il quale si concede al provinciale dei minori la chiesa della Maddalena, che era resistita alla decadenza dando seguito alla celebre fiera. Circa l\u2019anno 1493 edifica il nuovo episcopio, unito alla chiesa di S. Pietro ricostruita da Giovanni Della Rovere, nel sito in cui rimarranno per tre secoli (Piazza Doria e Corso 2 Giugno), con il denaro ricavato dalla vendita a Monte Novo (oggi Ostra Vetere) di alcuni possedimenti nella contea del Vaccarile. A Roccacontrada (oggi Arcevia) dove ama dimorare continuamente, costruisce del 1494 il palazzo vescovile e un conservatorio convertito in monastero di S. Sebastiano. Con il Sinodo celebrato a Senigallia il 4 maggio 1495 da una soluzione definiva alla questione che da secoli si agitava tra il vescovato di Senigallia e la comunit\u00e0 di Jesi, in merito ai diritti su certi fondi presso il Vaccarile.\nSotto papa Giulio II, con cui era imparentato, dal 12 novembre 1503 al 31 luglio 1506 fu governatore di Castel Sant'Angelo. Lo stesso pontefice il 1\u00ba dicembre 1505 lo cre\u00f2 cardinale presbitero del titolo di Santa Maria in Trastevere. Il 16 agosto 1506 \u00e8 con il papa Giulio II a Bologna per combattere Giovanni Bentivoglio, il 5 settembre a Perugia ed il 27 marzo 1507 di nuovo a Roma. Il 10 settembre 1510 papa Giuliano II sosta a Senigallia proveniente da Ancona e diretto a Bologna, dove arriver\u00e0 con Vigerio il 22 settembre per la spedizione a Ferrara contro Alfonso d'Este; il 17 dicembre espugna Concordia e il 20 gennaio 1511 vince, con l\u2019aiuto dei francesi, l\u2019esercito di Alfonso conquistando la Mirandola. Il 29 ottobre 1513 rinuncia alla cattedra di Senigallia, con il consenso di Leone X, a favore del nipote omonimo che prender\u00e0 cos\u00ec il nome di Marco Vigerio II della Rovere (junior).\nFu elevato a cardinale vescovo alla sede suburbicaria di Palestrina, gi\u00e0 prima il 18 dicembre 1506 era stato nominato arcivescovo di Trani; ma fino alla morte continuer\u00e0 ad essere chiamato, anche nei documenti ufficiali \u201c\"il cardinal di Sinigaglia\"\u201d. Il Ciaconico in \"Vitae Pontificum et Cardinalium\", con una punta di ironia dice di lui: \u201c\"doctrinae potius quam vitae exemplis commendatus\"\u201d. Il 19 aprile 1512 sottoscriveva la convocazione del Concilio Lateranense V (1512-1517) dov'\u00e8 presente nelle prime dieci sessioni, nella decima cadde la sua tesi sulla riforma del calendario. Al Concilio difese la dottrina dell\u2019Immacolata Concezione e fu autore di \"Apologia contra il Concilio di Pisa\". Diviene amministratore, non abate, di S. Lorenzo in Campo. Partecip\u00f2 con Leone X nel 1515 al convegno di Bologna con Francesco I, durante il quale il papa pose le basi per il concordato con la Francia.\nProbabilmente consigli\u00f2 Raffaello per l'iconografia dell'affresco della \"La disputa del Sacramento\" nelle Stanze Vaticane.\nMor\u00ec il 15 giugno 1516 all'et\u00e0 di 70 anni e venne sepolto in Santa Maria in Trastevere: nel XIX secolo le sue spoglie vennero traslate a Savona.\nGenealogia episcopale.\nLa genealogia episcopale \u00e8:"}
{"id": "619072", "revid": "466539", "url": "https://it.wikipedia.org/wiki?curid=619072", "title": "L'alternativa del diavolo", "text": "L'alternativa del diavolo \u00e8 un romanzo thriller di Frederick Forsyth pubblicato nel 1979.\nTrama.\nUna terribile carestia, causata da un errore umano, incombe sulla Unione Sovietica. Per scongiurare la fame, il Politburo del partito non ha altra scelta che rivolgersi ai Paesi dell'Occidente capitalista acquistando grandi quantit\u00e0 di grano. Gli USA vogliono approfittare della situazione di debolezza sovietica per costringerli a concessioni nel campo della riduzione degli armamenti nucleari. Nel frattempo un gruppo di nazionalisti ucraini sta per infliggere al KGB una grave umiliazione col fine di dimostrare che il famigerato e potente organismo di spionaggio non \u00e8 poi cos\u00ec invincibile come si vuole far credere. Le conseguenze saranno imprevedibili sullo scacchiere politico mondiale dove un agente segreto inglese (con la sua controparte russa) ed i capi di Stato dei due blocchi contrapposti durante la guerra fredda giocano una partita dura in Europa, il campo di battaglia pi\u00f9 importante per il dominio."}
{"id": "619075", "revid": "14496", "url": "https://it.wikipedia.org/wiki?curid=619075", "title": "La G\u00e0rdia", "text": ""}
{"id": "619076", "revid": "14691", "url": "https://it.wikipedia.org/wiki?curid=619076", "title": "T\u00f4lanaro", "text": ""}
{"id": "619077", "revid": "14691", "url": "https://it.wikipedia.org/wiki?curid=619077", "title": "Taolanaro", "text": ""}
{"id": "619078", "revid": "14496", "url": "https://it.wikipedia.org/wiki?curid=619078", "title": "La Gardia", "text": ""}
{"id": "619081", "revid": "4892981", "url": "https://it.wikipedia.org/wiki?curid=619081", "title": "S.S.C. Napoli", "text": ""}
{"id": "619084", "revid": "46931", "url": "https://it.wikipedia.org/wiki?curid=619084", "title": "Wiwa", "text": ""}
{"id": "619087", "revid": "73843", "url": "https://it.wikipedia.org/wiki?curid=619087", "title": "Robert Guib\u00e9", "text": "Biografia.\nFiglio di Adenet Guibet e di Olive Landais, fu vescovo di Tr\u00e9guier dal 16 maggio 1483.\nNel 1501 fu nominato abate commendatario dell'abbazia di Notre-Dame-en-Saint-Melaine, carica che mantenne fino alla morte.\nNel 1502 venne trasferito alla sede di Rennes poi alla sede di Nantes nel 1507.\nAmbasciatore di re Luigi XI di Francia presso il pontefice, su raccomandazione della regina Anna di Bretagna fu creato da papa Giulio II cardinale-presbitero del titolo di Sant'Anastasia nel concistoro del 1\u00ba dicembre 1505.\nPartecip\u00f2 al Concilio Lateranense V.\nDal 1512 al 1513 fu camerlengo del Sacro Collegio.\nMor\u00ec il 9 novembre 1513 all'et\u00e0 di 53 anni."}
{"id": "619088", "revid": "46931", "url": "https://it.wikipedia.org/wiki?curid=619088", "title": "Betoye", "text": ""}
{"id": "619090", "revid": "23390", "url": "https://it.wikipedia.org/wiki?curid=619090", "title": "Gia Marie Carangi", "text": ""}
{"id": "619092", "revid": "33277", "url": "https://it.wikipedia.org/wiki?curid=619092", "title": "Robert Britto Guib\u00e9 de Challand", "text": ""}
{"id": "619098", "revid": "38129", "url": "https://it.wikipedia.org/wiki?curid=619098", "title": "Tu-95", "text": ""}
{"id": "619099", "revid": "46931", "url": "https://it.wikipedia.org/wiki?curid=619099", "title": "Witoto", "text": ""}
{"id": "619100", "revid": "729019", "url": "https://it.wikipedia.org/wiki?curid=619100", "title": "Killed by Italian Skinhead", "text": "Killed by Italian Skinhead \u00e8 una compilation in formato EP da 7\" prodotta nel 1998 dall'etichetta Gema.\nTrattasi in realt\u00e0 di un bootleg contenente rarit\u00e0 dei gruppi punk e skinhead italiani Nabat, Rip Off, Bed Boys, Peggio Punx, Dirty Joy e Rough."}
{"id": "619101", "revid": "46931", "url": "https://it.wikipedia.org/wiki?curid=619101", "title": "Huitoto", "text": ""}
{"id": "619105", "revid": "1566286", "url": "https://it.wikipedia.org/wiki?curid=619105", "title": "Karlheinz B\u00f6hm", "text": "Biografia.\nFiglio di Karl B\u00f6hm, celebre direttore d'orchestra austriaco, e della cantante lirica Thea Linhard, Karlheinz B\u00f6hm raggiunse la notoriet\u00e0 negli anni cinquanta interpretando la serie di film incentrati sui regnanti austriaci Francesco Giuseppe e Sissi, al fianco di Romy Schneider, e sotto la direzione del regista Ernst Marischka.Tra i personaggi da lui interpretati in questo periodo \u00e8 da ricordare quello del musicista Franz Schubert in \"La casa delle tre ragazze\" (1958).\nNel 1960, con il nome di Carl Boehm, l'attore interpret\u00f3 un complesso ruolo negativo di assassino, vestendo i panni del cameraman voyeur protagonista del film britannico \"L'occhio che uccide\" (1960) di Michael Powell, pellicola che, malgrado le critiche ricevute per la scabrosit\u00e0 della trama, contribu\u00ec a imporre l'attore all'attenzione internazionale.\nPer alcuni anni B\u00f6hm sfrutt\u00f2 la notoriet\u00e0 conquistata, partecipando a importanti produzioni statunitensi, come \"I quattro cavalieri dell'Apocalisse\" (1962) di Vincente Minnelli, il biografico \"Avventura nella fantasia\" (1962), in cui imperson\u00f2 il favolista e scrittore Jacob Grimm a fianco di Laurence Harvey e Claire Bloom, e la commedia sentimentale \"Appuntamento fra le nuvole\" (1963), mentre in Francia recit\u00f2 nell'avventura di spionaggio \"Rififi a Tokyo\" (1963). Negli anni successivi decise di passare al teatro e, nel 1968, la sua esistenza ebbe una svolta quando scopr\u00ec la miseria e la disperazione delle popolazioni africane a cui decise successivamente di dedicare un'associazione internazionale chiamata \"Menschen f\u00fcr Menschen\", fondata nel 1981 allo scopo di combattere la povert\u00e0 in Etiopia. Non abbandon\u00f2 comunque mai del tutto il cinema, continuando a recitare anche per celebri autori, come il regista Rainer Werner Fassbinder nei film \"Il diritto del pi\u00f9 forte\" (1975) e \"Il viaggio in cielo di mamma Kusters\" (1975).\nFu sposato quattro volte ed ebbe sette figli: tra essi, l'attrice Katharina B\u00f6hm, nota al pubblico italiano per il ruolo di Livia nella serie televisiva \"Il commissario Montalbano\", e Sissi B\u00f6hm, il cui figlio Florian B\u00f6hm ha interpretato Mike Dreschke nella soap tedesca \"Tempesta d'amore\", in onda in Italia sulle reti Mediaset.\nPer la sua dedizione e il suo impegno nel volontariato, B\u00f6hm ottenne nel 2007 il Premio Balzan per l'umanit\u00e0, la pace e la fratellanza fra i popoli.\nMassone, fu membro della loggia di Monaco \"Zur Kette\". \nDa tempo affetto dalla malattia di Alzheimer, mor\u00ec nel 2014 a 86 anni.\nDoppiatori italiani.\nNelle versioni in italiano dei suoi lavori, Karlheinz B\u00f6hm \u00e8 stato doppiato da:"}
{"id": "619112", "revid": "1935652", "url": "https://it.wikipedia.org/wiki?curid=619112", "title": "Leonardo Grosso della Rovere", "text": "Biografia.\nFiglio di Antonio Grosso e Maria della Rovere.\nParente di papa Sisto IV, papa Giulio II e del cardinale Girolamo Basso della Rovere, nonch\u00e9 fratello del cardinale Clemente Grosso della Rovere, fu vescovo di Agen dal 9 dicembre 1487.\nPapa Giulio II lo elev\u00f2 al rango di cardinale presbitero del titolo dei Santi XII Apostoli nel concistoro del 1\u00ba dicembre 1505: opt\u00f2 in seguito per il titolo di Santa Susanna e poi per quello di San Pietro in Vincoli. Nel 1517 venne trasferito alla sede di Lucca.\nMor\u00ec il 17 settembre 1520 all'et\u00e0 di 56 anni e fu sepolto nella basilica di Santa Maria Maggiore, della quale era arciprete.\nSuccessione apostolica.\nLa successione apostolica \u00e8:"}
{"id": "619114", "revid": "188017", "url": "https://it.wikipedia.org/wiki?curid=619114", "title": "Heather O'Rourke", "text": "Biografia.\nFu scoperta nell'estate del 1980 da Steven Spielberg mentre pranzava negli studi della Metro-Goldwyn-Mayer insieme a sua madre e alla sorella maggiore Tammy O'Rourke, che in quel momento stava lavorando come ballerina nel film \"Spiccioli dal cielo\" (1981). Spielberg, che in quel periodo stava preparando il film \"E.T.\", cercava una bambina a cui affidare il ruolo di Carol-Anne Freeling nella sua successiva produzione \"Poltergeist - Demoniache presenze\". All'inizio pens\u00f2 che la O'Rourke fosse troppo piccola per il ruolo, ma dopo un colloquio e un \"test-urlo\" la scrittur\u00f2.\n\"Poltergeist\" usc\u00ec nel giugno 1982 e la battuta della O'Rourke, \"Sono arrivati!\" (\"They're he-eere!\") Il successo in \"Poltergeist\" la port\u00f2 immediatamente a lavorare in televisione e nel 1982-1983 fece parte del cast della sitcom \"Happy Days\" nel ruolo della figlia della ragazza di Fonzie.\nTra un'apparizione televisiva e l'altra, fu realizzato \"Poltergeist II\" che usc\u00ec nel 1986 e ancora una volta una battuta della O'Rourke \"Sono tornaaaaati!\" (\"They're ba-aaack!\").\nAll'inizio del 1987 O'Rourke si ammal\u00f2 di quella che alla fine venne diagnosticata erroneamente come la malattia di Crohn e conseguentemente fu sottoposta a cure mediche durante la lavorazione di \"Poltergeist III - Ci risiamo\" che si tennero a Chicago. Le riprese principali durarono da aprile a giugno 1987, e Heather riusc\u00ec a terminare la sua parte. Dopo una vacanza con la famiglia, fece ritorno a casa. In realt\u00e0 soffriva gi\u00e0 di giardiasi, che rest\u00f2 silente fino alla mattina del 1\u00ba febbraio 1988, quando Heather si sent\u00ec male e fu trasportata d'urgenza all'ospedale, dove fu accertato che aveva sviluppato un'occlusione intestinale acuta. Nonostante un'operazione d'urgenza, Heather mor\u00ec a soli 12 anni per le complicazioni causate principalmente dallo shock settico risultante dall'occlusione e dalla conseguente sepsi.\nLa MGM decise di girare di nuovo il finale di \"Poltergeist III\" nel marzo del 1988 con una controfigura. Il regista del film, Gary Sherman, sostiene che il finale non sia stato rifatto, ma che Heather sarebbe morta \"prima che si potesse girare il finale originale\". , Tuttavia, verso la fine dei titoli di coda di \"Poltergeist III\", appare un breve omaggio che recita: \"Questo film \u00e8 dedicato alla memoria di Heather O'Rourke\".\nHeather O'Rourke fu sepolta nelle mura esterne del mausoleo \"Sanctuary of Tenderness\" nel \"Pierce Brothers Westwood Village Memorial Park Cemetery\" di Los Angeles. La sua tomba \u00e8 accanto a quella di Truman Capote, Mel Torm\u00e9 e Dominique Dunne, che interpret\u00f2 sua sorella in \"Poltergeist\"."}
{"id": "619115", "revid": "33277", "url": "https://it.wikipedia.org/wiki?curid=619115", "title": "Leonardo della Rovere Grosso", "text": ""}
{"id": "619116", "revid": "287204", "url": "https://it.wikipedia.org/wiki?curid=619116", "title": "Karlheinz Bohm", "text": ""}
{"id": "619117", "revid": "1812835", "url": "https://it.wikipedia.org/wiki?curid=619117", "title": "Sherrill Milnes", "text": "Biografia.\nGi\u00e0 da bambino inizi\u00f2 a mostrare un multiforme talento musicale: oltre a cantare, suonava il pianoforte, il violino, la viola, il contrabbasso, il clarinetto e la tuba.\nStudi\u00f2 musica alla Drake University e alla Northwest University nell'intento di dedicarsi all'insegnamento, ma appena diplomato inizi\u00f2 a studiare canto con il celebre soprano Rosa Ponselle, debuttando nel 1960 al Teatro Goldovsky con la compagnia d'opera di Boston nel ruolo di Masetto in \"Don Giovanni\". L'anno dopo apparve al Teatro Ponselle di Baltimora come Gerard in \"Andrea Ch\u00e9nier\".\nDel 1964 fu l'importante debutto alla New York City Opera come Valentin in \"Faust\" e del 1965, nello stesso ruolo (accanto a Montserrat Caball\u00e9, pure debuttante al Met), l'esordio al Teatro Metropolitan di New York, che divenne per circa un trentennio, fino al 1997, la sede principale della sua attivit\u00e0 e dove prese parte a 653 rappresentazioni. Negli Stati Uniti fu presente anche all'Opera di Chicago e a San Francisco.\nIl 1964 fu anche l'anno del debutto in Europa, al Teatro Nuovo di Milano, ne \"Il barbiere di Siviglia\". Negli anni successivi apparve a Londra, Vienna, Barcellona e ancora in Italia, all'Arena di Verona, allo Sferisterio di Macerata, alla Scala (dove nel 1978 cant\u00f2 in tre recite de \"Il trovatore\") e a Torino.\nNel 1982 gli venne conferito il titolo di Commendatore Ordine al Merito della Repubblica Italiana. Nel 1998 scrisse il libro di memorie \"American Aria\" (ISBN 0-02-864739-4). Si dedic\u00f2 in seguito all'insegnamento, fondando la societ\u00e0 V.O.I.C.E. e ospitando come docenti illustri colleghi da tutto il mondo."}
{"id": "619119", "revid": "767487", "url": "https://it.wikipedia.org/wiki?curid=619119", "title": "Lee Aaron", "text": "Biografia.\nNei primi anni ottanta, si afferm\u00f2 nel hair metal, come risposta ai gruppi maschili del genere che erano in stragrande maggioranza. Dotata di qualit\u00e0 canore non indifferenti, fond\u00f2 una band a suo nome nella cittadina di Brampton, Ontario, debuttando con il disco omonimo The Lee Aaron Project nel 1982.\nReduce da un tour in Europa, pubblic\u00f2 il suo secondo album, Metal Queen (1984), disco dalle sonorit\u00e0 pi\u00f9 pulite rispetto all'esordio e che vendette bene, rendendola una delle cantanti canadesi pi\u00f9 famose. L'album vedeva poi come chitarrista John Albini dei Wrabit, compagno della stessa Lee Aaron.\nIl suo disco pi\u00f9 venduto rimane \"Bodyrock\" (1989), che contiene singoli di discreto successo come \"Rock Candy\" e \"Whatcha Do To My Body\".\nNegli anni novanta, in seguito alla decadenza del hair metal, Lee (come tanti artisti del genere) diversific\u00f2 il suo sound, rendendolo pi\u00f9 commerciale e pubblicando cos\u00ec \"Emotional Rain\" (1994) e \"2preciious\" (1996).\nDopo questi due dischi, la Aaron decise di abbandonare la musica rock, scoprendo la passione per il jazz pubblicando \"Beautiful Things\" (2004). Nonostante le sue doti musicali, Lee, da molti, \u00e8 vista come un'artista poco considerata.\nNel 2016 Lee Aaron \u00e8 ritornata alle origini pubblicando il CD Fire And Gasoline (2016) con sonorit\u00e0 hard-rock.\nLa cantante \u00e8 sposata con John e ha due figli, un maschio (Jett Forrester Cody) e una femmina (Angela)."}
{"id": "619124", "revid": "6923", "url": "https://it.wikipedia.org/wiki?curid=619124", "title": "SGC Firenze Pisa Livorno", "text": ""}
{"id": "619125", "revid": "1254355", "url": "https://it.wikipedia.org/wiki?curid=619125", "title": "Ferrari 166 Inter", "text": "La Ferrari 166 Inter \u00e8 la prima autovettura costruita dalla Ferrari, prevalentemente destinata ad un uso stradale, che venne presentata nel 1948 al Salone dell'automobile di Torino e venne prodotta sino al 1950 in 37 esemplari totali.\nIl contesto.\nLa progettazione dell'autovettura si deve perlopi\u00f9 ad Aurelio Lampredi per la parte telaistica e a Gioachino Colombo per la parte motoristica ed \u00e8 derivata direttamente dai modelli da corsa di quegli anni: la 166 F2, la 166 S e la 166 MM che aveva vinto nelle classiche gare di durata come la Mille Miglia e la 24 Ore di Le Mans. La denominazione \"Inter\" era mutuato dalla omonima scuderia automobilistica dei fratelli Besana che, spesso, schieravano in gara la 166 SC, dal pubblico ribattezzata Ferrari Inter o, pi\u00f9 semplicemente, Inter.\nIl numero \"166\" rappresentata invece la cilindrata unitaria del propulsore, appunto 166,25 cm\u00b3.\nCome molte vetture dell'epoca, il telaio della vettura veniva consegnato ad un carrozziere scelto dal cliente, per realizzare la carrozzeria. Le carrozzerie, per la maggior parte delle 166 Inter, sono state realizzate dalla Touring ma vi sono anche esemplari allestiti dalla Ghia, dalla Vignale e dagli Stabilimenti Farina, oltre all'esemplare unico a 4 posti commissionato da Enzo Ferrari alla Bertone. Perlopi\u00f9 la configurazione scelta \u00e8 stata quella di coup\u00e9, pur essendoci stati anche alcuni esemplari cabriolet.\nLa versione della Touring viene presentata al Salone dell'Automobile di Torino del 1948, insieme alla versione spider, la 166 MM.\nIl frontale \u00e8 dotato di una griglia arrotondata a listelli orizzontali, con i parafanghi, ormai completamente integrati nel corpo vettura, che rimangono riconoscibili grazie ad un solco che parte sotto i fanali, posti sulla sommit\u00e0 dei parafanghi, gira loro intorno e si fonde armonicamente nella portiera mentre il passaruota \u00e8 sottolineato da una nervatura in rilievo. Il parafango posteriore \u00e8 evidenziato da una bombatura e con una nervatura. L'abitacolo, con cinque finestrini e parabrezza anteriore diviso al centro, ha montanti sottili che contribuiscono a renderlo luminoso. Tutti questi dettagli identificano la prima berlinetta Gran Turismo della casa modenese.\nIl propulsore installato in posizione anteriore longitudinale era un motore V12 che raggiungeva quasi i 2 l, precisamente i 1.995 cm\u00b3 di cilindrata, e la potenza erogata era di 90 CV. La trazione era sulle ruote posteriori e il cambio era a 5 rapporti oltre la retromarcia.\nVenne sostituita nel 1950 da un modello di maggior cubatura, la Ferrari 195 Inter, dove, anche in questo caso, la numerazione rappresentava la cilindrata unitaria del motore."}
{"id": "619126", "revid": "6923", "url": "https://it.wikipedia.org/wiki?curid=619126", "title": "Volvo 343", "text": ""}
{"id": "619129", "revid": "6923", "url": "https://it.wikipedia.org/wiki?curid=619129", "title": "Volvo 345", "text": ""}
{"id": "619132", "revid": "77358", "url": "https://it.wikipedia.org/wiki?curid=619132", "title": "SGC Firenze-Pisa-Livorno", "text": ""}
{"id": "619136", "revid": "1723322", "url": "https://it.wikipedia.org/wiki?curid=619136", "title": "Playback theatre", "text": "Il Playback theatre \u00e8 una particolare forma di improvvisazione teatrale sulle storie personali, nata alla met\u00e0 degli anni settanta negli Stati Uniti.\nDescrizione.\nLa performance di Playback Theatre si realizza attraverso una speciale collaborazione tra i performer (attori, musicista/i e conduttore) e il pubblico. Una persona tra il pubblico narra una storia o un momento della propria vita personale o professionale, sceglie gli attori per rappresentare i differenti ruoli e poi guarda la sua storia ricreata e messa in scena al momento con forma e coerenza artistiche.\nIl conduttore invita lo spettatore a narrare con la sua voce la vicenda mentre questa si svolge sulla scena. Inoltre, spetta al conduttore favorire lo svilupparsi di un sentimento di comunit\u00e0 tra il pubblico. Emergono i diversi punti di vista delle persone, ciascuno dei quali trova ascolto ed attenzione; il pubblico, dapprima indistinto, si trasforma in una comunit\u00e0 narrante e partecipante. \nIl Playback Theatre mantiene immutata la sua efficacia sia con un vasto pubblico sia all'interno di un ambito formativo in piccoli gruppi.\nNell'agosto 2005 si \u00e8 tenuto in Bretagna il I Meeting europeo di Playback Theatre. La seconda edizione si \u00e8 svolta nell'agosto 2006 in Italia, a Longiano (FC).\nPlayback Theatre e Televisione.\nUna versione video di \"Playback theatre\" \u00e8 quella che il Teatro Stabile di Torino e Cinema Giovani realizzano in Italia nel 1990 con gli attori Milena Vukotic, Rosalia Maggio e Alessandro Haber nel workshop \"Giocare il Sogno, Filmare il Gioco\" di Ottavio Rosati. Lo psicodramma dell'Harem e quello di Bobo, corrispondenti a due puntate della serie, danno vita a momenti di Playback Theatre quando l'attrice napoletana Rosalia Maggio, proveniente dal mondo dell'avanspettacolo e quindi abituata ad improvvisare su canovacci, rappresenta il racconto del protagonista in giochi e scene di cui il paziente diventa spettatore . Si realizza cos\u00ec quel meccanismo brechtiano del Playback Theatre in cui il narratore di una storia, grazie agli attori e alle riprese, osserva la messa in scena dei suoi racconti, maturando momenti di insight e mindfulness."}
{"id": "619138", "revid": "78273", "url": "https://it.wikipedia.org/wiki?curid=619138", "title": "Pescestocco", "text": ""}
{"id": "619140", "revid": "986213", "url": "https://it.wikipedia.org/wiki?curid=619140", "title": "Antonio Ferrero", "text": "Biografia.\nVescovo di Noli dal 1504 e poi di Gubbio, papa Giulio II lo elev\u00f2 al rango di cardinale presbitero, del titolo di San Vitale nel concistoro del 1\u00ba dicembre 1505 e gli confer\u00ec il rango di Maestro della Casa Pontificia; nel 1506 venne trasferito alla sede di Perugia; legato pontificio a Bologna dal 1507, venne accusato di gravi iniquit\u00e0 e venne fatto imprigionare in Castel Sant'Angelo e poi ritirare in convento.\nMor\u00ec il 23 luglio 1508 e fu sepolto nella chiesa di Sant'Agostino a Roma.\nGenealogia episcopale.\nLa genealogia episcopale \u00e8:"}
{"id": "619141", "revid": "33277", "url": "https://it.wikipedia.org/wiki?curid=619141", "title": "Antonio de Ferreri", "text": ""}
{"id": "619146", "revid": "729019", "url": "https://it.wikipedia.org/wiki?curid=619146", "title": "Xtreme Italian Wrestling", "text": "La Xtreme Italian Wrestling (\"XIW\") \u00e8 una federazione di wrestling italiana nata nell'estate del 2002 e dopo un lungo progetto partito nel 1995. \nLa federazione ha sede a Messina dove si trova anche la palestra ufficiale.\nLa XIW ha organizzato eventi in tutto il centro-sud italiano coinvolgendo ex lottatori della WWE quali ad esempio Rikishi, Billy Gunn, Chuck Palumbo, Johnny Stamboli e Juventud Guerrera.\nNel 2006 ha cambiato nome in Italian Wrestling Entertainment, per poi tornare alla denominazione originale due anni dopo.\nNel Febbraio 2008 lanci\u00f2 un progetto di wrestling su internet con la serie televisiva XIW Sprint scaricabile gratuitamente dal sito ufficiale e di cui sono stati messi in vendita alcuni eventi in DVD.\nLa federazione ha messo in scena il primo Steel cage match della storia italiana nello speciale evento XIW Xtrememania che ha visto di fronte i lottatori italiani Fire Angel e Thunder Storm contendersi il titolo massimo e la maschera del perdente.\nLa XIW si \u00e8 impegnata anche nel film The Last Counter basato sulla strage della famiglia Benoit.\nNel 2013 la Federazione diventa la prima a lanciare una serie televisiva di wrestling italiano (XIW Draw) che va in onda sulla rete Tremedia e durante uno degli episodi della serie, la XIW ha dato il via alla propria Hall of Fame, introducendo i 5 lottatori che hanno fatto la storia della federazione."}
{"id": "619148", "revid": "122775819", "url": "https://it.wikipedia.org/wiki?curid=619148", "title": "Villa Lysis", "text": "Villa Lysis (chiamata inizialmente \"La Gloriette\" e successivamente anche come \"Villa Fersen\") \u00e8 una villa di stile eclettico sita nella parte settentrionale dell'isola di Capri, in via Lo Capo.\nStoria.\nFu progettata nel 1905 da \u00c9douard Chimot in stile liberty, su incarico del poeta francese, il barone Jacques d'Adelsw\u00e4rd-Fersen che ne fece la sua dimora. Egli la realizz\u00f2 su di un terreno in cima ad una collina all'estremit\u00e0 nord-est dell'isola, vicino al luogo in cui, due millenni prima, l'imperatore romano Tiberio aveva costruito la sua \"Villa Jovis\", e la chiam\u00f2 \"Villa Lysis\" con riferimento al dialogo di Platone \"Liside\" sul tema dell'amicizia e - secondo i critici moderni - dell'amore omosessuale.\nRoger Peyrefitte la descrisse come il simbolo vivente dell'alta Capri, raffinata e sottilmente negativa, eversiva e pagana. La dimora con biblioteca, fumeria di oppio, altari, costituita da richiami confusi al gusto neogotico e neoclassico, \u00e8 inserita comunque nella tradizione edilizia isolana. La villa diventer\u00e0 luogo di incontro degli omosessuali e degli oppiomani dell'isola. Furono ospiti della villa tra gli altri Hans Paule, Gilbert Clavel, Otto Sohon-Rethel, la marchesa Luisa Casati e la poetessa Ada Negri.\nAda Negri in un suo articolo pubblicato nel 1923 sull\"'Ambrosiano\", descrisse cos\u00ec la villa dove: \nAlla morte di Fersen nel 1923 (forse suicidatosi con un'overdose) pare che la villa sia passata per testamento al suo amato Nino Cesarini, che dopo una disputa testamentaria, l'avrebbe poi venduta. Pi\u00f9 verosimilmente la villa fu lasciata in usufrutto a Nino che dapprima la affitt\u00f2, e poi la cedette alla sorella di Fersen, Germaine, che a sua volta la don\u00f2 alla figlia, la contessa di Castelbianco.\nGi\u00e0 mal ridotta nel 1923, la villa mostrando evidenti segni di cedimenti e crolli, vide gli ultimi lavori di manutenzione nel 1934. Nel 1985 il Ministero per i Beni Culturali e Ambientali emise un decreto che poneva un vincolo temporaneo sulla propriet\u00e0, e nel contempo stabiliva il suo diritto alla prelazione, nello stesso anno fu creata la Fondazione Lysis. Nel 1988 il vincolo divenne definitivo. Rimasta per decenni in pessime condizioni, la villa \u00e8 stata restaurata solo negli anni novanta con i fondi dell'Associazione Lysis e del Comune di Capri, a cura dell'architetto toscano Marcello Quiriconi, grazie ai quali dall'inizio degli anni duemila essa \u00e8 di nuovo aperta ai turisti.\nLa villa.\nUna larga gradinata collega il giardino all'ingresso porticato della villa, sostenuto da quattro colonne ioniche istoriate con tessere musive dorate, la cui trabeazione reca un'iscrizione latina in caratteri tratta da un'opera di Maurice Barr\u00e8s: \nRoger Peyrefitte nella sua opera \"L'esule di Capri\" ci d\u00e0 una descrizione molto precisa del suo interno.\nNel giardino della villa vi \u00e8 ancora un tempietto neoclassico circolare (monoptero) caratterizzato da colonne ioniche, mentre un sentierino sterrato scende direttamente al mare."}
{"id": "619149", "revid": "767487", "url": "https://it.wikipedia.org/wiki?curid=619149", "title": "Coerenza (logica matematica)", "text": "In logica matematica, una teoria formale si dice coerente (o non contraddittoria, talvolta anche consistente, per assonanza con l'inglese \"consistent\") se in essa \u00e8 impossibile dimostrare una contraddizione.\nA priori si distinguono due livelli di coerenza:\nSi dimostra che per una teoria del primo ordine ciascuno dei due tipi di coerenza implica l'altro. Dimostrare una delle due implicazioni \u00e8 semplice mentre dimostrare che una teoria \"sintatticamente coerente\" ammette sempre un modello \u00e8 la parte non banale della dimostrazione e richiede l'utilizzo dell'assioma della scelta per famiglie numerabili di insiemi.\nUn esempio semplice di teoria del primo ordine \"non\" coerente \u00e8 dato dalla teoria che ha un unico simbolo predicativo \"P\" e come unico assioma:"}
{"id": "619150", "revid": "838137", "url": "https://it.wikipedia.org/wiki?curid=619150", "title": "Gabriele de' Gabrielli", "text": "Biografia.\nNacque a Fano dal conte Andrea, discendente dalla celebre famiglia che aveva retto la signoria di Gubbio nel Medioevo, e un cui ramo si era trasferito a Fano in seguito alla sconfitta subita dai Gabrielli ad opera dei Montefeltro.\nTrascorse parte dell'infanzia e dell'adolescenza a Firenze dove si leg\u00f2 di amicizia al giovane Lorenzo de'Medici, con il quale mantenne rapporti epistolari fino alla morte di quest'ultimo.\nLaureatosi \"in utroque iure\", prese i voti ed intraprese la carriera curiale. Dopo aver svolto alcuni incarichi presso la corte pontificia durante i regni di Innocenzo VIII e di Alessandro VI, tra cui quello di protonotario apostolico, si trasfer\u00ec nel 1498 in Francia quale agente del cardinale Giuliano della Rovere. Quando questi fu eletto Papa il 1\u00ba novembre 1503 con il nome di Giulio II, il Gabrielli fu chiamato a rivestire un ruolo di primo piano come familiare e consigliere del pontefice, e fu incaricato di svolgere delicati incarichi diplomatici.\nIl 27 marzo 1504 Giulio II ricompens\u00f2 il Gabrielli nominandolo vescovo di Urbino, ed assegnandogli i benefici delle abbazie di San Salvatore di Perugia, di Montescalari nel Chianti (allora appartenente alla diocesi di Fiesole) e di San Leonardo presso Fermo.\nNel concistoro del 1\u00ba dicembre 1505 Giulio II volle onorare ulteriormente il fedele amico e collaboratore, elevandolo al rango di cardinale-diacono di Sant'Agata in Suburra. Da quel momento fu anche noto come il \"Cardinal d'Urbino\".\nPartecip\u00f2 nel 1506 alle spedizioni militari di Giulio II contro Perugia e contro Bologna, e il 10 novembre di quell'anno fu nominato cardinale legato per l'Umbria. Nell'estate del 1507 fu inviato come legato pontificio alla conferenza di Savona tra il re di Francia Luigi XII e il re Ferdinando II d'Aragona, incontro preliminare alla formazione della Lega di Cambrai.\nL'11 settembre 1507 fu promosso cardinale-presbitero del titolo di Santa Prassede.\nIl 1\u00ba maggio 1508 come Legato del Papa, offici\u00f2 nella cattedrale di Urbino le esequie solenni del duca Guidobaldo, col quale si estingueva la dinastia dei Montefeltro. Toccava cos\u00ec ad un Gabrielli celebrare la fine della famiglia che aveva spodestato i Gabrielli stessi dai loro feudi storici di Gubbio, Pergola, Cantiano e Frontone e ne aveva decretato la decadenza.\nNell'estate del 1508 rinunzi\u00f2 alla legazione per l'Umbria, nomin\u00f2 un vicario per la diocesi di Urbino e si trasfer\u00ec a Roma, dove Giulio II gli aveva riservato un appartamento nei Palazzi Vaticani.\nQui mor\u00ec, tra le braccia stesse di Giulio II, nella notte tra il 5 e il 6 novembre 1511. Fu sepolto a Roma nel suo titolo.\nMecenatismo.\nUomo colto e raffinato, Gabriele Gabrielli svolse un ruolo importante come intermediario tra Giulio II e il mondo degli umanisti rinascimentali, trasmettendo al pontefice le aspettative di questi, e consigliandolo e indirizzandolo nel patrocinio delle arti e della letteratura. Ad Urbino, il Gabrielli fu protagonista e testimone degli ultimi splendori della corte feltresca, dove strinse amicizia tra gli altri, con Giuliano de' Medici, Bernardo Dovizi da Bibbiena, Ottaviano e Federigo Fregoso, Ludovico di Canossa, Cesare Gonzaga e Baldassarre Castiglione.\nFu amico di Bernardo Bembo e di Pietro Bembo, con il quale intrattenne anche un fitto epistolario, e nel cui circolo era stato introdotto dai suoi cugini Angelo e Trifone Gabrielli. In una lettera datata 13 dicembre 1505, Pietro Bembo congratul\u00f2 Gabriele de' Gabrielli per l'avvenuta nomina a cardinale, e gli espresse l'augurio e la speranza che il Gabrielli potesse un giorno essere eletto Papa.\nNello stesso anno, insieme a Troilo Baglioni, gi\u00e0 vescovo di Perugia, affid\u00f2 a Raffaello Sanzio l'esecuzione dell'affresco \"Trinit\u00e0 e Santi\" nella cappella di San Severo nell'omonimo monastero della citt\u00e0 umbra.\nIconografia.\nRiscontri fisionomici indicano in Gabriele de' Gabrielli il possibile soggetto del \"Ritratto di cardinale nel suo studio\", opera di Lorenzo Costa oggi conservata al Minneapolis Institute of Art. Il cardinale fu inoltre rappresentato in una medaglia in bronzo, sul cui verso appare il suo ritratto di profilo con la dicitura GABRIEL CARDINALIS S. PRAXEDIS, mentre sul recto \u00e8 riportato il testo greco \u039a\u0391\u039b\u039f\u039d \u0393\u0395\u03a1\u039f\u039d\u03a4\u0391 \u039a\u0391\u0399 \u03a4\u0391\u039b\u039b\u0397\u039d\u03a9\u039d \u039c\u0391\u0398\u0395\u0399\u039d, cio\u00e8 \"imparare il bello, le cose antiche e le cose dei Greci\"). L'autore della medaglia, da considerarsi un tributo alla passione antiquaria dell'effigiato, potrebbe essere Lisippo il Giovane o Giovanni Cristoforo Romano.\nGenealogia episcopale.\nLa genealogia episcopale \u00e8:"}
{"id": "619154", "revid": "287204", "url": "https://it.wikipedia.org/wiki?curid=619154", "title": "Lambda (disambigua)", "text": ""}
{"id": "619155", "revid": "289247", "url": "https://it.wikipedia.org/wiki?curid=619155", "title": "Newcastle United FC", "text": ""}
{"id": "619171", "revid": "339392", "url": "https://it.wikipedia.org/wiki?curid=619171", "title": "U.S.O. Calcio Caravaggio", "text": ""}
{"id": "619174", "revid": "120806871", "url": "https://it.wikipedia.org/wiki?curid=619174", "title": "Carlo Domenico Del Carretto", "text": "Biografia.\nDella nobile famiglia Del Carretto, marchesi di Finale, terzogenito del marchese Giovanni e di Viscontina Adorno, Carlo Domenico (o pi\u00f9 semplicemente Carlo, come fu pi\u00f9 conosciuto) nacque a Finale nel 1454. Giovanissimo, fu inviato in Francia, alla corte di re Luigi XI e qui, probabilmente a Parigi, segu\u00ec corsi di diritto civile e canonico, senza tuttavia ottenere i gradi dottorali. Mantenutosi agli studi grazie alla concessione regia di alcuni benefici ecclesiastici, entr\u00f2 in seguito al servizio del cardinale Giuliano della Rovere (il futuro papa Giulio II), allora Legato di Avignone. Rientrato a Roma al seguito del cardinale, ottenuto il titolo di protonotario (ma senza avere preso gli ordini sacri), qui fu raggiunto, nel febbraio del 1483, dalla notizia dell'improvvisa morte del fratello Galeotto II, marchese di Finale. Maggiore tra i fratelli superstiti e, in quanto laico, privo di impedimenti religiosi, egli cerc\u00f2 di contendere al fratello minore Alfonso la successione nel marchesato, ma nonostante disponesse del favore del papa Sisto IV e del cardinale Della Rovere, non riusc\u00ec ad ottenere la signoria, soprattutto per la volont\u00e0 di Ludovico il Moro di imporre al governo di Finale Alfonso, che era stato cresciuto alla corte di Milano e che era al suo soldo. Questo fatto provoc\u00f2 un forte disaccordo all'interno della famiglia, destinato a sfociare nel decennio successivo in guerra aperta tra i vari fratelli. Rientrato in Francia e poi a Roma, Carlo Domenico entr\u00f2 nelle grazie di papa Innocenzo VIII che, dopo il matrimonio della nipote Peretta Cibo Usodimare con il marchese Alfonso, cerc\u00f2 di rappacificare tra loro i fratelli del Carretto. Cos\u00ec, dopo avergli concesso in commenda l'abbazia di San Pietro di Villanova presso Verona, nel 1489 lo nomin\u00f2 arcivescovo di Cosenza, in cambio alla sua rinuncia a ogni diritto sul marchesato di Finale e in seguito lo fece arcivescovo titolare di Tebe e, nel 1491, vescovo di Angers, senza tuttavia poter prendere possesso della carica per l'opposizione del re di Francia Carlo VIII, che vi aveva destinato il proprio confessore e per la quale sostenne senza successo una lunga controversia davanti al Parlamento di Parigi.\nDurante la temporanea rappacificazione con Alfonso fu per qualche tempo suo luogotenente a Finale, ma in seguito i rapporti tra loro si guastarono nuovamente e le sue rivendicazioni trovarono il sostegno di Luigi d'Orleans (il futuro Luigi XII che, in quanto conte di Asti, trasfer\u00ec a Carlo Domenico ed ai fratelli l'investitura di quei feudi del basso Piemonte che Alfonso possedeva nei suoi domini astigiani. Nel 1499 Luigi XII confer\u00ec in commenda a Carlo la ricca abbazia di Sainte-Croix di Bordeaux e, nell'autunno, dopo aver preso possesso del Ducato di Milano, gli forn\u00ec aiuto militare per cacciare Alfonso da Finale.\nProclamatosi marchese, Carlo impegn\u00f2 parte del denaro proveniente dai numerosi benefici ecclesiastici in suo possesso nella realizzazione di importanti opere architettoniche nei suoi feudi, tra le quali la chiesa parrocchiale di Saliceto, la chiesa di San Sebastiano di Perti, l'abbazia di Pia, il convento domenicano di Santa Caterina in Finale, il palazzo nel borgo di Finale detto oggi palazzo Ricci. Al tempo stesso ampli\u00f2 il suo dominio con acquisti di signorie nelle Langhe e nel marchesato di Ceva.\nL'elezione al pontificato del suo antico protettore Giulio II lo fece rientrare a Roma e il papa lo impieg\u00f2 in delicate missioni diplomatiche, in particolare in Francia. Nel 1505 fu presente alla ratifica del trattato di pace di Blois tra Luigi XII e Massimiliano I avvenuta ad Hagenau in Alsazia ed in tale occasione l'imperatore gli confer\u00ec ufficialmente l'investitura di marchese di Finale, esautorando completamente Alfonso.\nIl 1\u00ba dicembre di quell'anno, non senza resistenze da parte degli altri cardinali, il papa lo nomin\u00f2 Cardinale-prete del titolo dei Santi Vito e Modesto: pi\u00f9 tardi opt\u00f2 per il titolo di San Nicola \"inter Imagines\" (1507) e infine per quello di Santa Cecilia.\nNel 1506, durante la rivolta di Genova contro il dominio francese, Alfonso riusc\u00ec a riprendersi per qualche tempo Finale, ma con la spedizione punitiva di Luigi XII contro la citt\u00e0 ligure, il marchesato fu restituito al cardinale, che, oratore pontificio in Francia, aveva seguito il re nella sua spedizione in Italia. Negli anni successivi continu\u00f2 a fare la spola tra Roma e la Francia e dal 1509 Luigi XII gli affid\u00f2 il governo di Brescia, designandolo nel 1512 anche vescovo della stessa citt\u00e0.\nIl favore del re gli valse la nomina alle pi\u00f9 prestigiose sedi episcopali francesi: Arcivescovo metropolita di Reims e Pari di Francia dal 1507, nel 1509 venne trasferito alla sede di Tours e poi a quella di Cahors, con annesso titolo di conte della stessa citt\u00e0 (1514).\nLa crisi nei rapporti tra Luigi XII e Giulio II mise a serio rischio le sue fortune, ma egli seppe destreggiarsi abilmente tra i due contendenti e pur rifiutandosi di aderire alla convocazione di un nuovo concilio scismatico a Pisa, voluto dal re francese e convocato nel 1511 da una riunione di ecclesiastici francesi, rimase sempre nei favori di Luigi XII, che punt\u00f2 su una sua possibile elezione al soglio pontificio nel conclave del 1513.\nCarlo Domenico Del Carretto mor\u00ec a Roma il 15 agosto 1514 all'et\u00e0 di 60 anni e vi fu sepolto."}
{"id": "619175", "revid": "46931", "url": "https://it.wikipedia.org/wiki?curid=619175", "title": "Prignano sulla secchia", "text": ""}
{"id": "619179", "revid": "1543377", "url": "https://it.wikipedia.org/wiki?curid=619179", "title": "Legge di Fitts", "text": "In ergonomia la Legge di Fitts rappresenta il modello matematico di un movimento umano. La Legge di Fitts calcola il tempo impiegato per muoversi rapidamente da un punto iniziale a un'area con una determinata estensione. \nLa legge esprime il tempo in funzione della distanza tra punto iniziale e obiettivo finale, correlato all'estensione dell'area considerata.\nIl modello \u00e8 usato per lo studio del puntamento e dell'interazione fra uomo e macchina, nel mondo reale, ma soprattutto nei computer per la progettazione di interfacce grafiche. \nFu pubblicata per la prima volta da Paul Fitts nel 1954.\nIl modello.\nMatematicamente, la Legge di Fitts \u00e8 stata formulata in modi differenti. Un modo abbastanza comune \u00e8 la formulazione di Shannon, proposta da Scott MacKenzie e cos\u00ec nominata a causa della somiglianza col teorema di Shannon-Hartley per i movimenti lungo una singola dimensione:\ndove\nDall'equazione vediamo un'alternanza di accuratezza della velocit\u00e0 associata al puntamento, per la quale gli obiettivi che sono pi\u00f9 piccoli e/o pi\u00f9 lontani richiedono maggiori tempi per essere raggiunti.\nSuccesso e implicazioni della Legge di Fitts.\nLa Legge di Fitts \u00e8 inaspettatamente un modello di successo, molto ben studiato. ."}
{"id": "619180", "revid": "339392", "url": "https://it.wikipedia.org/wiki?curid=619180", "title": "U.S. Castrovillari Calcio", "text": ""}
{"id": "619181", "revid": "339392", "url": "https://it.wikipedia.org/wiki?curid=619181", "title": "Buoni o cattivi. Live Anthology 04.05", "text": ""}
{"id": "619185", "revid": "1442080", "url": "https://it.wikipedia.org/wiki?curid=619185", "title": "Borsalino", "text": "Borsalino Giuseppe e Fratello \u00e8 un'azienda manufatturiera italiana la cui fondazione risale al 1857 con sede ad Alessandria. All'azienda si deve la creazione di numerosi modelli iconici di cappelli da uomo e da donna contraddistinti dal marchio Borsalino.\nL'azienda, in procedura fallimentare dal 18 dicembre 2017 e con il marchio utilizzato da una nuova societ\u00e0, la Haeres Equita, che ha in affitto il ramo d'azienda dal 2015 garantendo la prosecuzione dell'attivit\u00e0 anche successivamente alla dichiarazione di fallimento, nel luglio 2018 \u00e8 acquisita all'asta fallimentare proprio dalla \"Haeres Equita\" presieduta dall'imprenditore italo-svizzero Philippe Camperio.\nStoria.\nPremesse.\nCon il trattato di Utrecht Alessandria passa dal Ducato di Milano al Regno di Sardegna, nei decenni successivi assume una nuova connotazione con una forte impronta di difesa militare. In questo nuovo assetto politico-militare, accanto alla tradizionale vocazione commerciale grazie alla sua posizione geografica, affianca un sensibile interesse nella produzione agricola e manifatturiera. Da sempre Alessandria, come si \u00e8 scritto, \u00e8 un cardine commerciale importante tra la liguria, la pianura padana e il nord ovest cisalpino.\nNello specifico della produzione di cappelli si nota che fino agli anni trenta dell\u2019ottocento i cappellai - tutti alessandrini - compongono una modesta porzione del panorama artigianale alessandrino, non superando, ad esempio, le ventiquattro realt\u00e0 manifatturiere durante il periodo napoleonico.\nNonostante la modesta presenza, i cappellai rivestono un ruolo importante relativamente alla ricchezza complessiva del territorio: nell'anno 1810 tra i sette pi\u00f9 ricchi manifatturieri della citt\u00e0, tre sono cappellai. Tra questi troviamo Luigi Bernab\u00e8, figlio di Giuseppe, che prosegue l'attivit\u00e0 paterna e nel 1845 impiega 45 operai. Tra gli operai di Bernab\u00e8 lavora Sebastiano Camagna, marito di Angela Bernab\u00e8, sorella di Luigi. Sebastiano decider\u00e0 di mettersi in proprio aprendo un cappellificio che ospiter\u00e0 un giovane Giuseppe Borsalino. Saranno le prime esperienze di lavoro.\nGiuseppe e Teresio Borsalino.\nIl 4 aprile 1857 Giuseppe Borsalino avvi\u00f2 in via Schiavina ad Alessandria un laboratorio specializzato nella produzione di cappelli in feltro. Il laboratorio crebbe fino a diventare industria e nel 1888 l'azienda si trasfer\u00ec nella nuova manifattura di corso Cento Cannoni, progettata da Arnaldo Gardella.\nLa Borsalino produceva cappelli al giorno e il Grand Prix, un importante attestato di qualit\u00e0 vinto all'Esposition Universelle di Parigi del 1900, diffuse la fama del marchio in tutto il mondo.\nLa successione di Giuseppe Borsalino fu complicata: l'erede designato, Teresio Borsalino, venne osteggiato dal cugino Giovanni Battista, figlio di Lazzaro fratello e socio di Giuseppe, che inaugur\u00f2 una nuova fabbrica di cappelli utilizzando il nome di famiglia.\nBorsalino Antica Casa e Borsalino Fu Lazzaro si fecero la guerra ingaggiando i migliori illustratori dell'epoca: Giorgio Muggiani, Gino Boccasile e Marcello Dudovich realizzarono manifesti che hanno fatto la storia della pubblicit\u00e0. Furono anni di dure battaglie commerciali ma alla fine la spunt\u00f2 Teresio e il nome Borsalino torn\u00f2 ad essere uno solo.\nCon rogito del 22 dicembre 1905, si costitu\u00ec in Alessandria una nuova societ\u00e0 denominata \u201cAntica casa Borsalino Giuseppe e fratello Fabbrica di Cappelli in Alessandria fondata nel 1857\u201d avente per scopo sociale l\u2019acquisto e l\u2019esercizio degli stabilimenti dell\u2019Antica Casa Borsalino fondata nel 1857. La nuova societ\u00e0 venne amministrata da un Consiglio di Amministrazione con pi\u00f9 ampi poteri per la gestione ordinaria e straordinaria ad eccezione di quelli che per legge sono riservati all\u2019assemblea dei soci.\nAlla vigilia della prima guerra mondiale Borsalino produceva annualmente circa di cappelli. La manifattura dava impiego a oltre dipendenti, rappresentando una notevole risorsa nell'economia della citt\u00e0 piemontese.\nLa produzione dei cappelli di qualit\u00e0 imponeva l'uso esclusivo di feltro di pelo di coniglio. Questo determin\u00f2 una ricaduta positiva nell'economia rurale di una vasta regione che vide l'affermarsi di allevamenti domestici, in genere affidati alle donne e ai ragazzi.\nAll'estero il marchio si diffuse ovunque, conquistando i mercati pi\u00f9 importanti: quello britannico e tradizionale della City londinese, con le bombette a marchio Borsalino, ma soprattutto quello statunitense, dove i cappelli prodotti ad Alessandria vennero adottati dallo \"starsystem\" hollywoodiano.\nNel 1939 la ditta aveva una produzione giornaliera di circa 3000 cappelli e quindi era retrocessa ai livelli del primo novecento. Il suo ridimensionamento avvenne in concomitanza con l'inizio della caduta in disuso dei copricapi formali.\nDa Teresio Usuelli agli anni 2000.\nAlla morte di Teresio Borsalino, che guid\u00f2 l\u2019azienda dal 1900 al 1939, gli subentr\u00f2 Teresio Usuelli, nipote di Rosa Borsalino, sorella di Giovanni. Quest\u2019ultimo guid\u00f2 l\u2019azienda fino al 1979 quando gli subentr\u00f2 Vittorio Vaccarino, nipote di Paola Borsalino, sorella del senatore Teresio. Nei primi anni novanta la Borsalino viene acquistata dalle famiglie Gallo e Monticone di Asti e la produzione venne trasferita in un nuovo stabilimento a Spinetta Marengo. Nel 1997 viene acquistato lo storico cappellificio Sabino d\u2019Oria e figli di Lecce e costituita la Borsalino Sud. Nel 1998 viene costituita la Borsalino America Inc. e nel 2007 la Borsalino Japan.\nNonostante i cambi di propriet\u00e0, la situazione \u00e8 andata via via peggiorando e neppure il tentativo di utilizzo del marchio in altri settori, come profumi, occhiali, abbigliamento, caschi, orologi e gioielli \u00e8 riuscita a evitare la richiesta di concordato preventivo con la societ\u00e0 coinvolta nel crac finanziario da 3 miliardi di euro dell'imprenditore Marco Marenco.\nLa procedura \u00e8 stata poi trasformata nel 2016 in \"concordato in continuit\u00e0\" e l'azienda viene da allora gestita da Haeres Equita, fondo partecipato da investitori italiani e stranieri con presidente esecutivo l'imprenditore italo-svizzero Philippe Camperio.\nNel 2017, in occasione del 160\u00ba anniversario aziendale, il Ministero dello Sviluppo Economico del Governo Italiano ha riconosciuto Borsalino tra le Eccellenze del sistema produttivo, dedicandole un francobollo del valore di .\nIl 18 dicembre 2017 il Tribunale fallimentare di Alessandria respinge una seconda richiesta di concordato preventivo e decreta il fallimento della Borsalino Giuseppe e Fratello Spa.\nHaeres Equita, titolare di un contratto d'affitto di ramo d'azienda, garantisce la continuit\u00e0 delle attivit\u00e0 per ci\u00f2 che riguarda produzione, promozione e distribuzione delle collezioni Borsalino, mantenendo la manifattura e i dipendenti ad Alessandria. Il 12 luglio 2018, all'asta guidata dai curatori fallimentari, Haeres Equita si aggiudica per 6,4 milioni di euro la Borsalino con lo stabilimento di Spinetta, 130 contratti di lavoro e i diritti delle nove boutique di vendita al dettaglio.\nLa produzione.\nLa manifattura Borsalino \u00e8 rimasta negli anni fedele a un processo produttivo che, tramandato di generazione in generazione, rappresenta il valore culturale dell'azienda. I cappelli continuano a essere prodotti ad Alessandria coniugando prospettiva industriale e spirito artigianale. Per i modelli in feltro, creati a partire dalle fibre di pelo, sono necessari pi\u00f9 di 50 passaggi manuali e 7 settimane di lavorazione; la realizzazione dei modelli in paglia, intrecciati manualmente, pu\u00f2 richiedere fino a 6 mesi per ogni singolo cappello.\nBorsalino ed Alessandria.\nLa dinastia imprenditoriale dei Borsalino contribu\u00ec alla realizzazione di importanti opere per la citt\u00e0 di Alessandria, quali l'acquedotto, la rete fognaria, l'ospedale civile, il sanatorio e la casa di riposo. L'ex palazzina degli uffici della storica sede dell'azienda, in corso 100 Cannoni, ospita oggi l'Universit\u00e0 degli Studi del Piemonte Orientale Amedeo Avogadro e il Museo del Cappello Borsalino.\nNel 2016 la regista indipendente Enrica Viola ha dedicato un documentario al rapporto fra Borsalino e Alessandria, Borsalino City che \u00e8 stato presentato ai festival cinematografici di Torino, Barcellona e Melbourne.\nMuseo e archivio.\nSu iniziativa del Comune di Alessandria e della Borsalino S.p.A. nella primavera del 2006 \u00e8 stato inaugurato un museo per ricordare le varie fasi storiche che hanno caratterizzato l'industria del cappello Borsalino.\nCollocato nella storica Sala Campioni del Palazzo Borsalino, il Museo del cappello Borsalino comprende i campioni di tutti i copricapo prodotti dallo stabilimento a partire dal 1857, anno di fondazione, sino ai nostri giorni. L\u2019esposizione (Estremi cronologici: 1857 - 2000) propone ai visitatori circa cappelli delle pi\u00f9 diverse forme e colori esposti negli storici armadi in stile Chippendale disegnati da Arnaldo Gardella. Sono stati catalogati e scelti gli oggetti che hanno segnato le fasi della produzione, con la consapevolezza e lungimiranza di tutelare la storia, il patrimonio estetico e culturale dell\u2019azienda.\nNel 2017 il museo \u00e8 stato chiuso in attesa di trasferimento."}
{"id": "619197", "revid": "486946", "url": "https://it.wikipedia.org/wiki?curid=619197", "title": "Savona 1907 F.B.C.", "text": ""}
{"id": "619200", "revid": "125983644", "url": "https://it.wikipedia.org/wiki?curid=619200", "title": "Sigismondo Gonzaga", "text": "Biografia.\nTerzogenito dei sei figli di Federico I Gonzaga, marchese di Mantova, e di Margherita di Baviera, Sigismondo Gonzaga nacque a Mantova nel 1469 e venne ben presto avviato alla carriera ecclesiastica al punto da ricevere gi\u00e0 nel 1479 la tonsura.\nMalgrado le intenzioni dei genitori, ad ogni modo, egli ebbe modo anche di distinguersi nella carriera militare comandando le truppe di suo fratello Francesco in assistenza dell'imperatore Massimiliano I d'Asburgo. Primicerio ed abate commendatario di Sant'Andrea presso Mantova, si dimise da tali incarichi in favore di suo zio Francesco e divenne in cambio protonotario apostolico della curia romana.\nPapa Giulio II lo elev\u00f2 al rango di cardinale diacono nel concistoro del 1\u00ba dicembre 1505, il suo nome venne pubblicato tra quello degli altri cardinali il 12 dicembre successivo. Il 17 dicembre di quello stesso anno ottenne la berretta cardinalizia ed il titolo di Santa Maria Nuova, oltre all'incarico di protettore dell'Ordine dei Carmelitani.\nNel 1511 venne nominato \"amministratore apostolico\" della diocesi di Mantova rinunciandovi il 10 maggio 1521 in favore del nipote Ercole Gonzaga.\nDurante questi anni del suo episcopato egli seppe guadagnarsi la stima anche dei cardinali scismatici che senza successo tentavano di attirarlo dalla loro parte; egli invece sostenne strenuamente i diritti di Giulio II contro gli attacchi del Concilio di Pisa. Legato per le armi della Lega nel 1512, in quello stesso anno divenne legato a Bologna rimpiazzando il cardinale Giovanni de' Medici che ricopriva tale carica dal 1511 ma che era stato fatto prigioniero dai francesi durante la battaglia di Ravenna del 1512; il cardinale Gonzaga entr\u00f2 in citt\u00e0 come legato il 13 luglio 1512 e cedette l'incarico nuovamente al cardinale de Medici quando questi venne rilasciato l'anno successivo, preferendo quindi ritirarsi nella residenza paterna di Mantova. \nSigismondo Gonzaga prese parte al conclave del 1513 che elesse papa il predetto Giovanni de' Medici col nome di Leone X, il quale ricompens\u00f2 il cardinale con il feudo di Solarolo nel 1514. Dal 1508 al 1514 il Gonzaga venne nominato legato apostolico della Marca Anconitana (a Macerata complet\u00f2 il Palazzo dei Governatori) e legato \"a latere\" per Mantova.\nPrese poi parte al conclave del 1521-1522 che elesse papa Adriano VI e nuovamente a quello del 1523 che elesse Clemente VII. Amministratore della sede di Aversa dall'inizio del 1524, diede le dimissioni da questo incarico il 1\u00ba luglio di quell'anno.\nNel 1502, mentre ricopriva la carica di preposito dell'abbazia di San Benedetto Po, inizi\u00f2 la costruzione del palazzo in frazione Marengo di Marmirolo, ora conosciuto come \"Palazzo Custoza\".\nFu amante delle arti e raffinato collezionista di medaglie. Commission\u00f2 opere di valore a Lorenzo Lotto e allo scultore mantovano Pier Jacopo Alari Bonacolsi.\nMor\u00ec il 3 ottobre 1525 all'et\u00e0 di 56 anni e venne sepolto il 13 ottobre di quello stesso anno nella cattedrale di San Pietro a Mantova.\nPapa Clemente VII invi\u00f2 alla famiglia del marchese di Mantova una lettera personale di condoglianze per la perdita del prezioso cardinale proprio in occasione dei funerali del prelato. Le spoglie di Sigismondo Gonzaga vennero successivamente trasferite nella nuova cattedrale di Mantova per interessamento del vescovo Francesco Gonzaga."}
{"id": "619206", "revid": "41310", "url": "https://it.wikipedia.org/wiki?curid=619206", "title": "Crediti di firma", "text": ""}
{"id": "619211", "revid": "182193", "url": "https://it.wikipedia.org/wiki?curid=619211", "title": "Accademia Borgomanero 1961", "text": "LAssociazione Sportiva Dilettantistica Accademia Borgomanero 1961 (in breve Accademia Borgomanero, meglio nota come Borgomanero) \u00e8 una societ\u00e0 calcistica italiana con sede nella citt\u00e0 di Borgomanero, in provincia di Novara.\nFondata il 27 aprile 2017, rileva l'eredit\u00e0 dell'Associazione Sportiva Dilettante Calcio Borgomanero (fondata nel 1951 con il nome di Associazione Calcio Borgomanero), fusasi nella circostanza con la concittadina Associazione Sportiva Dilettantistica Accademia Junior Borgomanero (istituita nel 2006).\nIl maggior risultato nella storia del club \u00e8 costituito da una vittoria dello \"scudetto\" tra le squadre prime classificate nei campionati dilettantistici regionali; la sua storia annovera inoltre pi\u00f9 di 30 partecipazioni alla massima serie dilettantistica, senza per\u00f2 aver mai ottenuto la promozione nel professionismo.\nNella stagione 2018-2019 milita nel campionato piemontese-valdostano di Eccellenza, quinto livello della piramide calcistica italiana.\nStoria.\nL'Associazione Calcio Borgomanero venne fondata nel 1951 onde rilevare le attivit\u00e0 della disciolta Unione Sportiva Borgomanerese, che nella sua breve esistenza disput\u00f2 la Serie C dal 1946 al 1947. Da essa eredit\u00f2 i colori sociali rosso e blu.\nNel 1960-1961, dopo aver vinto il proprio raggruppamento di Prima Categoria, si impose nel torneo ad eliminazione contro le prime classificate degli altri gironi: il 30 luglio batt\u00e8 in finale l'Ilvarsenal allo Stadio Flaminio di Roma, aggiudicandosi cos\u00ec lo \"scudettino\".\nDa allora fino al 1984 ha disputato 23 campionati consecutivi in Serie D-Interregionale (record per la categoria, in condivisione col ). Risalita in Serie D nel 1999-2000, vi ha militato ancora per altre 10 stagioni consecutive, cambiando frattanto denominazione in Associazione Sportiva Dilettante Calcio Borgomanero.\nIl filotto si \u00e8 interrotto nel 2009, seguito da anni altalenanti tra promozioni e retrocessioni. Nel 2017 la societ\u00e0 si \u00e8 fusa con la societ\u00e0 concittadina Associazione Sportiva Dilettantistica Accademia Junior Borgomanero (militante in Promozione), andando a costituire l'Associazione Sportiva Dilettantistica Accademia Borgomanero 1961.\nStrutture.\nStadio.\nPer i primi trent'anni di esistenza il Borgomanero gioc\u00f2 le gare interne allo stadio comunale (cosiddetto \"vecchio comunale\"), costruito in localit\u00e0 Sant'Antonio sul sito del cimitero detto \"napoleonico\", chiuso nel 1909 e successivamente dissodato e demolito.\nStante la limitatezza strutturale di tale impianto, a fine anni 1980 venne avviata la costruzione, sul sito del dismesso tiro a segno cittadino di via Caduti dei Lager Nazisti, del \"nuovo stadio comunale\" a carattere polisportivo (con pista di atletica leggera attorno al prato), capace di ospitare circa 1.000 spettatori in tribuna coperta, 200 spettatori in gradinata e 100 spettatori per ciascuna delle due curve dietro le porte, per complessivi 1.400 posti circa. I lavori si protrassero oltre il previsto e la prima partita ufficiale (Borgomanero-Trino del 14 maggio 1989, vinta dagli ospiti 0-2) si gioc\u00f2 a cantiere ancora aperto; nelle stagioni successive, 1989-1990 e 1990-1991, si continu\u00f2 pertanto a giocare al \"vecchio comunale\", che fu poi definitivamente dismesso e demolito nel 1991: a partire dal 22 settembre di quell'anno (giorno in cui si gioc\u00f2 Borgomanero-Rivarolese, finita 2-2) i rossobl\u00f9 giocano stabilmente nel nuovo \"catino\".\nA seguito di alcuni lavori di ristrutturazione e potenziamento infrastrutturale, dal 29 settembre 2019 il \"nuovo comunale\" \u00e8 intitolato alla memoria di Fedele \"Nino\" Margaroli (1926-2017), longevo dirigente del Borgomanero.\nCentro di allenamento.\nLa societ\u00e0 dispone anche dei campi sportivi di Santa Croce e Santa Cristinetta; quest'ultimo \u00e8 dotato di tribuna da 300 spettatori, illuminazione notturna e terreno di gioco in erba sintetica."}
{"id": "619212", "revid": "486946", "url": "https://it.wikipedia.org/wiki?curid=619212", "title": "A.C. Borgomanero", "text": ""}
{"id": "619218", "revid": "1543377", "url": "https://it.wikipedia.org/wiki?curid=619218", "title": "Troodon formosus", "text": "Troodon (il cui nome significa \"dente che ferisce\") \u00e8 un dubbio genere estinto di dinosauro teropode troodontide vissuto nel Cretaceo superiore, circa 77,5-74,5 milioni di anni fa (Campaniano), in Nord America. Il genere include almeno una specie, ossia \"Troodon formosus\", conosciuta dall'Alberta e dal Montana. Scoperto nel 1855, \"T. formosus\" \u00e8 stato tra i primi dinosauri ritrovati in Nord America, sebbene fosse ritenuto una specie di lucertola fino al 1877.\nIl nome di genere deriva dal greco antico e vuol dire \"dente che ferisce\", riferendosi ai denti, che erano diversi da quelli di molti altri teropodi noti all'epoca della sua scoperta. I denti presentano sporgenze prominenti, orientate apicalmente. Tuttavia questi denticoli serrati, sono morfometricamente pi\u00f9 simili a quelle dei rettili erbivori e suggeriscono una dieta forse onnivora. Uno scheletro parziale di \"Troodon\" \u00e8 stato ritrovato con dei segni di morsi su di esso.\nStoria della scoperta.\nIl nome dell'animale era stato originariamente scritto \"Tro\u00f6don\" (con una dieresi), da Joseph Leidy nel 1856, ma fu ufficialmente modificato al suo stato attuale da Sauvage, nel 1876. L'esemplare tipo di \"Troodon\" ha causato non pochi problemi di classificazione, in quanto l'intero genere si basava solo su un singolo dente, proveniente dalla Formazione Judith River. La classificazione del \"Troodon\" fu lunga e altamente instabile ed fu oggetto di numerose sinonimie e contrastanti con teropodi simili.\nIl dente di \"Troodon\" fu originariamente classificato come un \"lacertilian\" (lucertola) da Joseph Leidy, ma successivamente fu riassegnato come un teropode megalosauride, da Nopcsa nel 1901 (in quanto all'epoca i megalosauridae era un \"refugium peccatorum\" per la classificazione di qualunque dinosauro carnivoro di affinit\u00e0 incerte). Nel 1924, Gilmore sugger\u00ec che il dente appartenesse al pachycephalosauro \"Stegoceras validum\", e che \"Stegoceras validum\" era in realt\u00e0 un sinonimo junior di \"Troodon\" (la somiglianza tra i denti dei troodontidi e quelli dei dinosauri erbivori rafforza ancora oggi l'idea che questi animali fossero onnivori). La classificazione di \"Troodon\" come pachycephalosauro fu considerata esatta per molti anni, durante i quali la famiglia dei Pachycephalosauridae fu riconosciuta come appartenente ai Troodontidae. Nel 1945, Charles Mortram Sternberg respinse la possibilit\u00e0 che \"Troodon\" fosse un pachycephalosauro a causa della forte somiglianza del suo dente con i denti di altri dinosauri carnivori. Con \"Troodon\" ora classificato come un teropode, la famiglia dei troodontidae non poteva pi\u00f9 essere utilizzata per classificare i dinosauri dalla testa a cupola, per questo Sternberg nomin\u00f2 la nuova famiglia dei Pachycephalosauridae.\nI primi esemplari attualmente assegnati a \"Troodon\", furono ritrovati da Sternberg nel 1930, nella Formazione Dinosaur Park, in Alberta. Il primo esemplare fu descritto come \"Stenonychosaurus inequalis\" nel 1932, sulla base di un piede, frammenti della mano e alcune vertebre della coda. Una caratteristica notevole di questi resti era l'artiglio allargato sul secondo dito del piede, che \u00e8 ora riconosciuto come caratteristica dei primi paraviani. Sternberg, inizialmente, classific\u00f2 \"Stenonychosaurus\" come un membro della famiglia dei Coeluridae. Il secondo esemplare, composto da una mandibola parziale, fu descritto da Gilmore (1932) come una nuova specie di lucertola che nomin\u00f2 \"Polyodontosaurus grandis\". In seguito, nel 1951, Sternberg riconobbe \"P. grandis\" come un possibile sinonimo di \"Troodon\", e ipotizz\u00f2 che \"Stenonychosaurus\" aveva dei \"piedi molto particolari\" e \"Troodon\" aveva dei \"denti altrettanto insoliti\", e che quindi i due generi potevano essere strettamente correlati. Purtroppo, all'epoca non erano presenti esemplari analoghi per testare l'idea.\nUno scheletro pi\u00f9 completo di \"Stenonychosaurus\" venne descritto da Dale Russell nel 1969, dalla Formazione Dinosaur Park Parco, che costitu\u00ec la base scientifica per una famosa scultura a grandezza naturale di \"Stenonychosaurus\" accompagnato dal suo immaginario discendete umanoide, il \"dinosauroide\". Lo \"Stenonychosaurus\" divenne un teropode ben noto nel 1980, quando ne vennero descritti i piedi e la scatola cranica, nel dettaglio, e insieme a \"Saurornithoides\" form\u00f2 la famiglia dei Saurornithoididae. Sulla base della differenza strutturale del dente, e la natura estremamente frammentaria dei resti originali di \"Troodon formosus\", quest'ultimo veniva considerato come un dubbio ma possibile parente della famiglia. Phil Currie, riesaminando gli esemplari pertinenti nel 1987, dimostr\u00f2 che le presunte differenze tra i denti e la struttura della mandibola tra troodontidi e saurornithoidi erano basate sull'et\u00e0 e sulla posizione del dente nella mascella, piuttosto che per una differenza di specie. Egli riclassific\u00f2 \"Stenonychosaurus inequalis\" cos\u00ec come \"Polyodontosaurus grandis\" e \"Pectinodon bakkeri\" come sinonimi junior di \"Troodon formosus\". Inoltre, Currie dichiar\u00f2 che Saurornithoididae fosse un sinonimo junior di Troodontidae. Nel 1988, Gregory S. Paul and\u00f2 ancora pi\u00f9 lontano e incluse \"Saurornithoides\" nel genere \"Troodon\", come la specie \"T. mongoliensis\", ma tale riclassificazione, insieme a molte altre sinonimizzazioni unilaterali di generi ben noto, non fu presa in considerazione dagli altri ricercatori. La classificazione di Currie di tutto il materiale dei troodontidi nordamericani nella singola specie \"Troodon formosus\" fu ampiamente adottata da altri paleontologi, e tutti i campioni di un tempo chiamati \"Stenonychosaurus\" furono denominati \"Troodon\" nella letteratura scientifica attraverso il XXI secolo.\nTuttavia, il concetto che tutti i troodontidi nordamericani del Cretaceo superiore appartenessero ad una singola specie ha cominciato ad essere messa in discussione subito dopo il 1987, quando gli studi di Currie furono pubblicati, perfino dallo stesso Currie. Currie e colleghi (1990) hanno osservato che mentre i fossili dei troodontidi ritrovati a Judith River erano tutti \"T. formosus\", i troodontidi fossili provenienti da altre formazioni, come ad esempio dalla Formazione Hell Creek o dalla Formazione Lance, potevano benissimo appartenere a specie diverse. Nel 1991, George Olshevsky assegn\u00f2 i fossili della Formazione Lance, originariamente nominati \"Pectinodon bakkeri\" ma in seguito sinonimizzati con \"Troodon\", alla specie \"T. bakkeri\". Mentre diversi altri ricercatori (tra cui Currie) decisero di mantenere i fossili della Formazione Dinosaur Park, come una specie separata di \"Troodon\", ossia \"T. inequalis\" (ex \"Stenonychosaurus inequalis\").\nNel 2011, Zanno e colleghi hanno esaminato la storia contorta della classificazione dei troodontidi del tardo Cretaceo nel Nord America. Longrich (2008) dichiar\u00f2 \"Pectinodon bakkeri\" come un genere valido, e ha notato che i numerosi esemplari del Cretaceo superiore attualmente assegnati a \"Troodon formosus\" quasi certamente rappresentano numerose nuove specie, ma che \u00e8 necessaria una revisione pi\u00f9 approfondita dei campioni. Poich\u00e9 l'olotipo di \"T. formosus\" \u00e8 costituito da singolo dente, questo pu\u00f2 rendere \"Troodon\" un \"nomen dubium\".\nNel 2017, Aaron J. van der Reest e Currie hanno testato che la presunta specie \"T. inequalis\" differiva abbastanza da \"T. formosus\", da essere classificata come genere a s\u00e9 stante, riesumando quindi \"Stenonychosaurus\" come un genere valido.\nClassificazione.\nIl \"Troodon\" \u00e8 considerato uno dei membri pi\u00f9 evoluti della famiglia dei troodontidi. Insieme a \"Zanabazar\", \"Saurornithoides\" e \"Talos\" forma un clade di troodontidi specializzati.\nDi seguito \u00e8 riportato un cladogramma di sulla tassonomia dei troodontidi, secondo gli studi di Brusatte, Lloyd, Wang e Norell (2014):\nPaleobiologia.\nUno studio basato su alcuni denti fossili di \"Troodon\" rinvenuti nei siti fossiliferi nel nord dell'Alaska, e risalenti al Tardo Cretaceo, hanno evidenziato una grande differenza tra i comuni \"Troodon\" e quelli che vivevano pi\u00f9 a nord. I denti ritrovati dimostrano che i \"Troodon\" che vivevano in Alaska erano molto pi\u00f9 grandi e robusti rispetto ai loro \"cugini\" del sud, con dimensioni paragonabili al doppio di un normale \"Troodon\" meridionale. I paleontologi sostengono che questo fenomeno di gigantismo, sia dovuto all'assenza di grandi predatori nelle regioni pi\u00f9 settentrionali, dove il clima era pi\u00f9 rigido; infatti in questi luoghi non \u00e8 mai stato ritrovato un qualche fossile appartenente ad un grande predatore come i tirannosauridi, che si concentravano pi\u00f9 a sud dove il clima era pi\u00f9 mite. Le eccezionali dimensioni di questi esemplari, avrebbero consentito loro di predare prede molto pi\u00f9 grandi di loro, come i giovani esemplari di \"Edmontosaurus\". Tale ipotesi \u00e8 anche confermata dalla grande presenza di segni di morsi di \"Troodon\" sulle ossa del 95% dei giovani esemplari di \"Edmontosaurus\", come spiegato anche nel documentario della BBC \"Planet Dinosaur\". Un'ulteriore analisi ha rivelato una nuova prova a sostegno di una dieta prevalentemente carnivora per questi esemplari artici: la forma dei denti degli esemplari ritrovati in Alaska, si dimostra inadatta al consumo di cibi duri, come ossa, esoscheletri di invertebrati e piante. Infatti, i denti ritrovati sembrano perfetti per alimentazione di cibi morbidi come appunto la carne.\nPaleoecologia.\nL'esemplare tipo di \"T. formosus\" \u00e8 stato ritrovato nella Formazione Judith River, nel Montana. Le rocce della Formazione Judith River sono coeve della Formazione Oldman, in Alberta, ed entrambe sono datate a circa 77,5-76,5 milioni di anni fa.\nIn passato, tutti i resti di troodontidi nordamericani del Cretaceo superiore erano attribuiti allo stesso genere, ossia \"Troodon formosus\", come i fossili di Judith River, tra una vasta gamma di altre formazioni geologiche. \u00c8 ormai riconosciuto che tale ipotesi sia alquanto improbabile. Tuttavia, saranno necessari ulteriori studi e altri fossili per determinare il numero di specie di \"Troodon\". \u00c8 dubbio che, dopo ulteriori studi, eventuali altre specie possono essere indicate come \"Troodon\", nel qual caso il genere sarebbe considerato un \"nomen dubium\".\nUlteriori esemplari attualmente considerati come appartenenti a \"Troodon\" provengono dalla parte superiore della Formazione Two Medicine del Montana, dalla Formazione Dinosaur Park e Horseshoe Canyon in Alberta, dalla Formazione Prince Creek in Alaska, dalla Formazione Hell Creek, dalla Formazione Lance e dalla Formazione Scollard. Questa distribuzione indicherebbe che il \"Troodon\" favoriva i climi pi\u00f9 freschi, in quanto la sua specie sembra essere particolarmente abbondante nel nord e persino nelle zone artiche e durante gli intervalli pi\u00f9 freddi, come testimoniato dai fossili del Maastrichtiano. Altri possibili denti di \"Troodon\" sono stati trovati nella parte inferiore della Formazione Javelina del Texas e nella Formazione Kirtland nel Nuovo Messico."}
{"id": "619224", "revid": "729019", "url": "https://it.wikipedia.org/wiki?curid=619224", "title": "Ameloblastoma", "text": "L'ameloblastoma \u00e8 una neoplasia benigna delle ossa mascellari. Prende origine dagli ameloblasti, cellule deputate alla produzione dello smalto dentale. Tra gli europei \u00e8 pi\u00f9 frequente nelle femmine, mentre in altri popoli si forma pi\u00f9 frequentemente nei maschi. Nonostante sia un tumore benigno, questo pu\u00f2 andare incontro a rapida crescita e viraggio maligno e quindi \u00e8 molto importante una buona diagnosi. Un'altra caratteristica di questo tumore \u00e8 quella di recidivare molto spesso, fino al 50% dei casi.\nRadiologia.\nDistinguiamo cronologicamente tre fasi evolutive: una fase uniloculare, una fase pluriloculata (o a nido d'ape) e un'ultima fase uniloculare con numerose cisti annesse. Spesso questa struttura \u00e8 difficilmente identificabile e possono insorgere problemi di diagnosi differenziale, in quanto nelle prime fasi \u00e8 poco distinguibile dalle cisti odontogene. Ogni dubbio per\u00f2 verr\u00e0 sciolto con l'esame istologico che riveler\u00e0 la presenza di cellule stellate tipiche di questa forma tumorale. Questo tumore pu\u00f2 spostare gli elementi dentali e modificare notevolmente il profilo della corticale una volta persa la propria capsula.\nProprio per questo suo improvviso possibile viraggio maligno, \u00e8 spesso consigliato un procedimento diagnostico approfondito con TC.\nTerapia.\nL'Ameloblastoma resiste alla chemioterapia, rimane dunque l'intervento chirurgico da parte di un odontoiatra o di un chirurgo maxillo-facciale l'unico trattamento valido per tale tipologia di tumore."}
{"id": "619225", "revid": "486946", "url": "https://it.wikipedia.org/wiki?curid=619225", "title": "A.S. Sestese Calcio", "text": ""}
{"id": "619228", "revid": "4893865", "url": "https://it.wikipedia.org/wiki?curid=619228", "title": "Troodon", "text": ""}
{"id": "619236", "revid": "508036", "url": "https://it.wikipedia.org/wiki?curid=619236", "title": "Volfango", "text": "Origine e diffusione.\nSi tratta di un adattamento fonetico del nome tedesco \"Wolfgang\", derivante dal nome germanico \"Vulfgang\"; esso \u00e8 composto da \"wulf\" (o \"wulfa\", \"lupo\") e \"gang\" (\"sentiero\", \"passo\"), e pu\u00f2 quindi essere interpretato come \"[colui che avanza a] passo di lupo\", \"che procede come un lupo\", \"colui che avanza sul sentiero del lupo\" o anche \"lupo che va [in battaglia]\". Il primo elemento, diffuso in molti nomi di origine germanica, si ritrova anche in Adolfo, Arnolfo, Volframo, Ulrico, Rodolfo e altri.\n Ha poi raggiunto notoriet\u00e0 internazionale grazie al compositore Wolfgang Amadeus Mozart e allo scrittore e poeta Johann Wolfgang von Goethe, ed \u00e8 ad oggi un nome abbastanza diffuso nei paesi di lingua tedesca. In Italia \u00e8 attestato nel Centro-Nord, anche nella forma tedesca originale, diffusa in Alto Adige.\nOnomastico.\nL'onomastico viene festeggiato il 31 ottobre in memoria di san Volfango, vescovo di Ratisbona."}
{"id": "619239", "revid": "46291", "url": "https://it.wikipedia.org/wiki?curid=619239", "title": "Suaeda maritima", "text": "La suaeda marittima (Suaeda maritima \u00e8 una pianta della famiglia delle Chenopodiaceae (Amaranthaceae secondo la classificazione APG)."}
{"id": "619240", "revid": "1996533", "url": "https://it.wikipedia.org/wiki?curid=619240", "title": "Kaiser", "text": "Kaiser \u00e8 un titolo imperiale tedesco, utilizzato dai sovrani del Sacro Romano Impero, dell'Impero austriaco, dell'Impero austro-ungarico e dell'Impero tedesco. Il termine \u00e8 pi\u00f9 frequentemente riferito ai governanti di quest'ultimo, ossia Guglielmo I, Federico III e Guglielmo II. Come il russo \"zar\", il termine \"Kaiser\" deriva direttamente dal titolo di Cesare (in latino: \"Caesar\", pronunciato ) di cui godevano gli imperatori romani.\nSacro Romano Impero.\nI re dei Romani, eletti dai principi tedeschi, si recavano in Italia per essere incoronati imperatori del Sacro Romano Impero (ufficialmente \"Imperatore dei Romani\") (962-1806) dal Papa e in tedesco erano chiamati \"Kaiser\", parola che deriva dal titolo di \"Cesare\" usato dagli imperatori romani. Con la Bolla d'oro del 1356 vennero precisate le modalit\u00e0 di elezione e la composizione del collegio elettorale dell'Impero, facendo acquisire all'elezione un'importanza maggiore rispetto all'incoronazione e svincolandola dall'approvazione papale, fino a che nel 1508 Massimiliano I d'Asburgo non ottenne per s\u00e9 e i suoi successori il diritto a portare il titolo d\"'imperatore eletto\", mentre il titolo di re dei Romani pass\u00f2 a indicare l'erede designato al titolo imperiale.\nImpero austriaco e austro-ungarico.\nI governanti dell'Impero austriaco (1804-1867) e dell'Impero austro-ungarico (1867-1918) erano membri della casa d'Asburgo, da cui provenne la maggior parte degli imperatori del Sacro Romano Impero dal 1438 in poi. \nEssi adottarono il titolo \"Kaiser von \u00d6sterreich\" (\"imperatore d'Austria\"). Ci sono stati tre \"Kaiser\" dell'Impero austriaco e due dell'Impero austro-ungarico.\nImpero tedesco.\nNel 1871 ci fu un ampio dibattito circa il titolo da concedere al monarca di quei territori tedeschi, che accettarono di costituire sotto la guida della Prussia una federazione di monarchie e tre citt\u00e0 libere, formando in tal modo l'Impero tedesco. Il titolo \"Deutscher Kaiser\" (\"imperatore tedesco\") fu scelto a malincuore da Guglielmo I, che avrebbe preferito \"Kaiser von Deutschland\" (\"imperatore di Germania\"), titolo che per\u00f2 non sarebbe stato accettato dai sovrani degli altri Stati imperiali e che avrebbe generato conflitti con i territori tedeschi esterni all'impero. Il titolo di \"Kaiser der Deutschen\" (\"imperatore dei tedeschi\"), titolo offerto a Federico Guglielmo IV dal Parlamento di Francoforte, fu scartato poich\u00e9 caratterizzava un monarca traente la sua legittimazione dal popolo. Ci sono stati tre \"Kaiser\" nella storia del Impero tedesco, tutti appartenenti alla dinastia prussiana degli Hohenzollern."}
{"id": "619241", "revid": "28592", "url": "https://it.wikipedia.org/wiki?curid=619241", "title": "Olav II Haraldsson", "text": ""}
{"id": "619250", "revid": "41949", "url": "https://it.wikipedia.org/wiki?curid=619250", "title": "K-map", "text": ""}
{"id": "619251", "revid": "116298732", "url": "https://it.wikipedia.org/wiki?curid=619251", "title": "Val Degano", "text": "La Val Degano (o Canale di Gorto, in friulano: Cjan\u00e2l di Guart) \u00e8 una delle otto valli della Carnia, disposta in direzione Nord-Sud e attraversata dall'omonimo torrente, nascente a Forni Avoltri, in localit\u00e0 Pierabech per poi gettarsi nel Tagliamento tra Enemonzo e Villa Santina. Lunga circa , il principale affluente \u00e8 il Torrente Pesarina (affluente di destra) ad Entrampo, con l'intera valle percorsa dalla Strada Statale 355. I comuni interessati sono (tra parentesi il nome in friulano):"}
{"id": "619253", "revid": "12067", "url": "https://it.wikipedia.org/wiki?curid=619253", "title": "Kite wind generator", "text": ""}
{"id": "619254", "revid": "767487", "url": "https://it.wikipedia.org/wiki?curid=619254", "title": "Klaxon", "text": "I Klaxon sono un gruppo musicale punk italiano con influssi post punk, attivo dal 1979 a Roma. Formazione storica e pietra miliare della scena musicale romana, sono ancora oggi una delle band di riferimento del punk italiano.\nBiografia.\n1979: Genesi e primi concerti.\nLa band si forma nel 1979 a Roma dall'incontro di Andrea Morelli (basso, voce), Lorenzo Tovoli (chitarra, voce) e Fabrizio Ferraro (batteria). La prima esibizione dal vivo dei Klaxon si svolge al locale romano Uonna Club. Suonano inoltre in tutte le rassegne organizzate ai tempi da Radio Onda Rossa e Radio Proletaria. Nel 1983 pubblicano il loro primo EP con cinque pezzi, uno dei quali, \"Religion\", arriva al primo posto nella classifica \"Punk Charts Italia\" sul giornale Rockerilla.\n1995: I Klaxon suonano ancora.\nDopo circa dieci anni di distacco e di altre esperienze musicali, nel 1995 i Klaxon decidono di riunirsi e iniziano a suonare nei principali centri sociali italiani, chiudendo questo tour al Leoncavallo di Milano. Ed \u00e8 a questo punto che decidono di incidere per l'etichetta romana Gridalo Forte Records il disco \"100celle city rockers\", uscito nel 1997. Nel 2000 viene aggiunto alla formazione un altro chitarrista, Roberto Moschetti, e nell'aprile del 2001 aprono il concerto degli Ska-P. Un anno dopo esce il loro successivo lavoro, ancora per la Gridalo Forte Records, intitolato \"Vita Agra.\"\nNel 2005 conseguono il premio alla carriera al MEI (meeting etichette indipendenti)\nNel 2006, dopo la raccolta \"Uonna Club\", pubblicata per la Klaxon Records in collaborazione con City Of The Dead, partecipano al \"DIY World Festival\", nel quale il gruppo divise il palco con gli Affluente e con i Discharge.\nNel 2009 esce il CD \"Brutti sporchi e cattivi\", 13 tracce di storie con grandi citazioni, un sound Punk/Rock che affronta i temi sociali e le problematiche della modernit\u00e0 con spirito ribelle e grande energia ma con la contemporanea capacit\u00e0 di costruire melodie dolci e pungenti.\nNel 2013 lo storico batterista Fabrizio Ferraro lascia il gruppo: entra nei Klaxon il nuovo batterista Peppe Gugliotta.\nNel 2014 esce un LP (con allegato il CD) dal titolo Anime Corsare, un disco che i Klaxon condividono con Gli Ultimi, band nata nel 2008: non uno split, ma un unico album di 12 pezzi scritto dalle due band, pezzi che si incastrano perfettamente tra loro fondendo due gruppi estremamente rappresentativi della scena romana, il primo \u00e8 leggenda, l'altro lo sta diventando. La condivisione del disco con una formazione come quella de Gli Ultimi non solo ha restituito un lavoro particolarmente originale, ma \u00e8 riuscito a costruire un ponte temporale che collega persone diverse di et\u00e0 diverse ma unite da musica, passione, citt\u00e0, sensazioni, persone che sono espressione di un'identica realt\u00e0 impreziosita negli anni di nuove esperienze mantenendo sempre un filo sottile ma molto resistente con il passato.\nIl disco \u00e8 arricchito dalla copertina disegnata da Zerocalcare."}
{"id": "619258", "revid": "682087", "url": "https://it.wikipedia.org/wiki?curid=619258", "title": "Zoppia", "text": ""}
{"id": "619262", "revid": "201394", "url": "https://it.wikipedia.org/wiki?curid=619262", "title": "Klaxon EP", "text": "Klaxon EP \u00e8 il primo EP della band romana Klaxon."}
{"id": "619265", "revid": "12067", "url": "https://it.wikipedia.org/wiki?curid=619265", "title": "Kitegen", "text": ""}
{"id": "619267", "revid": "117374087", "url": "https://it.wikipedia.org/wiki?curid=619267", "title": "Cairoli", "text": "Altro.\nLuogo di incidente di Carlo Campo"}
{"id": "619270", "revid": "599013", "url": "https://it.wikipedia.org/wiki?curid=619270", "title": "H\u00e1kon Eir\u00edksson", "text": ""}
{"id": "619272", "revid": "599013", "url": "https://it.wikipedia.org/wiki?curid=619272", "title": "New Model Army", "text": "Il New Model Army (l'Esercito di Nuovo Modello) era un esercito britannico, totalmente riorganizzato secondo il modello cui si ispirava l'organizzazione degli Ironsides di Oliver Cromwell, attivo dal 1645 al 1660.\nStoria.\nTale riorganizzazione fu deliberata con lo scoppio della guerra civile inglese il 15 febbraio 1645 dal Parlamento, con lo scopo di riunire le formazioni militari ad esso fedeli.\nDopo la morte di Cromwell si sgretol\u00f3 progressivamente cessando di esistere con la restaurazione della monarchia e la salita al trono di Carlo II d'Inghilterra.\nComposizione ed ideologia.\nCromwell tent\u00f2 di reclutare solamente uomini convinti fermamente nelle azioni che stavano per intraprendere e nella giustizia della causa, il che port\u00f2 ad appellarsi ai puritani radicali ed ai settari, convinti che la chiesa anglicana fosse uno strumento di Satana. Inoltre l'esercito fu dotato di un rigido regolamento di disciplina, infarcito di citazioni bibliche e di riferimenti moraleggianti, detto non a caso \"catechismo del soldato\". Nei momenti di pausa, i soldati pregavano, studiavano la Bibbia o ascoltavano prediche religiose, in esso inoltre si svolgevano frequenti dibattiti a carattere politico e religioso che coinvolgevano sia gli ufficiali che i soldati. Gi\u00e0 politicizzato e molto religioso in precedenza, vide nascere al suo interno anche frange religiose ostili alle politiche parlamentari e particolarmente radicali (come i \"livellatori\"), e in molte unit\u00e0 riusc\u00ec ad imporre l'elezione dei propri ufficiali e sottufficiali. Solo in seguito il parlamento ed il governo riuscirono (anche dopo i dibattiti di Reading) ad imporre una disciplina maggiore anche epurando alcuni \"fomentatori\" e radicali.\nGli uomini reclutati ricevevano una paga molto elevata, che permetteva di esigere dai soldati una rigida e severa disciplina e la cessazione della pratica del saccheggio (anche se alcuni saccheggi furono autorizzati, in particolare contro le citt\u00e0 cattoliche dell'Irlanda, a cominciare da Drogheda). Le paghe erano piuttosto elevate per l'epoca, ma venivano sovente corrisposte in ritardo di mesi o addirittura dopo anni con forfettari. In compenso, oltre ad un cospicuo premio d'arruolamento, la logistica fu subito molto migliorata e il vitto fu a carico dello Stato cos\u00ec come le munizioni (in precedenza nell'esercito britannico, come in altri, armi, munizioni e viveri erano pagati direttamente dal soldato o, al massimo, dalla compagnia o dal reparto) Si diffuse anche la divisa, ancora non ben standardizzata ma in genere di colore rosso (mentre i realisti usavano il blu scuro ed il giallo, il blu notte \u00e8 rimasto ancora oggi come colore delle divise dei reggimenti britannici formati durante la restaurazione stuardiana ed eredi delle formazioni realiste).\nTattica militare.\nDal punto di vista tattico il \"New Model Army\" fu molto moderno, utilizzando le tattiche \"pike and shot\" mutuate dall'esempio svedese e non da quelli (pi\u00f9 antiquati) olandesi e spagnoli. In pratica i reparti di fanteria avanzavano verso il nemico in maniera relativamente rapida, facendo fuoco a rotazione, organizzati pi\u00f9 su base lineare che come quadrati e colonne, anche se raramente accompagnati dall'artiglieria (che era piuttosto scarsa e pi\u00f9 pesante rispetto a quella Svedese, ma miglior\u00f2 con il tempo). La cavalleria comprendeva sia reparti destinati a fare massa d'urto su modello svedese-polacco (quindi con corazze leggere, sciabole, spade e pistole a ruota e, talvolta, corte carabine a ruota - a differenza degli ussari polacchi, non veniva utilizzata la lancia leggera), sia reparti di dragoni (su modello francese-spagnolo) organizzati in maniera simile alla fanteria (anche dal punto di vista organico) e impiegati come fanteria a cavallo (ma con armi a pietra focaia, spesso a ruota), in modo da poter disporre di moschettieri che potevano spostarsi rapidamente per il campo di battaglia, smontare da cavallo e quindi combattere con i picchieri e i moschettieri nemici. L'armamento era comunque pi\u00f9 leggero rispetto ai Raiter tedeschi e ai corazzieri spagnoli (presi a modello invece dai realisti).\nOrganizzazione ed organici.\nAlla fondazione il \"New Model Army\" era composto, sulla carta, da 22.000 uomini (anche se tale cifra \u00e8 indicativa) divisi in 11 reggimenti di cavalleria di 600 uomini ciascuno (6.600 uomini sulla carta, ogni reggimento era diviso in 6 squadroni e 2 gruppi), 12 reggimenti di fanteria ciascuno di 1.200 uomini (14.400 uomini sulla carta, per un terzo picchieri, per due terzi moschettieri, ogni reggimento era formato da 10 compagnie, di cui 3 - comandate dal maggiore, dal tenente colonnello e dal colonnello - erano rinforzate e di maggiore organico rispetto alle altre), un reggimento di dragoni (prima 1.000 poi 1.200 uomini, sulla carta, divisi in 10 o 12 compagnie), alcune compagnie (inizialmente 2) di fucilieri scelti (con armi a pietra focaia e non a miccia) per la protezione del treno dei rifornimenti e l'artiglieria, un reparto d'artiglieria da campagna, un treno d'assedio (che fu organizzato realmente solo molti anni dopo ed impieg\u00f2 soprattutto artiglieria realista catturata), un reparto del genio. In battaglia il \"New Model Army\" veniva sempre accompagnato dalle milizie delle contee, armate ed addestrate in maniera approssimativa e che non marciavano per pi\u00f9 di poche decine di leghe dalle loro case."}
{"id": "619273", "revid": "1658", "url": "https://it.wikipedia.org/wiki?curid=619273", "title": "Ennesidemo", "text": ""}
{"id": "619275", "revid": "182193", "url": "https://it.wikipedia.org/wiki?curid=619275", "title": "Associazione Calcio Feralpi Sal\u00f2", "text": ""}
{"id": "619276", "revid": "53508", "url": "https://it.wikipedia.org/wiki?curid=619276", "title": "Popoli indigeni del Brasile", "text": "I popoli indigeni del Brasile (\"povos ind\u00edgenas brasileiros\" in portoghese) comprendono un grande numero di gruppi etnici distinti, che hanno abitato l'odierno Brasile ancor prima dell'arrivo degli europei, intorno al 1500. Come Cristoforo Colombo, che pensava di aver raggiunto le Indie orientali, i primi esploratori portoghesi chiamarono queste genti con il nome di \"indios\" (\"indiani\"), un nome che \u00e8 usato ancora oggi.\nAi tempi delle prime esplorazioni europee, i popoli indigeni erano tradizionalmente trib\u00f9 semi-nomadi che vivevano di caccia, pesca ed agricoltura. Molte delle circa 2000 trib\u00f9 che esistevano furono sterminate con gli insediamenti degli europei, mentre molte altre furono assimilate al popolo brasiliano.\nLa popolazione indigena \u00e8 stata in gran parte uccisa dagli spagnoli ai tempi della colonizzazione delle Americhe, passando da una popolazione pre-colombiana stimata in milioni al minimo storico di circa 100.000 persone negli anni ottanta: \u00e8 probabilmente uno dei maggiori genocidi nella storia dell'umanit\u00e0. Molte delle trib\u00f9 sopravvissute cambiarono totalmente il loro stile di vita pur di sopravvivere, sostentandosi di commercio praticato con le societ\u00e0 dei coloni o assimilandosi alle popolazioni urbane di origine europea. Nonostante anni di contatto con la societ\u00e0 di frontiera, nella maggior parte dei casi hanno mantenuto la loro lingua e il loro stile di vita. Alcune trib\u00f9 invece s'isolarono completamente rifugiandosi nelle remote regioni dell'Amazzonia, e oggi evitano ancora ogni contatto pacifico con il mondo esterno.\nIn anni recenti ci sono stati cambiamenti nelle politiche verso i popoli indigeni, con creazioni di territori indigeni e leggi speciali, che hanno permesso a questi gruppi di crescere nuovamente: oggi ci sono circa 240 trib\u00f9 per un totale di circa 900.000 persone. Gli indios brasiliani diedero comunque un notevole contributo allo sviluppo economico e culturale del Brasile; si pensi ai generi alimentari prodotti e commerciati da queste trib\u00f9.\nOrigini.\nLe origini di queste popolazioni indigene sono fonte di notevoli divergenze tra archeologi ed antropologi. La teoria tradizionale secondo cui sarebbero migrate dalla Siberia verso l'America alla fine dell'ultima era glaciale trova crescente opposizione da parte degli archeologi sudamericani.\nL'ipotesi siberiana.\nAlcuni antropologi hanno evidenziato come molti nativi americani discendano da popoli provenienti dal nord dell'Asia (Siberia) che hanno attraversato lo stretto di Bering in almeno tre ondate migratorie differenti. In Brasile, in particolare, molte trib\u00f9 native sono considerate discendenti della prima ondata che avrebbe attraversato la Beringia attorno al 9000 a.C.\nL'ondata migratoria avrebbe impiegato un po' di tempo a raggiungere l'odierno Brasile, probabilmente entrando nel bacino del Rio delle Amazzoni da nord-ovest. La seconda e la terza ondata migratoria proveniente dalla Siberia, che avrebbero generato le popolazioni eschimesi, parrebbero non aver superato l'estremit\u00e0 meridionale degli odierni Stati Uniti d'America.\nL'ipotesi degli aborigeni americani.\nL'ipotesi siberiana \u00e8 stata recentemente messa in discussione dal ritrovamento di alcuni resti umani nel sud America, considerati troppo vecchi per questa ipotesi (circa 20.000 anni). Altri recenti ritrovamenti (soprattutto lo scheletro di Luzia in Lagoa Santa) sono risultati morfologicamente distinti dal genotipo asiatico e molto pi\u00f9 simili ai popoli africani e australiani. Questi \"aborigeni americani\" sarebbero poi stati assorbiti dai gruppi provenienti dalla Siberia. I nativi della Terra del Fuoco potrebbero essere gli ultimi discendenti di questi indigeni.\nQuesti gruppi avrebbero raggiunto le coste americane attraversando l'oceano su barche o attraversando le zone a nord lungo lo stretto di Bering molto prima delle ondate ipotizzate dalla maggioranza degli antropologi. Questa teoria \u00e8 confutata da molti esperti perch\u00e9 il viaggio attraverso i mari \u00e8 considerato troppo difficoltoso per l'epoca. Altre teorie propongono una migrazione attraverso l'Australia e la Tasmania, procedendo per le Isole Sub-Antartiche, quindi lungo le coste dell'Antartide fino all'estremit\u00e0 meridionale del Sud America durante l'Ultimo massimo glaciale.\nResti archeologici.\nPraticamente tutti i ritrovamenti archeologici in Brasile risalgono a periodi successivi alle ondate migratorie siberiane. Gli indiani brasiliani, a differenza di quelli del Mesoamerica e delle Ande occidentali, non hanno lasciato tavole scritte o monumenti, ed il clima umido e torrido, tipico delle foreste amazzoniche, ha distrutto la quasi totalit\u00e0 delle tracce della loro cultura, inclusi lavorazioni in legno e ossa umane. Tutto quello che si conosce sulle trib\u00f9 prima del 1500 \u00e8 quindi frutto di deduzioni logiche e di ricostruzioni basate su ritrovamenti archeologici, come lavorazioni primitive in pietra.\nUna testimonianza forte dell'esistenza di gruppi tribali in epoca molto precedente all'arrivo degli europei \u00e8 il ritrovamento in grosse quantit\u00e0 di scarti di crostacei e molluschi (\"sambaqu\u00eds\") lungo le coste dell'Atlantico, zone considerate abitate per almeno 5.000 anni; inoltre ci sono i ritrovamenti di depositi di \"terra preta\" in molti luoghi lungo il corso del Rio delle Amazzoni. Recenti scavi su questi depositi hanno portato alla luce i resti di grandi insediamenti, comprendenti decine di migliaia di abitazioni, indicanti complesse strutture sociali ed economiche.\nOggetti.\nLe trib\u00f9 brasiliane usavano ossa ed oggetti di pietra scheggiati, simile a quelli trovati in tutta l'America in date varie. In seguito questi oggetti furono sostituiti da attrezzi di pietra levigati.\nLance ed archi venivano usati per cacciare, pescare, e per la guerra. La pesca era praticata anche con ossa a forma di ganci. Altri oggetti caratteristici erano: lo \"zarabatana\", il \"facas\", il \"machado\", ecc.\nCeramica.\nL'arte della ceramica ebbe inizio in date molto remote; le scoperte relative alla ceramica pi\u00f9 remote sono quelle della regione delle Amazzoni, il che pu\u00f2 indicare un'invenzione locale e la conseguente diffusione culturale da sud a nord, a dispetto delle teorie generalmente accettate. I vasai dell'Amazzonia usavano materiali sofisticati (come quantit\u00e0 di silice ottenuta da certe spugne di [acqua] dolce) per creare oggetti artistici e vasi cerimoniali, con intricati intagli, forgiature, e decorazioni dipinte a mano. Nonostante il valore artistico dei ritrovamenti, \u00e8 accertato che non fecero mai uso del tornio o degli smalti vitrei.\nL'evoluzione degli stili di arte ceramica in varie ubicazioni indica una configurazione complessa di migrazioni interne. In particolare, sembra che gli indiani Tupi-Guarani, che dal 1500 erano il gruppo etnico principale della zona delle Ande, si era originato come una piccola trib\u00f9 nella regione delle Amazzoni, ed era migrato poi nella loro sede storica, dal Brasile centrale al Paraguay, intorno al I millennio d.C.\nEconomia.\nLe prime trib\u00f9 indigene del Brasile sembrano essersi sostenute cacciando, pescando, e vivendo in piccoli gruppi. A un certo punto, svilupparono, o impararono, la tecnica dell'agricoltura. Alcune tecniche di raccolto (come quella per il granoturco) furono importate dalle trib\u00f9 pi\u00f9 avanzate delle Ande, come la coltura della manioca che divenne l'alimentazione principale per molti gruppi, e che si \u00e8 sviluppata localmente.\nGli indios dell'Amazzonia non avevano nessun animale addomesticato per il trasporto o per il lavoro nei campi, cos\u00ec l'agricoltura fu praticata quasi del tutto a mano. Una tecnica usuale era quella di bruciare gli alberi della foresta, servirsi dei minerali nutritivi lasciati dagli incendi e ivi innestare piantagioni varie, a gruppi di due o tre campi alla volta. Gli indios, inoltre, crearono una bibita alcolica, il \"cauim\", dal granturco fermentato o dalla manioca. Un costume che probabilmente importarono dai gruppi delle Ande, insieme con le tecniche agricole.\nGli indios dopo la colonizzazione europea.\nPrimi contatti.\nQuando gli esploratori portoghesi arrivarono in Brasile per la prima volta, nel 1500, trovarono, con grande sorpresa, una costiera densamente abitata da centinaia di migliaia di indigeni, un \"paradiso\" di ricchezze naturali. P\u00earo Vaz de Caminha, lo scrivano ufficiale di Pedro \u00c1lvares Cabral, il comandante della flotta che sbarc\u00f2 nell'attuale stato brasiliano di Bahia, scrisse una lettera al re del Portogallo che descrive in termini appassionati la bellezza di quelle terre.\nAl tempo della scoperta europea, si stima che nell'odierno Brasile vivessero 11 milioni di indigeni divisi in circa 2.000 trib\u00f9. I popoli indigeni erano per lo pi\u00f9 trib\u00f9 semi-nomadi che vivevano di caccia e pesca. Per centinaia di anni avevano vissuto una vita semi-nomade servendosi della foresta per le proprie necessit\u00e0. All'arrivo dei portoghesi nel 1500, gli indigeni vivevano soprattutto sulla costa e lungo gli argini dei fiumi principali. Inizialmente, gli europei videro i nativi come \"nobili selvaggi\", e si mescolarono con loro.\nPoi, con la scusa delle guerre tra le trib\u00f9, il cannibalismo, e l'ambizione al pregiato legname di Pau brasil i portoghesi iniziarono a \"civilizzare\" gli indigeni (originariamente i coloni chiamavano il Brasile Terra de Santa Cruz, e solo pi\u00f9 tardi acquis\u00ec il nome attuale, che deriva proprio dalla suddetta variet\u00e0 di legname). Ma i portoghesi, come gli spagnoli nelle proprie colonie, avevano inconsapevolmente portato con loro malattie verso cui gli indigeni non avevano immunit\u00e0, come morbillo, vaiolo, tubercolosi ed influenza, che provocarono migliaia di morti. La diffusione delle malattie nell'entroterra, attraverso le rotte commerciali, decim\u00f2 diverse trib\u00f9 senza nemmeno che queste entrassero in diretto contatto con gli europei. Si stima che nel primo secolo dal contatto circa il 90% degli indigeni fu spazzato via.\nLa schiavit\u00f9 e le \"Bandeiras\".\nIl sentimento di meraviglia e le buone relazioni fra i nativi e i visitatori durarono assai poco. I coloni portoghesi, tutti maschi, cominciarono a procreare con le donne indios, dando origine ad una generazione meticcia che parlava gli idiomi indios. Questa generazione divenne ben presto la maggioranza della popolazione e cominci\u00f2 a sfruttare per i lavori nei campi i nativi del posto. I gruppi dei discendenti dei \"conquistadores\", successivamente, organizzarono spedizioni, chiamate \"bandeiras\" (bandiere), nell'entroterra brasiliano per reclamare le terre in nome della corona portoghese, catturare indios e cercare oro e pietre preziose.\nIntendendo trarre profitto dal commercio dello zucchero, i portoghesi decisero di piantare la canna da zucchero in Brasile, ed utilizzare schiavi indigeni come forza lavoro, cos\u00ec come si faceva all'epoca nelle colonie spagnole. Ma gli indigeni non si lasciarono catturare facilmente, molti morirono a causa delle malattie europee, e spesso essi preferivano il suidicio alla schiavit\u00f9. Cos\u00ec i portoghesi cominciarono ad importare schiavi dall'Africa, un commercio conveniente in quanto il Portogallo quasi lo monopolizzava. Sebbene nel 1570 re Sebastiano I ordinasse che gli indigeni brasiliani non fossero pi\u00f9 utilizzati come schiavi e che quelli attualmente tenuti in cattivit\u00e0 fossero liberati, fu solo nel 1755 che termin\u00f2 definitivamente la schiavit\u00f9 degli indigeni.\nQuando le spedizioni dei portoghesi cominciarono a spingersi sempre pi\u00f9 verso l'interno, i \"conquistadores\" travolsero tutti i gruppi tribali che trovarono sul loro cammino. Molti dei sopravvissuti si ritrassero sempre di pi\u00f9 verso l'interno, fin nel ventre delle foreste tropicali amazzoniche. Questo ambiente, nonostante fosse ostile per la sopravvivenza, fu l'unica protezione che permise ad alcuni di questi gruppi di arrivare fino ai giorni nostri. Molti gruppi rifiutarono di sottomettersi e praticarono suicidi di massa.\nI Gesuiti.\nLa societ\u00e0 dei gesuiti fu la prima autorit\u00e0 governativa a provvedere per l'assistenza religiosa dei coloni ma soprattutto per convertire i popoli indigeni al cattolicesimo, supportati dalla bolla pontificia \"Veritas Ipsa\" la quale dichiarava che gli indios erano esseri umani e dovevano essere trattati come tali.\nVerso il 1770, quando il potere della Chiesa Cattolica cominciava a vacillare in Europa, la difficile convivenza tra indigeni e coloni fu di nuovo minacciata. A causa di un complesso intrigo diplomatico tra Portogallo, Spagna e Vaticano, i Gesuiti furono espulsi dal Brasile e le missioni confiscate e vendute.\nNel 1800, la popolazione del Brasile aveva raggiunto i 3.250.000 abitanti, di cui solo 250.000 erano indigeni. E nei decenni a venire, senza l'appoggio dei gesuiti, gli indigeni furono sostanzialmente lasciati da soli.\nIl commercio della gomma.\nGli anni che succedettero al 1840 portarono commercio e benessere alla regione amazzonica. Si svilupparono i processi di vulcanizzazione della gomma, e la domanda mondiale del prodotto sal\u00ec alle stelle. I migliori alberi della gomma del mondo crescevano nella regione amazzonica, e decine di trib\u00f9 indiane furono radunate nell'Amazzonia occidentale per raccogliere la gomma destinata ai mercati europei e americani.\nSecondo uno storico rapporto del diplomatico britannico Roger Casement, per soddisfare la crescente richiesta di gomma da parte di Europa e Stati Uniti, in soli 12 anni furono resi schiavi, torturati, uccisi e fatti morire di fame pi\u00f9 di 30.000 indigeni.\nProtezione del governo.\nNel XX secolo, il governo brasiliano adott\u00f2 una politica pi\u00f9 umanitaria, ed offr\u00ec protezione ufficiale alle popolazioni indigene, includendo lo stabilimento delle prime riserve indigene. La fortuna gir\u00f2 dalla parte degli indigeni quanto C\u00e2ndido Rondon, un uomo di origini miste portoghesi e Bororo, esploratore ed ufficiale nell'esercito brasiliano, cominci\u00f2 a lavorare per ottenere la fiducia degli indigeni e stabilire la pace. Rondon, il cui compito era di aiutare a portare le comunicazioni via telegrafo nella regione amazzonica, era un esploratore nato. Nel 1910, contribu\u00ec a fondare il Servi\u00e7o de Prote\u00e7\u00e3o aos \u00cdndios (\"Servizio di Protezione degli Indios\") (SPI) (oggi FUNAI, Funda\u00e7\u00e3o Nacional do \u00cdndio, \"Fondazione Nazionale dell'Indio\"), la prima istituzione vocata a proteggere gli indigeni e preservare la loro cultura.\nNel 1914, Rondon accompagn\u00f2 Theodore Roosevelt nella famosa spedizione di quest'ultimo in Amazzonia alla scoperta di nuove specie. In questi viaggi, Rondon rimase sgomento nel vedere come i coloni trattavano gli indigeni, e divenne loro fedele amico e protettore. Nel 1952 stabil\u00ec il Parco Nazionale Xingu, nello Stato di Mato Grosso, la prima riserva di indios brasiliani. Rondon, che mor\u00ec nel 1956, \u00e8 un eroe nazionale in Brasile. Lo Stato brasiliano di Rond\u00f4nia porta il suo nome. Comunque, lo sfruttamento della gomma, e di altre risorse naturali dell'Amazzonia port\u00f2 a nuovi cicli di invasioni, espulsioni e massacri.\nDopo il lavoro di Rondon, l'SPI fu rigirato nelle mani di burocrati ed ufficiali militari. Non mostrarono lo stesso impegno del loro predecessore nei confronti degli indios. La tentazione delle ricchezze naturali presenti nelle terre degli indios provoc\u00f2 nuovi assalti da parte di agricoltori e coloni alle terre dei nativi, e l'SPI addirittura li agevol\u00f2. Fra il 1900 e il 1967, si stima siano scomparse 98 trib\u00f9 indigene.\nI resoconti dei maltrattamenti degli indios finalmente raggiunsero i centri urbani del Brasile negli anni sessanta, e nel 1967 un rapporto scritto dal giudice Jader de Figuereido Correia, e commissionato dal Ministero dell'Interno brasiliano, svel\u00f2 i crimini commessi contro le popolazioni indigene dai latifondisti e dallo SPI. Le 7.000 pagine del rapporto documentavano dettagliatamente assassini di massa, torture, guerre batteriologiche, casi di schiavit\u00f9, abusi sessuali e furti di terre nei confronti delle popolazioni indigene del Brasile. Per effetto di questi crimini decine di trib\u00f9 furono completamente sterminate e molte altre furono decimate. In seguito alle denunce del rapporto fu promossa un'inchiesta giudiziaria che port\u00f2 all'incriminazione di 134 funzionari governativi, accusati di oltre 1.000 crimini diversi. Lo SPI fu sciolto e sostituito dal FUNAI, l'odierno Dipartimento brasiliano agli Affari Indigeni.\nLe scoperte di Figuereido scatenarono l'indignazione internazionale. Basandosi sul rapporto, nel 1969 il giornalista britannico Norman Lewis scrisse un articolo pubblicato sul Sunday Times dal titolo \"Genocidio\". L'articolo spinse un piccolo gruppo di cittadini preoccupati a fondare, qualche mese dopo, Survival International, il movimento globale per i diritti dei popoli indigeni.\nAncora nel 1967, i militari brasiliani presero il controllo del governo ed abolirono tutti i partiti politici. Nei due decenni seguenti, il Brasile fu governato da una serie di generali. Il motto del paese divenne \"Brasile, lo Stato del Futuro\", ed il governo militare lo us\u00f2 per giustificare una gigantesca spinta nell'Amazzonia per lo sfruttamento delle sue risorse, che port\u00f2 il Brasile alla sua notevole posizione tra le principali economie mondiali. Cominci\u00f2 la costruzione di un'autostrada transcontinentale che attraversava il bacino dell'Amazzonia, e intendeva incoraggiare la migrazione nella regione, e una sua maggiore apertura al commercio. Ricevendo fondi dalla Banca Mondiale, enormi aree di foresta vennero rase al suolo senza riguardo per le aree di riserva. Dopo il progetto per l'autostrada vennero giganteschi progetti idroelettrici, tutto a scapito delle riserve indigene. I lavori pubblici attrassero pochi immigranti, ma quei pochi, portarono ulteriori malattie e devastazioni alla popolazione nativa.\nLa febbre dell'oro in Brasile.\nLa successiva fase della distruzione avvenne negli anni ottanta, con la scoperta di grandi giacimenti d'oro nelle aree di riserva, in particolare nelle terre degli Yanomami. Gli Yanomami, una delle pi\u00f9 grandi e antiche trib\u00f9 conosciute delle americhe, vivevano da secoli praticamente indisturbati. Decine di migliaia di speculatori in seguito arrivarono nella loro zona per estrarre l'oro. Il mercurio usato per estrarre i giacimenti inquin\u00f2 i fiumi ed uccise i pesci. I minatori portarono inoltre la tubercolosi, la malaria e l'influenza. Nel 1977 la popolazione Yanomami era stimata a 20.000 abitanti; alla fine del secolo era scesa a 9.000.\nDopo una lunga campagna internazionale condotta da Survival International, dalla trib\u00f9 e dall'ONG brasiliana Commissione Pro-Yanomami, nel 1992 il territorio yanomami fu ufficialmente demarcata come \"Parco Yanomami\". Ancora oggi, per\u00f2, i minatori e i cercatori d'oro illegali continuano ad invadere il territorio della trib\u00f9, inquinando i fiumi e distruggendo la foresta. Inoltre, un progetto di legge in discussione al Congresso potrebbe autorizzare l'attivit\u00e0 mineraria su larga scala nei territori indigeni, causando ulteriori distruzioni; le richieste di compagnie minerarie per scavare nel territorio yanomami sono pi\u00f9 di 650.\nSituazione odierna.\nDal 1988 la costituzione brasiliana riconosce il diritto ai popoli indigeni di perseguire i loro modi di vita tradizionali e al possesso permanente ed esclusivo delle loro \"terre tradizionali\", che sono delimitate come \"terre indigene\" (in portoghese \"Terras Ind\u00edgenas\", \"TI\"). Tuttavia, i popoli indigeni sono ancora costretti ad affrontare una serie di minacce esterne e le sfide per la loro sopravvivenza e la conservazione del loro patrimonio culturale. I processi di demarcazione delle riserve sono lenti, spesso scatenano battaglie legali e le varie organizzazioni, prima fra tutte il FUNAI, non hanno risorse sufficienti per far rispettare la tutela giuridica dei territori.\nDagli anni ottanta c'\u00e8 stato poi un boom nello sfruttamento della foresta pluviale amazzonica per l'estrazione mineraria e per l'allevamento intensivo del bestiame, che costituiscono una grave minaccia per le popolazioni indigene. I coloni invadono illegalmente i territori indigeni continuando a distruggere l'ambiente da cui dipende la sopravvivenza delle trib\u00f9, provocando violenti scontri e diffondendo tra i gruppi malattie infettive. Gli Aw\u00e1, ad esempio, sono stati definiti \"la trib\u00f9 pi\u00f9 minacciata del mondo\" proprio perch\u00e9 il loro territorio \u00e8 stato invaso da taglialegna e allevatori illegali, che stanno distruggendo la loro foresta ad un ritmo vertiginoso. Altri gruppi, come gli Akuntsu e i Kano\u00ea, sono stati portati sull'orlo dell'estinzione durante gli ultimi decenni del XX secolo.\nNel 2013 Survival International, il movimento mondiale per i diritti dei popoli indigeni, ha denunciato che sono in discussione al Congresso una serie di proposte di legge che rischiano di indebolire fortemente i diritti degli Indiani del paese; tra queste un emendamento che vuole proibire l'espansione dei territori indigeni e un progetto di legge che vuole aprire i territori allo sfruttamento minerario su vasta scala. Davi Kopenawa Yanomami, sciamano e portavoce yanomami, ha dichiarato che \"Le miniere non porteranno nulla di buono. Porteranno molti problemi, molte malattie e tanta gente cattiva che uccide gli Indiani.. Non abbiamo intenzione di accettare questa legge... La terra \u00e8 il nostro patrimonio, un patrimonio che ci protegge. Per noi Indiani la terra appartiene a noi, perch\u00e9 possiamo coltivare, cacciare e stare in salute: \u00e8 la nostra casa.\"\nI gruppi etnici.\nI gruppi di indios riconosciuti dal governo brasiliano sono pi\u00f9 di 200 (a questi vanno aggiunti altri gruppi non riconosciuti ufficialmente o considerati come sottogruppi di quelli riconosciuti).\nAlcuni di questi gruppi stanno scomparendo e sono rappresentati da poche decine di individui (come ad esempio i Mapidian stimati in 50 unit\u00e0 nel 1975, o i Negarot\u00ea stimati in 40 individui, o addirittura gli Amikoana stimati in soli 5 individui). Altri hanno comunit\u00e0 pi\u00f9 grandi, come i Guarani Kaiow\u00e1 (oltre 31.000 unit\u00e0 solo in Brasile) o i Kaingang (oltre 33.000 unit\u00e0). Alcuni gruppi sono del tutto isolati e vivono all'interno della foresta amazzonica, altri vivono in riserve delimitate dalle autorit\u00e0 brasiliane, come il Parco Indigeno dello Xingu, altri ancora in villaggi assimilati alle citt\u00e0. Molti gruppi vivono in aree di confine e sono localizzati all'interno di pi\u00f9 stati (in particolare Brasile, Colombia, Per\u00f9, Bolivia e Venezuela) come ad esempio gli Ash\u00e1ninka, stimati in oltre 90.000 unit\u00e0 sparse in varie comunit\u00e0 dal Brasile al Per\u00f9. Ogni gruppo parla una lingua diversa, tranne alcuni casi in cui due o pi\u00f9 gruppi hanno in comune la stessa lingua. Una minoranza dei gruppi parla il portoghese come lingua principale essendo la loro lingua madre estinta.\nNonostante il Presidente Lula abbia istituito una Commissione per la politica indigena, secondo il CIMI (Consiglio Indigenista missionario), un'organizzazione brasiliana per i diritti dei popoli indigeni, la politica verso gli Indiani non \u00e8 cambiata e si \u00e8, anzi, aggravata con atti di razzismo e persecuzione sociale. La situazione \u00e8 stata criticata anche dall'ONU.\nIn occasione della Coppa del Mondo 2014, Survival International ha lanciato una campagna per denunciare \"Il lato oscuro del Brasile\". L'organizzazione per i diritti dei popoli indigeni, denuncia infatti che a 500 anni dalla colonizzazione gli Indiani del paese vengono ancora uccisi per le loro terre e risorse, e sottolinea che attualmente sono in discussione al Congresso una serie di progetti di legge che indebolirebbero notevolmente i diritti indigeni, aprendo i loro territori a progetti industriali e minerari su vasta scala.\nGli Indiani incontattati.\nNell'Amazzonia brasiliana abitano pi\u00f9 trib\u00f9 incontattate che in qualunque altra regione del mondo; secondo il FUNAI, il Dipartimento brasiliano agli Affari Indigeni, sarebbero 77 i gruppi che non hanno contatti con il mondo esterno. La loro decisione \u00e8 quasi certamente il risultato dei disastrosi rapporti precedenti e del reiterarsi della colonizzazione e della distruzione della loro foresta.\nSecondo Survival International, gli incontattati sono i popoli pi\u00f9 vulnerabili del paese: dipendono totalmente dalla foresta per la loro sopravvivenza, ma gran parte di questa viene distrutta dai taglialegna, dagli allevatori, dalle prospezioni petrolifere e da altri grandi progetti industriali. Inoltre, non hanno difese immunitarie verso le malattie portate dall'esterno e anche una semplice influenza rischia di spazzarli via. "}
{"id": "619277", "revid": "182193", "url": "https://it.wikipedia.org/wiki?curid=619277", "title": "A.C. Sal\u00f2 Valsabbia", "text": ""}
{"id": "619278", "revid": "30610", "url": "https://it.wikipedia.org/wiki?curid=619278", "title": "H\u00e5kon Eiriksson", "text": "Fu governatore di Norvegia sotto Svend Tvesk\u00e6g di Danimarca dal 1012 al 1015, insieme con Einar Thambarskelfir, il suo tutore, e suo zio, Sveinn H\u00e1konarson, che gestiva alcuni territori in qualit\u00e0 di vassallo svedese. \nDopo l'arrivo di \u00d3l\u00e1fr Haraldsson in Norvegia, H\u00e1kon si rifugi\u00f2 in Inghilterra, dove fu ben accolto da Canuto il Grande e divenne conte di Worcester. \nIn seguito, ottenne nuovamente il titolo di governatore di Norvegia tra il 1028 ed il 1029 sotto Canuto il Grande, ma scomparve, disperso in mare, nel 1029 o nel 1030."}
{"id": "619280", "revid": "125665221", "url": "https://it.wikipedia.org/wiki?curid=619280", "title": "Disney Channel (Italia)", "text": "Disney Channel \u00e8 stata una rete televisiva italiana dedicata ai ragazzi e alle famiglie, lanciata il 3 ottobre 1998. Era disponibile all'interno della piattaforma Sky Italia e, fino al 30 settembre 2016, anche su Mediaset Premium.\nDal 1998 al 2018 lo speaker ufficiale del canale \u00e8 stato Patrizio Prata. Da ottobre 2018 fino alla chiusura su Sky, lo speaker \u00e8 stato Simone Lupinacci. Per un breve periodo nel 2002 si alternava anche Emanuela Pacotto che aveva doppiato i promo.\nDiffusione.\nTV.\nDisney Channel prima di entrare in Disney+ faceva parte della piattaforma satellitare di TELE+ Digitale dal 3 ottobre 1998 (presentato da Alvin, Marcello Martini, Valentina Veronese e Alessandra Bertin) fino al 30 luglio 2003. In seguito alla fusione di quest'ultima con la piattaforma Stream TV, dal 31 luglio 2003 venne inserito nel bouquet di Sky Italia, inizialmente nel pacchetto \"Cinema\" o come \"Option\" e in seguito nel pacchetto \"Mondo\". Dall'8 dicembre 2008 al 30 settembre 2016 trasmetteva anche su Mediaset Premium. Inoltre, sulla TV di Fastweb \u00e8 presente il servizio Disney Channel on Demand che offre i migliori programmi dei canali Disney presenti in Italia in tecnologia Video on demand via cavo e IPTV. Dal 1\u00ba ottobre 2016 il canale non \u00e8 pi\u00f9 disponibile su Mediaset Premium, ma resta in esclusiva su Sky Italia fino alla sua chiusura su Sky, il 1\u00ba maggio 2020.\nSky Go.\nNel dicembre 2011 entra a far parte, assieme a Disney Junior, dei canali dell'offerta Sky Go, riservata solo agli abbonati Sky dotati di un tablet, iPhone, PC o Mac.\nMobile.\nDisney Channel non trasmetteva esclusivamente via TV, nel dicembre 2006 era infatti nato il canale Disney Channel Mobile, ricevibile con Vodafone Sky TV sui cellulari Vodafone compatibili con standard DVB-H e UMTS che trasmetteva in \"loop\" alcune serie di Disney Channel, intervallando un programma dall'altro con una serie di promo sugli eventi in onda sui canali Disney. Il servizio non \u00e8 pi\u00f9 disponibile.\nDisney Channel App.\nDal 3 marzo 2017 al 1\u00ba maggio 2020 era disponibile l'applicazione di Disney Channel su App Store e Google Play Store.\nDisney Channel Go.\nA partire dal 17 ottobre 2018, Disney Channel aveva un nuovo blocco pubblicitario: Disney Channel Go. Quest'ultimo gi\u00e0 trasmesso in precedenza a partire da maggio 2018 negli Stati Uniti. Da dicembre 2018, i blocchi pubblicitari sono stati rimossi dal canale.\nStoria.\n1998-2006: i primi anni.\nIl 3 ottobre 1998 Disney Channel inizia ufficialmente a trasmettere anche in Italia tra i canali del bouquet satellitare TELE+ Digitale con la messa in onda del film \"Il re leone\". Il canale nasce con lo slogan \" La TV che accende la TV\" per poi passare a \"Libera la tua immaginazione\" (quest'ultimo usato fino al 23 maggio 2003). Il palinsesto \u00e8 caratterizzato da una ricca library di prodotti Disney, come \"Da il Re Leone: Timon &amp; Pumbaa\", \"Aladdin: la serie\", \"La sirenetta - Le nuove avventure marine di Ariel e\" \"Hercules: la serie\", che vengono trasmessi pi\u00f9 volte durante tutto il giorno. La mattina l'intera programmazione \u00e8 dedicata ai pi\u00f9 piccoli con il blocco \"Playhouse Disney\", in cui i conduttori Marco e Grazia introducono \"Bear nella grande casa blu\", \"Pepi, Briciola e Jo-Jo\" e \"Rolie Polie Olie\". Il pomeriggio le serie vengono accompagnate dal blocco pomeridiano \"Live Zone\" condotto da Isabella Arrigoni e Massimiliano Ossini, in cui i due conduttori interagiscono con i ragazzi attraverso giochi in studio e telefonate a casa. Gli spettatori vengono poi accompagnati verso la fine della giornata con la trasmissione di un classico film Disney o di un film per la televisione, all'interno del blocco \"Il Fantastico Mondo Disney\", in onda tutti i giorni alle 20:30.\nIl 24 maggio 2003 Disney Channel si rif\u00e0 il look. Nel settembre dello stesso anno viene cessato il blocco \"Live Zone\" e arriva \"Prime Time\", condotto dagli ormai affermati Isabella Arrigoni e Massimiliano Ossini. Anche gli altri programmi derivati da Live Zone chiudono e vengono rimpiazzati da \"Top Of The Kids\", \"Eta Beta\", \"Skatenati\", \"Quasi Gol\", Scooter\" e \"L'ora della Magia\"; tra il 2003 e il 2004 arrivano inoltre le prime serie di successo: \"Lizzie McGuire\", \"Raven\" e \"Phil dal futuro\". La novit\u00e0 invece per il fine settimana con il contenitore \"Raoul Show\", condotto dal pupazzo Raoul. Il 24 dicembre 2004 Disney Channel si sdoppia e lancia il suo canale timeshift Disney Channel +1, che propone la stessa programmazione del canale madre, ma slittata di un'ora in avanti, e Toon Disney, che trasmette le migliori serie d'animazione Disney di tutti i tempi.\nIl 2005 \u00e8 un anno di grandi cambiamenti per Disney Channel. Tutti i programmi e le rubriche prodotte in casa vengono chiuse definitivamente e le serie vengono annunciate da Patrizio Prata, che presenta inoltre il concorso settimanale \"D\u00ec la Tua\". Per colmare il vuoto lasciato dalle trasmissioni live action, nel settembre 2005 vengono mandate in onda le serie prodotte da Disney Channel Italia: \"Quelli dell'intervallo\" e \"Hip Hop Hurr\u00e0\". Ai canali Disney, il 1\u00ba maggio 2005, si aggiunge Playhouse Disney che propone serie e rubriche per i bambini pi\u00f9 piccoli.\n2006-2013: il fenomeno \"High School Musical\" e l'arrivo delle \"telenovelas\".\nL'anno successivo viene presentato High School Musical, che ha avuto talmente tanto successo da avere due seguiti (uno nel 2007 e l'altro nel 2008); il secondo \u00e8 tuttora il film prodotto per Disney Channel pi\u00f9 visto di tutti i tempi, mentre il terzo \u00e8 uscito direttamente al cinema. Nel corso di questi anni vengono mandate in onda alcune nuove serie: \"Zack e Cody al Grand Hotel\", \"Hannah Montana\" e \"Cory alla Casa Bianca\".\nNel 2008 viene prodotto il film Camp Rock che, nonostante gli ascolti pi\u00f9 che soddisfacenti non riesce a superare il film canterino precedente, inoltre arrivano anche \"Phineas e Ferb\", \"I maghi di Waverly e\" \"Zack e Cody sul ponte di comando\", un spin-off di \"Zack e Cody al Grand Hotel\". Il 20 dicembre 2008 nasce su Sky Italia Disney in English, un canale che trasmette serie TV e cartoni animati di Disney Channel in lingua originale, con la possibilit\u00e0 di aggiungere i sottotitoli in italiano e inglese. In estate, per la prima volta in assoluto, viene trasmessa anche una telenovela argentina\", Il mondo di Patty\" che ottiene un grandissimo successo e diviene un vero e proprio fenomeno mediatico.\nNell'estate del 2009 viene anche lanciata la campagna \"Disney's Friends for Change\", rivolta alla sensibilizzazione all'ecologia nei ragazzi. Per sostenere tale iniziativa le star Jonas Brothers, Miley Cyrus, Demi Lovato e Selena Gomez hanno cantato una canzone dal titolo \"Send it on\", il cui incasso del download digitale del brano verr\u00e0 in seguito devoluto in beneficenza, proprio grazie al potere della musica. Il 28 settembre 2009 un nuovo canale arricchisce ancora una volta l'offerta Disney: si tratta di Disney XD, rivolto principalmente ai ragazzi, che nasce delle ceneri di Jetix.\nNel corso del 2010 e del 2011 arrivano nuove serie ad appassionare i ragazzi: \"A tutto ritmo\", \"A.N.T. Farm - Accademia Nuovi Talenti\", \"Buona fortuna Charlie\", \"Jessie\" e \"Austin &amp; Ally\". Il 2011 \u00e8 l'anno dei film ispirati alle serie principali del canale: \"\", \"Zack &amp; Cody - Il film\" e \"Buona fortuna Charlie - Road Trip Movie\". Sempre nello stesso anno, per la prima volta in assoluto, i personaggi delle produzioni locali di Disney Channel, come \"Quelli dell'intervallo Cafe\", \"Life Bites - Pillole di vita\", \"In tour\" e \"Sketch Up\", escono dagli schermi e vengono catapultati nei principali palchi di tutta Italia per intrattenere il loro vasto pubblico con il \"Disney Channel Show\". Sempre durante l'anno prende il via la rubrica \"Best Friends Forever\".\nTra il 2011 e il 2012 il bouqet Disney subisce qualche piccola variazione: il 14 maggio Playhouse Disney viene sostituito dal nuovo brand Disney Junior mentre il 1\u00ba ottobre chiude Toon Disney. A settembre, invece, Disney Channel cambia il logo sullo schermo per la terza volta e viene accompagnato al nuovo slogan \"Fatto apposta per te\". Inoltre, all'offerta si aggiungono i timeshift Disney Channel +2 e Disney XD +2. La novit\u00e0 pi\u00f9 grande \u00e8 l'arrivo di Disney Channel HD a partire dal 1\u00ba febbraio 2012.\nIl 14 maggio 2012 su Disney Channel fa la sua comparsa una telenovela con grandi ascolti, \"Violetta\". Superata a pieni voti la difficile prova di raccogliere l'eredit\u00e0 de \"Il mondo di Patty\", la produzione port\u00f2 a un'eco mediatica tale da scatenare, in Italia, innumerevoli conseguenze: gadget, oggettistica per la scuola, concerti ed eventi al cinema. La serie chiude nel 2015 dopo tre stagioni e nel 2016 viene rilasciato un film basato sulla serie, \"Tini - La nuova vita di Violetta\".\n2014-2019: tra cambi grafici e nuove serie televisive.\nL'8 giugno 2014 il canale rivoluziona la sua grafica, adottando un nuovo logo su schermo.\nTra il 2014 e il 2015 viene trasmessa la serie argentina \"Cata e i misteri della sfera\", che riscuote buon successo. Nel 2015 inizia il successo della serie italiana \"Alex &amp; Co.\", esportata in altri mercati, tra cui Francia, Spagna, Germania, Regno Unito e America Latina. Nello stesso anno viene trasmesso \"Descendants\", film musicale che riscuote grande successo, ricevendo due seguiti (\"Descendants 2\" nel 2017 e \"Descendants 3\" nel 2019).\nTra il 2014 e il 2016 vengono lanciate numerose serie come \"Non sono stato io\", \"Girl Meets World\" (spin-off di \"Crescere, che fatica!\"), \"K.C. Agente Segreto\", \"Summer Camp\" (spin-off di \"Jessie\"), \"Best Friends Whenever\", \"Harley in mezzo\" e \"Soy Luna\", telenovela argentina erede del successo di \"Violetta\". Da febbraio 2016 va inoltre in onda \"Miraculous - Le storie di Ladybug e Chat Noir\", serie animata franco-coreana.\nNell'estate 2016, per festeggiare l'uscita del 100\u00ba \"Disney Channel Original Movie\" \"Adventures in Babysitting\", vengono trasmessi tutti i film TV che pi\u00f9 hanno segnato la storia del canale, cos\u00ec come accaduto negli Stati Uniti. Dal 1\u00ba ottobre 2016 il canale non \u00e8 pi\u00f9 visibile su Mediaset Premium, ma solo su Sky Italia. Da gennaio 2017 la programmazione \u00e8 stata suddivisa in tre blocchi distinti: \"Storie Fun\", contenente le serie comiche, \"Storie Toon\", contenente i cartoni animati, e \"Storie Top\", contenente le fiction di lunga serialit\u00e0. Dal 15 maggio 2017 il canale acquisisce nuovamente una nuova grafica, in linea con quella in uso sulle altre versioni locali di Disney Channel in Europa.\nDopo il successo di \"Alex &amp; Co\". conclusosi nel 2017, vengono realizzate altre serie di produzione italiana: nel 2017 esordiscono \"Monica Chef\", serie italo-spagnola e \"Like Me\", basata sull'omonima serie francese. Nel 2018 vanno invece in onda \"Penny on M.A.R.S\". (spin-off di \"Alex &amp; Co.\"), \"School Hacks\" e \"Sara e Marti - #LaNostraStoria\", il cui successo si \u00e8 concretizzato in un film al cinema nel 2019.\nTra il 2017 e il 2019 arrivano nuove serie come \"Andi Mack, A casa di Raven\" (spin-off della fortunata serie del 2003 \"Raven\"), \" e Sydney to the Max\". In questi anni arrivano inoltre molte serie animate come \"\", \"DuckTales\" (reboot dell'omonima serie degli anni 1980), \"101 Dalmatian Street\" (tratto da \"La carica dei cento e uno\"), \"I Greens in citt\u00e0\" e \"Anfibia\".\nIl 23 settembre 2019 esordisce \"Bia\", terza serie televisiva latinoamericana dopo \"Violetta\" e \"Soy Luna\".\nIl 1 ottobre 2019, The Walt Disney Company Italia non rinnova i diritti dei due canali affiliati: Disney XD e Disney in English che quindi vengono eliminati dalla piattaforma satellitare a pagamento, Sky.\n2020: la chiusura su Sky e l'arrivo in on-demand su Disney+.\nIl 24 marzo 2020, arriva in Italia la piattaforma streaming a pagamento Disney+, dove vengono aggiunti quasi tutti i contenuti on-demand di Disney Channel e Disney Junior, anche in lingua originale. \nIl 1\u00ba maggio 2020, in seguito all\u2019arrivo di Disney+ in Italia, The Walt Disney Company Italia decide di chiudere il canale sulla piattaforma satellitare a pagamento, Sky (insieme a quelle del canale affiliato, Disney Junior), tuttavia i contenuti dei due canali sono visibili in on-demand su Disney+ e sui due canali gratuiti, Rai Gulp e Rai Yoyo.\nIl 6 novembre 2020, (in esclusiva su Disney+), arriva la nuova serie TV italiana di Disney Channel, in on-demand, I cavalieri di Castelcorvo.\nAltre versioni.\nDisney Channel HD.\nEra la versione in alta definizione di Disney Channel, nata il 1\u00ba febbraio 2012. \u00c8 stata disponibile solo sulla piattaforma di Sky Italia per i possessori di uno Sky Box HD al canale 613. Su tale versione, inoltre, erano disponibili i sottotitoli (ove presenti) in italiano e in inglese.\nDisney Channel +1.\nEra la versione timeshift, lanciata il 24 dicembre 2004, che ritrasmetteva i programmi di Disney Channel un'ora dopo. \u00c8 stata disponibile su Sky Italia, al canale 614.\nDisney Channel +2.\nEra la versione timeshift di Disney Channel, lanciata il 1\u00ba ottobre 2011, che ne ritrasmetteva i programmi due ore dopo. Ha cessato le proprie trasmissioni il 9 aprile 2018.\nProgrammi.\nFilm.\nOltre alle serie televisive, il palinsesto di Disney Channel si \u00e8 sempre distinto per il ricco catalogo di film che possedeva, sia quelli prodotti dalla Disney in generale, trasportati sul grande schermo, e sia quelli prodotti da Disney Channel, che hanno visto la prima visione sempre sul piccolo schermo. Fino al 2008, \u00e8 sempre stato compito di Disney Channel trasmettere i grandi capolavori firmati Disney in prima TV (generalmente il sabato sera nel blocco \"Il Fantastico Mondo Disney\"), successivamente invece l'incarico \u00e8 passato a Toon Disney e ai canali cinema di Sky Italia. Con la chiusura di Toon Disney avvenuta il 1\u00ba ottobre 2011, Disney Channel ha cominciato nuovamente a trasmettere alcuni classici Disney recenti e no, anche se la maggior parte di questi vengono trasmessi nel blocco Disney Cinemagic sul canale Sky Cinema Family."}
{"id": "619281", "revid": "339392", "url": "https://it.wikipedia.org/wiki?curid=619281", "title": "Radio della Svizzera italiana", "text": ""}
{"id": "619283", "revid": "1748167", "url": "https://it.wikipedia.org/wiki?curid=619283", "title": "Alta Val Tagliamento", "text": "L'Alta Val Tagliamento (in friulano: Cjan\u00e2l Petec o Cjan\u00e2l di Socleif) \u00e8 una delle otto valli della Carnia, la principale sia per lunghezza (circa 45 km) che per ampiezza e la pi\u00f9 meridionale, disposta lungo la direttrice est-ovest e attraversata interamente dall'alto corso del fiume Tagliamento (a partire dalle sorgenti qui localizzate), i cui principali affluenti sono Lumiei (da sinistra) ad Ampezzo, Degano (a sinistra) ad Enemonzo e But (a sinistra) a Tolmezzo.\nGeografia fisica.\nGeomorfologia.\nComincia a Forni di Sopra, dove nasce il Tagliamento, e finisce a Tolmezzo, dove il fiume riceve le acque del But, separando dal punto di vista orografico le Alpi Carniche (Alpi Tolmezzine Occidentali e Alpi Tolmezzine Orientali) a nord (Monte B\u00ecvera, Monte Tinisa, Col Gentile, gruppo Arvenis-Tamai, Monte Amariana) dalle Prealpi Carniche a sud (Monte Cridola, Monte Pramaggiore, Monte Naiarda, Monte Chiarescons, catena Valcalda-Verzegnis). Nella valle, ai margini orientali, oltre al fiume Tagliamento sono presenti il Lago di Cavazzo e il Lago di Verzegnis.\nConfini e collegamenti.\nSi collega a nord con la Val Lumiei (Sauris) tramite il Passo Pura nei pressi di Ampezzo, alla Val Degano nei pressi di Enemonzo e alla Valle del But nei pressi di Tolmezzo, mentre a sud \u00e8 collegata all'alto pordenonese (Val Tramontina) tramite la Forcella di Monte Rest (confinando ad sud anche con la Val Cimoliana e la Val Settimana, senza alcun collegamento stradale) e alla Val d'Arzino tramite la Val di Preone (Sella Chiampon) e la Sella Chianzutan (Verzegnis). La strada principale che l'attraversa \u00e8 la Strada Statale 52 Carnica che da Tolmezzo ad est sale fino al Passo Mauria ad ovest collegandola al Cadore (bellunese - Veneto).\nComuni.\nInteressa i comuni (tra parentesi il nome in friulano):\n(N.B.: alcune frazioni del comune di Tolmezzo come \"Cadunea\" ed \"Imponzo\" sono per\u00f2 da considerarsi nella vicina \"Valle del But\")."}
{"id": "619287", "revid": "44876", "url": "https://it.wikipedia.org/wiki?curid=619287", "title": "Serie D 2003-2004", "text": "La Serie D 2003-2004 \u00e8 stata la 56\u00aa edizione del campionato di categoria.\nStagione.\nAggiornamenti.\nPrima dell'inizio del campionato il , il , il , il , il e il sono state ammesse in serie C2 per carenza di organico.\nViene ammesso il , che nella stagione precedente aveva disputato la Serie B ma che era fallita economicamente, tramite l'acquisizione del titolo sportivo del , iscrivendosi con il nome di \"Cosenza Football Club\".&lt;br&gt;\nLa fallisce e subisce la revoca dell'affiliazione. Nel frattempo, viene creata la nuova societ\u00e0 \"Unione Sportiva Vibonese Calcio\", che eredita il titolo sportivo del vecchio sodalizio mantenendo la categoria.&lt;br&gt;\nLe noeretrocesse e , in difficolt\u00e0 economiche, non si iscrivono al campionato, cos\u00ec come il .\nA completamento di organico vengono ripescate molte delle squadre retrocesse la scorsa stagione: il , la , il , il , il , il , l', il , il , il , la e l'.\nInoltre avvengono le seguenti fusioni e cambi di denominazioni sociali:\nFormula.\nAnche quest'anno si disputarono i play-off (cui presero parte le squadre classificate dal secondo al quinto posto di ogni girone) e i play-out (cui presero parte le squadre classificate dal tredicesimo al sedicesimo posto di ogni girone). Mentre i play-out determinavano le squadre da retrocere, i play-off avevano come scopo quello di stilare una graduatoria che sarebbe poi stata contemplata in caso di ripescaggi.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nL'U.S. Magna Grecia era una societ\u00e0 di Bernalda (MT).\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nPoule Scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "619289", "revid": "117412266", "url": "https://it.wikipedia.org/wiki?curid=619289", "title": "Metodo di Lachmann", "text": "Il metodo di Lachmann (o metodo stemmatico) \u00e8, in filologia, lo strumento indispensabile ai fini della pubblicazione dell'edizione critica di un testo.\nFu teorizzato dal filologo classico tedesco Karl Lachmann a met\u00e0 dell'Ottocento: la prima opera nella quale si utilizzarono le procedure successivamente definite come \"metodo lachmanniano\" fu un'edizione del 1850 del \"De rerum natura\" di Lucrezio.\nNonostante le critiche ricevute in oltre un secolo e mezzo, tale metodo \u00e8 ancor oggi valido e rimane fondamentale soprattutto per l'edizione dei testi classici greci e latini.\nDelle fasi necessarie per l'edizione di un testo quella che caratterizza il metodo di Lachmann \u00e8 la prima, la \"recensio\" (\"recensione, rassegna, disamina\") dei testimoni, che sfocia nella ricostruzione dello \"stemma codicum\".\n\"Recensio\".\nLa \"recensio\" si suddivide in una serie di operazioni successive:\nL'insieme dei testimoni che trasmettono l'opera in forma integrale o parziale costituisce la tradizione di un'opera. La tradizione si distingue in:\nUna tradizione pu\u00f2 essere rappresentata da pi\u00f9 testimoni o da un testimone solo. Se c'\u00e8 un solo testimone il procedimento \u00e8 relativamente pi\u00f9 semplice.\nIn presenza di una tradizione a pi\u00f9 testimoni, si procede con:\nLachmann applicava a questa fase il concetto del \"recensere sine interpretatione\", ossia un procedimento meccanico di confronto, mentre i suoi successori (da Paul Maas fino a Sebastiano Timpanaro) e l'esperienza generale dimostrano come sia necessario gi\u00e0 da questa fase compiere un tentativo di \"comprendere\" il testimone, giudicando le lezioni corrette, sospette o erronee. Comparare significa confrontare i testimoni parola per parola. Il risultato di questo confronto \u00e8 la registrazione delle differenze dei vari manoscritti. Tale confronto pu\u00f2 essere condotto:\nidealmente la scelta migliore \u00e8 la collazione integrale.\n\u00c8 utile ricordare alcune premesse fondamentali della filologia:\nvengono eliminate dai testimoni utili le copie di un originale conservato. Non \u00e8 per\u00f2 sempre evidente che un codice sia copia di un altro, e tale relazione va provata (es: buchi, macchie nell'originale e lacuna in corrispondenza nella copia; omissione di una riga che faccia s\u00ec che venga a mancare il senso compiuto, tranne che in caso di omoteleuto, caso in cui la lacuna non pu\u00f2 essere ritenuta dell'originale e non si pu\u00f2 determinare se il codice sia una copia, il copista pu\u00f2 fraintendere un compendio: l'errore non determina che si tratti di una copia, e altres\u00ec lezioni migliori non provano l'indipendenza di un codice da un altro perch\u00e9 possono essere frutto delle decisioni del copista). Il criterio della \"eliminatio codicum descriptorum\" (\"eliminazione dei codici copiati\") consente di lasciare da parte, sulla base di analisi delle caratteristiche fisiche del manoscritto, i testimoni \"apografi\" verosimilmente copiati da codici \"antigrafi\" di cui disponiamo; ai fini della sola \"constitutio textus\", infatti, tenere in conto un codice copiato da un altro posseduto risulterebbe poco utile perch\u00e9 questo \"apografo\" conterrebbe certamente tutti gli errori presenti nel suo \"antigrafo\", pi\u00f9 altri di propria innovazione. Eccezioni possono verificarsi quando ad esempio un \"codex descriptus\" (copiato) riporta porzioni di testo perdute nell\"'antigrafo\". In quel caso bisogna presumere che abbia copiato da qualche altra fonte, e che cio\u00e8 gli antigrafi siano pi\u00f9 di uno. Solitamente in questa fase \u00e8 possibile ridurre il corpus della tradizione recensita, scartando molte stampe che seguono la vulgata stabilita dalla editio princeps, facendo attenzione comunque a possibili varianti autorali (vedere per approfondimento postillato d'autore) inserite in ristampe e nuove edizioni.\nper stabilire come si raggruppano i testimoni non bisogna fondarsi sulle lezioni che hanno in comune (concordanze): mentre le parti uguali possono essersi mantenute indipendentemente nei diversi rami, \u00e8 improbabile che certi tipi di errori si siano prodotti indipendentemente. Bisogna perci\u00f2 basarsi sugli errori significativi, che possono essere separativi o congiuntivi. Converr\u00e0 seguire le definizioni formalizzate da Paul Maas, sulle quali, generalmente, sono fondate le diverse formulazioni fornite nei manuali di filologia, cos\u00ec come le discussioni, anche divergenti, della critica:\nTale operazione conduce alla compilazione di uno \"stemma codicum\" (albero genealogico della tradizione manoscritta) in cui si individuano:\nSi giunge cos\u00ec alla individuazione di pi\u00f9 \"classi\" (o \"famiglie\" o \"rami\") della tradizione: laddove una lezione sar\u00e0 attestata nella maggioranza delle \"classi\" (e NON nella maggioranza dei codici posseduti), questa, secondo il metodo meccanico lachmanniano, sar\u00e0 verosimilmente la lezione corretta.\nI segni diacritici.\nNel campo della filologia e dell'edizione critica di un testo, sono stati istituiti degli specifici segni diacritici per comprendere le scelte dell'editore nella ricostruzione di un testo.\n \nSi riportano qui solo i segni principali, quelli della filologia moderna, bench\u00e9 alcuni come l'ob\u00e8los e la coronide, della filologia antica alessandrina, fossero usati anche nell'epoca dei filologi alessandrini.\nL'apparato critico.\nPu\u00f2 essere sia positivo che negativo.\nLa critica al metodo di Lachmann: B\u00e9dier.\nIl filologo francese Joseph B\u00e9dier, che nel 1890 aveva approntato una edizione critica del \"Lai de l'ombre\" (antico testo francese) seguendo il metodo di Lachmann, nel 1929, dopo le critiche al suo lavoro portate da Gaston Paris, torna a studiare il testo, concludendo in primo luogo che il metodo stemmatico era assai raramente efficace, in quanto spesso la tradizione si bipartiva in due sole classi: B\u00e9dier afferma, a questo proposito, l'esistenza di una \"forza dicotomica\" che porta a poco a poco al raggruppamento dei testimoni in due grandi famiglie. Il risultato di questo era dunque l'impossibilit\u00e0 di procedere meccanicamente alla scelta della lezione tramite la legge di maggioranza e, inoltre, che esso portava a produrre inevitabilmente \"testi compositi\", frutto dell'ingegno emendatore di un filologo, ma mai esistiti nella realt\u00e0.\nLa soluzione empirica di B\u00e9dier consisteva nello scegliere un \"bon manuscrit\", il miglior manoscritto tra i testimoni realmente posseduti e studiati. Ci\u00f2 non secondo il \"gusto personale dell'editore,\" ma il pi\u00f9 completo e con meno errori. In sostanza, il \"bon manuscrit\" non si sceglie a caso e bisogna dimostrare concretamente le ragioni per cui la scelta \u00e8 ricaduta su quel codice piuttosto che su un altro. Il metodo lachmanniano, fino a quel momento base insostituibile per l'edizione critica di qualunque testo, entra in crisi.\nIl recupero del metodo di Lachmann: Pasquali e la recensione aperta.\nLe critiche che B\u00e9dier aveva rivolto al metodo stemmatico non furono prive di conseguenze: molti filologi infatti adottarono il suo sistema, detto del \"bon manuscript\". Spett\u00f2 all'italiano Giorgio Pasquali di recuperare il metodo di Lachmann, pur senza ignorare completamente i contributi portati da B\u00e9dier. Nel fondamentale saggio \"Storia della tradizione e critica del testo\" del 1934 Pasquali indica la necessit\u00e0 che l'edizione critica di un testo non sia lasciata al mero gusto per quanto raffinato di un editore e che le operazioni di critica testuale siano precedute e supportate da un approfondito studio storico della tradizione testuale, che non consideri i singoli testimoni unicamente come sigle o semplici \"contenitori di testi\"; \u00e8 anzi opportuno analizzare in modo capillare ciascun manoscritto nella sua interezza, non tralasciando nemmeno di osservarne le caratteristiche esterne e l'individualit\u00e0 storica. La sola attenzione al codice in quanto tale, cos\u00ec come era stata esposta da B\u00e9dier, viene rifiutata da Pasquali, secondo il quale l'editore critico non pu\u00f2 esimersi dal fornire una edizione critica scientificamente fondata, non riducibile alla mera riproduzione di uno dei testimoni, sia pure esso il migliore tra tutti quelli posseduti.\nNon sempre per\u00f2 la ricostruzione dello \"stemma codicum\" secondo il metodo lachmanniano permette una adeguata selezione delle lezioni: ci\u00f2 avviene soltanto se la \"recensione\" \u00e8 \"chiusa\" o \"verticale\"; se invece ci si trova di fronte a una \"recensione aperta\" o \"orizzontale\", come la chiama Pasquali, e cio\u00e8 se l'intera tradizione non deriva da un unico archetipo, \u00e8 necessario ricorrere a strumenti correttivi basati su \"criteri interni\", valutando quale tra le diverse lezioni aderisca maggiormente all\"'usus scribendi\" (lo stile abituale) dell'autore o ancora quale sia la \"lectio difficilior\" (\"la lezione pi\u00f9 difficile\", e dunque improbabilmente dovuta all'innovazione da parte di qualche copista, che anzi tende generalmente a banalizzare le lezioni dell'esemplare da cui sta copiando)."}
{"id": "619291", "revid": "1745361", "url": "https://it.wikipedia.org/wiki?curid=619291", "title": "Teatro delle Muse", "text": "Il Teatro delle Muse di Ancona \u00e8 il pi\u00f9 grande delle Marche e il 13\u00ba in Italia per capienza. Si trova nel centro della citt\u00e0, nei pressi di uno degli ingressi principali del porto. Vi si svolge una stagione operistica e di balletto, una di musica sinfonica, una concertistica e una di prosa, oltre ad una rassegna jazz.\nL'edificio, in stile neoclassico, \u00e8 stato inaugurato nel 1827 ed \u00e8 opera dell'architetto Pietro Ghinelli. Sul timpano, opera dello scultore neoclassico Giacomo De Maria, \u00e8 presente un bassorilievo che rappresenta le nove Muse dalle quali il teatro prende il nome, Apollo, dio delle arti, e Palemone, dio dei porti. La scena illustra allegoricamente la nascita del teatro anconitano: le Muse lasciano saltuariamente la loro dimora sul Parnaso (che si intravede nello sfondo) per ispirare gli artisti del teatro di Ancona, posto sulle rive del porto (simboleggiato da Palemone appoggiato alla poppa di una nave classica). \nI bombardamenti della Seconda guerra mondiale danneggiarono la copertura e ci\u00f2 comport\u00f2 l'interruzione delle attivit\u00e0 del teatro, durata poi ben 59 anni. Negli anni settanta l'edificio sub\u00ec la demolizione della sala e la costruzione di strutture in cemento armato. Dopo lunghi lavori, il teatro venne nuovamente inaugurato, con una sala moderna, nel 2002. \nAll'interno dell'edificio \u00e8 presente anche un ridotto da 180 posti.\nStoria.\nAntefatti.\nIl primo edificio in citt\u00e0 espressamente destinato ad essere usato come teatro fu inaugurato il 6 maggio 1665 con il nome di Teatro dell'Arsenale con Il Giasone di Cavalli; esso fu distrutto nel novembre 1709 da un grave incendio.\nDue anni dopo fu inaugurato un nuovo edificio con il nome di Teatro della Fenice (il nome ricordava la ricostruzione sulle ceneri del precedente edificio). Una buona parte dei costi per la costruzione del nuovo teatro fu coperta dalle donazioni di facoltose famiglie di Ancona che, in cambio, entrarono a far parte della nobilt\u00e0 cittadina.\nNel 1714 al Teatro della Fenice suonava il celebre violinista Giuseppe Tartini che qui elabor\u00f2 un modo nuovo di suonare il violino scoprendo il fenomeno del terzo suono (toni risultanti o toni di Tartini) ovvero della risonanza della terza nota dell'accordo, quando si fanno sentire le due note superiori.\nQuando il Teatro della Fenice mostr\u00f2 i segni di un irreparabile degrado, si decise di costruire un nuovo edificio. Furono presentate diverse soluzioni, una delle quali prevedeva che il teatro fosse realizzato in Piazza Grande (ora P. del Plebiscito). Il 12 febbraio 1819, una commissione apposita decise per la collocazione attuale, al posto del medioevale Palazzo del Bargello, che fu quindi demolito. \nIl Teatro delle Muse nell'Ottocento e nel Novecento.\nIl progetto per l'attuale teatro venne redatto in stile neoclassico dall'architetto Pietro Ghinelli. Come nel caso del teatro La Fenice, anche questa volta ci fu un notevole aiuto economico da parte della popolazione e dall'Associazione dei palchettisti, ovvero delle famiglie che in cambio del finanziamento ricevevano la propriet\u00e0 di un palco.\nI lavori iniziano nel 1822 e l'inaugurazione avvenne il 28 aprile 1827 con due opere di Gioachino Rossini: \"Aureliano in Palmira\" e \"Ricciardo e Zoraide\". La sala aveva una forma di ferro di cavallo con quattro ordini di palchi ed un loggione, il palco aveva una dimensione di 23\u00a0m \u00d7 17\u00a0m, l'acustica era considerata fra le migliori.\nDurante la prima fase dell'attivit\u00e0 del teatro (durata 116 anni) furono proposti oltre 360 lavori operistici, con pi\u00f9 di 3.460 allestimenti. L'ultima rappresentazione di questa prima fase ci fu durante l'occupazione tedesca.\nIl sipario rappresentava un momento fondamentale della storia cittadina: l'imperatore Traiano che sfilava trionfalmente sotto l'arco a lui dedicato, per celebrare la vittoria nelle guerre daciche. La scelta di raffigurare questo episodio intendeva ricordare il ruolo di Ancona come porta d'Oriente, aperta verso nuovi orizzonti geografici e culturali.\nAll'interno del Teatro trasfer\u00ec la propria sede il Casino Dorico, societ\u00e0 fondata nel 1806, ritrovo culturale e mondano della nobilt\u00e0 cittadina; nelle sue sale si organizzavano feste danzanti, competizioni di poesia e di canto, concerti, ricevimenti e conferenze.\nFra il 1881 e il 1949 la piazza antistante fu sede di uno dei principali capolinea della rete tranviaria di Ancona, a sottolineare l'importanza del teatro.\nIl 1\u00ba novembre 1943 un bombardamento dell'aviazione inglese danneggi\u00f2 la copertura dell'edificio, che dovette interrompere cos\u00ec la sua attivit\u00e0.\nIl restauro inizi\u00f2 solo nei primi anni sessanta; suscit\u00f2 molte critiche la decisione di demolire e ricostruire la sala interna con strutture moderne lasciando intatti solo lo scalone d'onore, le facciate esterne e il salone delle feste. Anche a causa di queste polemiche, oltre che per problemi sorti con la societ\u00e0 dei palchettisti, il progetto venne accantonato.\nLe sale del Casino Dorico, non toccate dalla guerra, vennero decorate in stile moderno dall'arch. Leonello Cipolloni e al loro interno continuarono a svolgersi feste e incontri culturali; naturalmente questi incontri erano ormai aperti a tutta la cittadinanza, e non solo ai nobili.\nIl Teatro delle Muse oggi.\nSuccessivamente venne elaborato il progetto che port\u00f2 al teatro attuale, affidato agli architetti Danilo Guerri e Paola Salmoni; esso ha previsto il restauro di ci\u00f2 che rimaneva del teatro ottocentesco e la realizzazione di una sala moderna concepita come una grande piazza. Venne realizzato anche un sipario tagliafuoco su disegno di Valeriano Trubbiani.\nIl teatro venne finalmente riaperto al pubblico il 13 ottobre 2002, dopo 59 anni. L'evento tanto atteso da tutta la cittadinanza fu sentito dai cittadini come uno storico segno di rinascita culturale e di riscatto. Il concerto inaugurale fu diretto dal maestro Riccardo Muti. Durante il concerto inaugurale il maestro Riccardo Muti si compliment\u00f2 con la citt\u00e0 per la tenacia con la quale persegu\u00ec l'obiettivo di riaprire il proprio massimo teatro; non risparmi\u00f2 per\u00f2 critiche al progetto realizzato, per il fatto che aveva portato all'installazione di costose ringhiere che impedivano una buona visibilit\u00e0 a numerosi spettatori. Le ringhiere furono successivamente modificate.\nParticolarmente apprezzato fu il sipario tagliafuoco di Trubbiani che, unico nel suo genere, fu pensato come opera d'arte e non come mero ausilio di sicurezza. \u00c8 ispirato al precedente sipario ottocentesco e raffigura con ironia il trionfo di Traiano, con un gigantesco sole raggiato che simboleggia la ritrovata vitalit\u00e0 del Teatro.\nIl tenore anconitano Franco Corelli, assurto a fama mondiale, era presente all'inaugurazione del 2002. Dopo la sua morte lo si volle ricordare ponendo alla sommit\u00e0 dello scalone ottocentesco d'ingresso un busto, opera dello scultore Guido Armeni, e un ritratto in abiti di scena; inoltre il nome di Corelli si affianc\u00f2 al titolo ufficiale del Teatro.\nAttualmente il Teatro delle Muse ospita una stagione operistica che ha una risonanza anche nazionale, soprattutto per le nuove produzioni, che poi vengono esportate in altri teatri italiani. Inoltre \u00e8 sede del Teatro Stabile delle Marche (uno dei diciassette teatri pubblici nazionali), dell'Orchestra Filarmonica Marchigiana (una delle tredici Istituzioni Concertistiche Orchestrali italiane riconosciute dal Ministero per i Beni e le Attivit\u00e0 Culturali), della Corale Marchigiana Vincenzo Bellini.\nUn settore dell'edificio accoglie un centro di documentazione, che conserva testimonianze della secolare attivit\u00e0 del Teatro delle Muse e raccoglie la documentazione delle stagioni pi\u00f9 recenti.\nDurante l'estate 2018 ha ospitato le Audizioni di Italia's got talent.\nIl teatro nella letteratura.\nIl Teatro delle Muse compare nelle pagine del giallo \"Sherlock Holmes, anarchici e siluri\", di Joyce Lussu. All'interno del suo salone delle feste, mentre si svolge una conferenza di Arturo Vecchini, avvengono importanti azioni di spionaggio che non sfuggono al celebre investigatore privato che fa la conoscenza del noto scienziato anconetano Luigi Paolucci.\nStagioni operistiche.\nOttocento e Novecento.\nNella prima fase di attivit\u00e0 del teatro (1827-1943) si tenevano due stagioni liriche annuali. La principale era in primavera, in coincidenza con le festivit\u00e0 di S. Ciriaco, e prevedeva la rappresentazione di opere serie e di balletti; era d'obbligo l'allestimento di scenografie nuove e la scelta di artisti di fama riconosciuta. Durante il carnevale, allora celebrato con particolare sfarzo, si teneva una stagione dedicata ad opere buffe o semiserie.\nTra le stagioni passate si ricordano le seguenti, per particolare importanza.\nStagione inaugurale del teatro; la prima (Aureliano in Palmira di Gioachino Rossini) vede la presenza nel pubblico del principe Girolamo Bonaparte, fratello di Napoleone.\nAndarono in scena altre due opere di Rossini: \"L'assedio di Corinto\" e la \"Semiramide\"\nTra le altre opere, fu rappresentato il melodramma Giulietta e Romeo, di Nicola Vaccaj; il ruolo di Romeo fu sostenuto dall'applauditissima Clorinda Corradi, uno dei pi\u00f9 celebri contralti italiani della prima met\u00e0 dell'Ottocento.\nTra le altre rappresentazioni della stagione si ricorda la \"Ines de Castro\", tragedia lirica di Giuseppe Persiani. Il soprano fu Carlotta Ungher, di cui Rossini disse: \u00abla Unger possiede l'ardore del sud, l'energia del nord, polmoni di bronzo, voce d'argento e talento d'oro\u00bb; il tenore era Luigi Duprez e il basso Carlo Porto.\nIn occasione di un centenario riguardante il patrono cittadino S. Ciriaco, si tenne una stagione straordinaria, con la rappresentazione di due opere di Giuseppe Verdi: il \"Trovatore\" e della versione censurata de \"I vespri siciliani\": la \"Giovanna di Guzman\"; si era infatti ancora sotto occupazione austriaca e l'opera fu giudicata dagli occupanti troppo patriottica. Si esib\u00ec, ricevendo ampi consensi, il tenore Giacomo Galvani. Il balletto vide la presenza della celebre ballerina Augusta Maywood.\nGrande stagione allestita in occasione dell'annessione di Ancona al Regno d'Italia e della visita del suo primo re Vittorio Emanuele II: fu inaugurata con l'opera di Giuseppe Verdi \"Il trovatore\", alla presenza del sovrano, salutato con \"un tuono di applausi e di evviva\".\nColossale rappresentazione dell'\"Aida\" il 3 maggio; era la quinta volta in assoluto che si rappresentava quest'opera.\nFu rappresentato il \"Mefistofele\" di Arrigo Boito, con il celebre basso Nannetti.\nStagione straordinaria, che celebr\u00f2 il primo centenario della costruzione del teatro.\nL'ultima volta che si lev\u00f2 il palcoscenico delle Muse nel XX secolo fu durante l'occupazione tedesca, per uno spettacolo di variet\u00e0 al quale parteciparono le truppe occupanti. Si cant\u00f2 tra l'altro Lili Marlene e \"Ho un sassolino nella scarpa\", di Gorni Kramer.\nDopo il Duemila.\nSi riporta per intero l'elenco delle opere tenute alle Muse dopo la seconda inaugurazione del 2002."}
{"id": "619292", "revid": "2166030", "url": "https://it.wikipedia.org/wiki?curid=619292", "title": "Pelle (disambigua)", "text": ""}
{"id": "619294", "revid": "339392", "url": "https://it.wikipedia.org/wiki?curid=619294", "title": "U.S.D. Lavagnese 1919", "text": ""}
{"id": "619310", "revid": "30297", "url": "https://it.wikipedia.org/wiki?curid=619310", "title": "U.S. Citt\u00e0 di Jesolo", "text": ""}
{"id": "619312", "revid": "550205", "url": "https://it.wikipedia.org/wiki?curid=619312", "title": "Moto Guzzi V1000 G5", "text": "La Moto Guzzi V1000 G5 \u00e8 una motocicletta prodotta dalla fine degli anni settanta.\nNel 1974 la Moto Guzzi aveva presentato il modello \"V1000 I-Convert\", una moto a trasmissione automatica progettata da Lino Tonti e Umberto Todero principalmente per le forze di polizia ed il mercato degli Stati Uniti.\nNel 1979 viene presentata la versione \"V1000 G5\" (ovvero \"Gear\" 5 = 5 marce) nella quale il cambio manuale sostituisce la trasmissione automatica.\nL'estetica, curata dal designer Paolo Martin \u00e8 poderosa: motore (il classico V2 della casa), telaio e sovrastrutture formano un blocco compatto, ma non troppo massiccio, che esprime una certa eleganza plastica e lascia intuire, grazie alle abbondanti dimensioni, qualit\u00e0 di robustezza e comfort.\nNell'uso, risulta sorprendentemente agile e maneggevole, a dispetto della notevole massa. La dotazione di accessori comprende il parabrezza, le borse laterali (fisse) ed i paragambe anteriori e posteriori.\nLa frenata \u00e8 assicurata da un impianto integrale, studiato dalla Moto Guzzi con la Brembo, che aziona contemporaneamente il freno posteriore con l'anteriore destro, azionando il pedale. L'anteriore sinistro \u00e8 comandato dalla leva sul manubrio. Tutti sono naturalmente a disco.\nNonostante l'estetica gradevole e le buone qualit\u00e0 tecniche, la \"V1000 G5\" otterr\u00e0 uno scarso successo commerciale. Ci\u00f2 in dipendenza dal ritardo con cui venne presentata rispetto al modello con cambio automatico, anch'esso scarsamente gradito a causa della tipologia di guida che non incontrava il favore dei centauri dell'epoca.\nLa Moto Guzzi V1000 G5 venne prodotta dal 1979 al 1985 in 3.857 esemplari, di cui circa 3.000 in versione militare.\nLa casa di Mandello del Lario negli stessi anni produsse anche un modello simile, la Moto Guzzi 1000 SP, con alcune differenze in ordine alla posizione di guida ed al tipo di protezione aerodinamica."}
{"id": "619316", "revid": "7969", "url": "https://it.wikipedia.org/wiki?curid=619316", "title": "Teorema di Stone-Tukey", "text": ""}
{"id": "619318", "revid": "46619", "url": "https://it.wikipedia.org/wiki?curid=619318", "title": "K 107", "text": ""}
{"id": "619325", "revid": "21079", "url": "https://it.wikipedia.org/wiki?curid=619325", "title": "Polinomio omogeneo", "text": ""}
{"id": "619337", "revid": "119088565", "url": "https://it.wikipedia.org/wiki?curid=619337", "title": "Tre concerti per pianoforte (Mozart)", "text": "Assieme ai concerti K 37, K 39, K 40 e K 41, il K 107 nasce da arrangiamenti di opere di altri autori.\nI tre concerti K 107 risentono dell'influenza di Johann Christian Bach che Mozart incontr\u00f2 durante il suo soggiorno a Londra. Infatti non sono altro che riduzioni in forma di concerto di tre sonate per clavicembalo dello stesso J. C. Bach, che K\u00f6chel cataloga come K 107, ponendo come data pi\u00f9 probabile di composizione il 1771, ma che in virt\u00f9 di questa influenza potrebbero coincidere col periodo del soggiorno londinese (1765).\nLe tre sonate per cembalo, corrispondenti all'Op. 5 No. 2-4 di J. C. Bach, sono semplicemente trascritte da Mozart per un organico pi\u00f9 ampio, contrapponendo al solista un \"tutti\" formato da due violini e un basso numerato. Si basano sulla modifica del primo tempo, in cui Mozart sfrutta la ripetizione dell'esposizione per poter ottenere il dualismo solo-tutti, ed inserisce prima della fine la \"fermata\" per la cadenza. Con l'uso questo accorgimento strutturale, gli altri tempi delle sonate non presentano problemi di rilievo nell'essere plasmati secondo i canoni del concerto. Sono da considerarsi, perci\u00f2, una sorta di \"esperimento\" con finalit\u00e0 didattica per il giovane Mozart, che con quest' opera si cimenta per la prima volta nel genere del \"concerto\".\nDel primo dei tre concerti sono pervenute due cadenze, realizzate probabilmente in una fase successiva, a testimoniare il fatto che l'autore, durante le sue tourn\u00e9e, amava rieseguire tutte le sue composizioni, senza distinzione alcuna.\nDati sull'opera.\nCatalogo K\u00f6chel\nDurata\nMovimenti\nK 107-1 in Re maggiore (da J. C. Bach Op. 5 No. 2)\nK 107-2 in Sol maggiore (da J. C. Bach Op. 5 No. 3)\nK107-3 in Mi bemolle maggiore (da J. C. Bach Op. 5 No. 4)\nOrganico\nLuogo e data di composizione"}
{"id": "619344", "revid": "1543377", "url": "https://it.wikipedia.org/wiki?curid=619344", "title": "Distretto di contea di Rhondda Cynon Taf", "text": "Il distretto di contea di Rhondda Cynon Taf (in inglese \"Rhondda Cynon Taf County Borough\", in gallese \"Bwrdeistref Sirol Rhondda Cynon Taf\") \u00e8 un distretto di contea del Galles meridionale.\nGeografia fisica.\nIl distretto confina a nord con la contea di Powys, a est con il distretto di contea di Merthyr Tydfil e quello di Caerphilly, a sud con Cardiff e il distretto di contea di Vale of Glamorgan e a ovest con quelli di Bridgend e di Neath Port Talbot.\nIl territorio \u00e8 prevalentemente collinare. Tra le colline si distende la valle del fiume Taff e dei suoi affluenti: \"Rhondda Fawr\", \"Rhondda Fach\" e \"Cynon\". Nelle valli si concentra la maggior parte dei centri urbani. Alla confluenza del fiume Rhondda con il Taff \u00e8 posta la citt\u00e0 di Pontypridd. Nella valle del fiume Cynon sono ubicate le citt\u00e0 di Aberdare e di Mountain Ash. Il consiglio del distretto ha sede a Tonypandy, cittadina posta nella valle del \"Rhondda Fawr\".\nStoria.\nIl distretto \u00e8 una unitary authority nata il primo aprile del 1996 in attuazione del \"Local Government (Wales) Act\" del 1994. Nel distretto sono stati riuniti gli ex distretti di \"Cynon Valley\", \"Rhondda\" e di \"Taff-Ely\" (ad eccezione di \"Pentyrch\" che fu incorporata nel distretto di Cardiff) facenti parte fino ad allora della contea di Mid Glamorgan."}
{"id": "619346", "revid": "46291", "url": "https://it.wikipedia.org/wiki?curid=619346", "title": "Atriplex prostrata", "text": "L'atriplice comune (Atriplex prostrata ) \u00e8 una pianta tradizionalmente attribuita alla famiglia delle Chenopodiaceae, assegnata dalla classificazione APG alle Amaranthaceae.\nTassonomia.\nSono note le seguenti sottospecie:"}
{"id": "619348", "revid": "762947", "url": "https://it.wikipedia.org/wiki?curid=619348", "title": "Faust (Gounod)", "text": "Faust \u00e8 un dramma lirico in cinque atti di Charles Gounod su di un libretto in lingua francese di Jules Barbier e Michel Carr\u00e9, tratto dal lavoro teatrale \"Faust e Marguerite\" di Michel Carr\u00e9, a sua volta tratto dal \"Faust\" di Johann Wolfgang von Goethe.\nLa prima rappresentazione ebbe luogo con successo al \"Th\u00e9\u00e2tre Lyrique\" di Parigi il 19 marzo del 1859.\nStoria.\nL'opera fu rifiutata dal Teatro dell'Opera di Parigi in quanto non fu ritenuta abbastanza fastosa e il suo debutto al \"Th\u00e9atre-Lyrique\" fu ritardato di un anno perch\u00e9 un altro \"Faust\", di Dannery, era rappresentato al Teatro di Porte St. Martin.\nL'impresario Leon Carvalho, che impose la moglie Marie Caroline per il ruolo di protagonista, spodestando il soprano Felix-Miolan, scelta dall'autore, insistette per alcuni cambiamenti che portarono al taglio di diverse scene. La prima, diretta da Adolphe Deloffre, non fu molto ben accolta dal pubblico e dalla critica.\nDovette essere inserito un balletto prima che l'opera venisse rappresentata alla Salle Le Peletier dell'Op\u00e9ra national de Paris il 3 marzo 1869 con successo con Christina Nilsson: essa divenne presto l'opera pi\u00f9 rappresentata nel teatro parigino ed entr\u00f2 nel repertorio internazionale.\nTrama.\nL'opera, in cinque atti, \u00e8 ambientata nella Germania del XVI secolo.\nAtto primo.\nIl vecchio dottor Faust, stanco della vita e delle delusioni ricevute dalla ricerca e dalla conoscenza, tenta il suicidio con il veleno: il canto di un coro religioso di un coro lo interrompe, ed egli invoca l'intervento del demonio. M\u00e9phistoph\u00e9l\u00e8s appare (duetto: \"Me voici\"): il diavolo si impegna a soddisfare i desideri di Faust se egli gli doner\u00e0 l'anima. Faust acconsente, dopo aver visto l'immagine mostratagli da Mefistofele di una bella ragazza intenta a filare: Marguerite.\nAtto secondo.\nAlle porte della citt\u00e0, Valentin parte per la guerra ed affida sua sorella Margherita all'amico Si\u00e9bel. M\u00e9phistoph\u00e9l\u00e8s appare e canta una canzone sul Vitello d'oro (\"Le veau d'or\").\nM\u00e9phistoph\u00e9l\u00e8s fa delle allusioni pesanti su Marguerite e Valentin tenta di affrontarlo a duello con la spada, la quale va in frantumi. Valentin e il coro usano la croce dell'elsa della loro spada contro quello che hanno capito essere una potenza infernale. &lt;br&gt;\nM\u00e9phistoph\u00e9l\u00e8s si unisce a Faust ed agli abitanti del villaggio nel ballo di un valzer (\"Ainsi que la brise l\u00e9g\u00e8re\"). Marguerite con vergogna rifiuta l'abbraccio di Faust.\nAtto terzo.\nNel giardino di fronte alla casa di Marguerite, Si\u00e9bel, innamorato della ragazza, le porta un mazzo di fiori (\"Faites-lui mes aveux\"). Prima che la ragazza ritorni, arrivano anche Faust e M\u00e9phistoph\u00e9l\u00e8s che lasciano un omaggio per Marguerite: quest'ultima arriva, pensando al fugace incontro con Faust prima, e si imbatte nei due regali, il mazzo di fiori e un pacchetto molto grande, che scopre, aprendolo, essere pieno di gioielli. Ritornano M\u00e9phistoph\u00e9l\u00e8s e Faust: mentre il diavolo si intrattiene con la vicina di casa Marthe, Faust e Marguerite, lasciati soli, si abbandonano l'uno all'altra, nonostante i primi tentennamenti della ragazza (\"Laisse-moi, laisse-moi, contempler ton visage\").\nAtto quarto.\nDopo cinque mesi, Marguerite \u00e8 in avanzato stato di gravidanza, e viene abbandonata prima da Faust, poi dalla gente del villaggio che inizia a mormorare su di lui; solo Si\u00e9bel le sta accanto. In chiesa, Marguerite prova a pregare ma \u00e8 fermata da M\u00e9phistoph\u00e9l\u00e8s e da un coro di demoni che le impediscono di pregare e le annunciano la dannazione infernale. &lt;br&gt;\nI soldati ritornano dalla guerra, e Valentin chiede all'amico Si\u00e9bel della sorella: il ragazzo non ha il coraggio di raccontargli la verit\u00e0, e Valentin apprende da solo la condizione di Marguerite e la vergogna della sua famiglia. La goccia che fa traboccare il vaso \u00e8 il sentire M\u00e9phistoph\u00e9l\u00e8s che, fuori casa, canta una serenata allusiva e volgare sotto la finestra di Marguerite (\"Vous qui faites l'endormie\"). Valentin esce, furibondo, volendo sfidare a duello chi ha oltraggiato la sua famiglia, ma finisce ucciso da Faust, che fugge con M\u00e9phistoph\u00e9l\u00e8s. Marguerite accorre quando \u00e8 troppo tardi, e viene maledetta dal fratello moribondo.\nAtto quinto.\nSulle montagne dello Harz, M\u00e9phistoph\u00e9l\u00e8s mostra a Faust il sabba infernale. Il dottore tuttavia ha una visione di Marguerite e chiede di lei. La ragazza \u00e8 stata incarcerata per aver ucciso il bambino avuto da Faust.&lt;br&gt;\nFaust e il demonio entrano nella prigione di Marguerite: la ragazza, tuttavia, pur essendo ancora innamorata rifiuta di seguire Faust, e invoca il perdono divino. La grazia, inattesa, arriva: Marguerite viene redenta, mentre M\u00e9phitoph\u00e9l\u00e8s sprofonda ancora all'inferno."}
{"id": "619351", "revid": "670021", "url": "https://it.wikipedia.org/wiki?curid=619351", "title": "Arte altomedievale", "text": "L'arte in Europa nell'alto medioevo copre un periodo di circa mezzo millennio: dalla caduta dell'Impero romano d'Occidente fino alla rinascita posteriore al 1000, epoca generalmente considerata \"romanica\". \nNell'Alto Medioevo l'Europa venne attraversata da grandi rivolgimenti e la produzione artistica sub\u00ec un decremento quantitativo. I territori di espressione latina dell'Italia, dell'Europa occidentale e dell'Africa settentrionale furono testimoni, a partire dai primi decenni del V secolo, delle invasioni barbariche, mentre la civilt\u00e0 urbana che faceva capo a Roma subiva un progressivo impoverimento e spopolamento, con conseguente diminuzione dell'importanza delle istituzioni civili.\nIn realt\u00e0 la dizione arte altomedievale \u00e8 piuttosto generica, e raggruppa diverse correnti, tendenze e fasi. In Italia il periodo dall'Editto di Milano (313) ai primi decenni del VI secolo circa, rientra nell'ambito dell'arte paleocristiana; il periodo dal VI all'VIII secolo circa, quando l'Italia sub\u00ec pi\u00f9 forte l'influsso di Costantinopoli, viene anche studiato, per alcuni campi artistici, nel quadro dell'arte bizantina. Prima dell'VIII secolo si pu\u00f2 inquadrare l'arte altomedievale nello studio delle produzioni artistiche delle popolazioni barbariche, tra le quali assume un particolare rilievo l'arte longobarda. Dopo l'VIII secolo, ma comunque prima del Mille, e quindi all'interno del periodo indicato come Alto Medioevo, si trovano le espressioni dell'arte carolingia e dell'ottoniana, entrambe di impianto gi\u00e0 preromanico, la cui influenza si estende anche in Italia a partire dai centri dell'Europa centro-settentrionale, come gi\u00e0 in precedenza alcuni elementi dell'arte insulare irlandese in particolare per la miniatura.\nL'arte altomedievale pu\u00f2 essere quindi considerata il punto di partenza di un'arte europea di respiro continentale.\nNel Medioevo l'arte torn\u00f2 ad avere una funzione prettamente pratica, cio\u00e8 applicata ad oggetti di uso, e gli artisti (o \"artefici\") non avevano ancora quell'aura elitaria che si diffuse dalla fine del XIII secolo in poi: pittori, scultori, architetti erano lavoratori alla pari degli orefici, dei tessitori, dei cuoiai, eccetera. La distinzione canonica tra \"arti maggiori\" (pittura scultura e architettura) e \"arti minori\" risale infatti ai trattati di Leon Battista Alberti, il quale sostenne che le discipline \"maggiori\" avevano un aspetto intellettuale che superava la semplice manualit\u00e0.\nI precedenti.\nL'arte alto medievale ha due importanti precedenti: \nArte barbarica.\nA questi influssi bisogna aggiungere quelli dei nuovi popoli che si stanziarono in occidente, i cosiddetti barbari, la cui arte presentava dei caratteri totalmente diversi rispetto a quella classica. Se quest'ultima aveva infatti come principale oggetto di studio l'uomo, il corpo umano, l'arte dei nuovi popoli era astratta, giocata sull'intreccio, il viluppo fitomorfo.\nLa parola \"barbaro\" significa letteralmente \"balbuziente\" ed indicava per gli Elleni prima, e per i Romani poi, chi non sa parlare la loro lingua, sottintendendo che non sa n\u00e9 comportarsi n\u00e9 vivere secondo i costumi e i principi della civilt\u00e0 greco-romana, con una connotazione negativa quale persona priva di educazione, rozza e incolta. Migrazioni di massa a catena spinsero una serie di popolazioni germaniche \"barbare\" a muoversi, fin dalla met\u00e0 del III secolo, verso i territori romani, varcandone i confini favoriti dalla loro sempre pi\u00f9 massiccia presenza nelle legioni romane stesse e dalla crisi demografica che colp\u00ec intere province. Dalle migrazioni, a partire dalla fine del IV fino al V secolo, si innesc\u00f2 una \"escalation\" di violenza che port\u00f2 a vere e proprie invasioni, con saccheggi e distruzioni, che accelerarono la disgregazione dell'Impero e portarono alla formazione dei regni \"romano-barbarici\":\nQueste popolazioni erano comunque ormai romanizzate, grazie ai contatti di lungo tempo con il mondo greco-romano, e, a partire dalla seconda met\u00e0 del V secolo, essi si convertirono al Cristianesimo, grazie all'opera di missionari.\nQueste popolazioni non avevano tradizioni artistiche legate a scultura, architettura e pittura parietale (che quindi con le invasioni decaddero), poich\u00e9 le loro societ\u00e0 erano di tipo nomadico e normalmente non si stanziavano a lungo per poter creare forme di arte monumentale. Essi possedevano per\u00f2 una notevole conoscenza nell'uso e decorazione di materiali leggeri quali il legno, i metalli, le pelli.\nIn Italia si ebbe una produzione un po' atipica per via della forte influenza bizantina nell'Alto Medioevo (soprattutto lungo la costa adriatica) e la promozione di modelli tardo antichi e paleocristiani esercitata dal papato, istituzione in piena ascesa politica ed economica.\nOreficeria barbarica.\nFu in particolare in oreficeria che vennero raggiunti i migliori risultati artistici, con notevoli apporti originali. Le principali produzioni riguardano fibule, diademi, else, fibbie di cinturoni.\nUn primo stile, detto \"policromo\", risale agli Unni e trovava dei precedenti nelle popolazioni stanziate sul Mar Nero. Si contraddistingue dall'uso di pietre levigate (spesso rosse come granati e almandini), incastonate nell'oro, sia isolate, sia a distanze ravvicinate, ricoprendo quasi l'intera superficie con sottili strisce di metallo prezioso tra un castone e l'altro. Nella seconda met\u00e0 del V secolo questa tecnica raggiunse un apice all'epoca di Childerico I e pi\u00f9 o meno contemporaneamente si diffuse anche in Italia e Spagna tramite i goti. In Spagna le forme usate furono meno elaborate e meno ricche. Questa tecnica, oltre all'ampia diffusione, ebbe una vita molto lunga, essendo usata ancora dai Franchi e dai Longobardi nel VII secolo.\nUn secondo stile \u00e8 quello \"animalistico\", che venne portato ad alti livelli nel bacino del Mare del Nord e nella Scandinavia, prima di diffondersi in tutta Europa. I manufatti tipici in questo stile sono fibbie e guarnizioni varie ed hanno analogia con produzioni simili in province romane quali la Britannia e la Pannonia. In queste opere le figure geometriche invadono tutta la superficie ed a seconda dei risultati si hanno due sottodivisioni:\nOltre che in oreficeria motivi simili vennero sviluppati nella scultura in pietra e nei manoscritti miniati dei monasteri, soprattutto nelle \"pagine tappeto\" prodotte nel VII secolo nelle isole britanniche.\nArte longobarda.\nI Longobardi giunsero in Italia nel 568, passando dal Friuli sotto la guida di re Alboino. Velocemente conquistarono ampi territori, anche per la poca resistenza operata dalle citt\u00e0 (Milano nel 569, Pavia, eretta a capitale del regno longobardo, nel 572). A partire dal 643 (Editto di Rotari) le leggi longobarde integrarono il diritto romano, che continu\u00f2 a essere applicato ai soli sudditi romanici. I territori conquistati, divisi dalla sottile striscia di territori pontifici dal Ducato romano all'Esarcato di Ravenna e con l'esclusione degli avamposti bizantini, si distinguevano in una parte a nord pi\u00f9 compatta (la Langobardia Maior) ed una a sud divisa in due ducati maggiormente autonomi (la Langobardia Minor).\nOreficeria e lavorazione dei metalli.\nGi\u00e0 prima della discesa in Italia la principale espressione artistica dei longobardi \u00e8 quella legata all'oreficeria, e fonde le tradizioni germaniche con influenze tardo romane. Risalgono a questo iniziale periodo le crocette in lamina d'oro sbalzate, che negli esemplari pi\u00f9 antichi presentano figure di animali stilizzati ma riconoscibili, mentre in seguito sono decorate da intricati elementi vegetali all'interno dei quali compaiono talvolta figurine zoomorfe. Nel VII secolo si aggiunsero anche i primi esempi di monetazione ed alcuni anelli-sigillo con testine umane e lettere latine. Rientrano nella produzione di alto livello le croci gemmate, come la Croce di Agilulfo, al Museo e tesoro del duomo di Monza (inizio del VII secolo), o l'Evangeliario di Teodolinda.\nGrazie a corredi funebri ritrovati, si \u00e8 venuti a conoscenza di grandi scudi da parata in legno ricoperto di cuoio, sui quali potevano venir applicate sagome in bronzo: per esempio nello scudo di Stabio (Historisches Museum di Berna) erano state usate figurine di animali e figure equestri, di immediato e raffinato dinamismo senza precedenti. Talvolta si cercava di recuperare modelli classici, come nella lastra frontale di elmo della Valdinievole, detta \"Lamina di re Agilulfo\".\nArchitettura.\nIl centro pi\u00f9 importante della cultura longobarda fu Pavia, capitale del loro regno, dove per\u00f2 la maggior parte degli edifici eretti tra il VII e l'VIII secolo \u00e8 andata distrutta o ha subito modifiche radicali tra l'XI e il XII secolo. Restano tracce nella cripta della chiesa di Sant'Eusebio che, sebbene rimaneggiata nell'epoca romanica, mostra ancora dei rarissimi capitelli, senz'altro dall'aspetto grezzo, ma fondamentali per capire l'allontanamento dall'arte classica, con forme originali desunte dall'oreficeria. Forse addirittura in antico erano ricoperti da paste vitree o grosse pietre colorate, come enormi gioielli.\nIl monumento longobardo pi\u00f9 famoso e meglio conservato si trova comunque a Cividale del Friuli, ed \u00e8 il cosiddetto Tempietto longobardo, edificato verso la met\u00e0 dell'VIII secolo. \u00c8 composto da un'aula a base quadrata e la parte pi\u00f9 interessante \u00e8 il \"fregio\" al livello superiore, dove si trovano otto figure a rilievo di sante, in stucco, eccezionalmente ben conservate: le loro monumentali figure sono da collegare ai modelli classici, riletti secondo la cultura longobarda. I panneggi delle vesti riccamente decorate hanno un andamento accentuatamente rettilineo, e ricordano i modelli bizantini.\nIl tempietto \u00e8 particolarmente importante perch\u00e9 segna la convivenza di motivi prettamente longobardi (nei fregi per esempio) e una ripresa dei modelli classici, creando una sorta di continuit\u00e0 aulico ininterrotto tra l'arte classica, l'arte longobarda e l'arte carolingia (nei cui antieri lavorarono spesso maestranze longobarde, come a Brescia) e ottoniana.\nUn importante esempio di architettura nella Langobardia Minor \u00e8 la chiesa di Santa Sofia di Benevento, fondata nel 760, nella quale restano anche importanti affreschi dell'epoca.\nScultura.\nI migliori esempi di scultura longobarda si trovano a Cividale del Friuli ed a Pavia. Nel Museo Civico Malaspina di Pavia sono conservati due plutei dell'inizio dell'VIII secolo. Entro elaborate cornici con tralci ed elementi vegetali sono raffigurati dei pavoni che si abbeverano a una fonte sormontata dalla croce e dei draghi marini davanti all'albero della vita. Presentano un rilievo bidimensionale staccato incisivamente dal fondo, con un effetto calligrafico incisivo, che opera una stilizzazione altamente simbolica. Durante la cosiddetta Rinascenza liutprandea fu scolpito l'altare del duca Rachis, con le quattro facce laterali che presentano figure fortemente bidimensionali, come un disegno a rilievo. Questo effetto, assieme alla marcata stilizzazione delle figure e il senso calligrafico, fa assomigliare l'altare pi\u00f9 ad un monumentale cofanetto eburneo.\nPittura.\nTra le scarse testimonianze di pittura di et\u00e0 longobarda sopravvissute fino a oggi spiccano i cicli di affreschi del Maestro di Castelseprio, nella Langobardia Maior, e quelli di Santa Sofia a Benevento e della Grotta di San Michele a Olevano sul Tusciano.\nLa rinascita carolingia.\nUno dei momenti pi\u00f9 significativi dell'arte alto medievale \u00e8 il IX secolo, durante il quale si sviluppa l'arte legata alla corte di Carlo Magno, caratterizzata dalla volont\u00e0 di riaffermare la continuit\u00e0 con l'arte classica, per coerenza con l'idea di ispirarsi alla grandezza di Roma. Sin dall'epoca si us\u00f2 il termine \"renovatio\", un recupero consapevole, che per\u00f2 seppe prendere il meglio del sapere artistico di innumerevoli influenze e convogliarlo nei fini di legittimazione e celebrazione dell'Impero. Fortissima \u00e8 anche l'importanza data alla religione, con la fondazione di numerosi monasteri in tutta Europa: da essi nacque la propulsione della nuova cultura e divennero pilastri portanti dell'amministrazione del territorio.\nArchitettura.\nPer la prima volta dall'epoca paleocristiana si poterono iniziare edifici di dimensioni monumentali e fabbriche grandiose: in quarantasei anni di regno di Carlo vennero iniziati, e in gran parte completati, qualcosa come 75 palazzi, sette cattedrali e ben 232 monasteri. L'esempio pi\u00f9 illustre \u00e8 il complesso palaziale di Aquisgrana, ispirato al Palazzo del Laterano romano, dove resta la magnifica Cappella Palatina, la cui planimetria a pianta centrale con alta cupola ricalca esempi di edifici paleocristiani (San Lorenzo a Milano), bizantini (San Vitale a Ravenna) e longobardi (chiesa di Santa Maria alle Pertiche a Pavia, che ispir\u00f2 lo sviluppo in verticale del corpo centrale).\nIl punto di partenza quindi era sempre l'architettura classica, anche se veniva profondamente reinterpretata come a Lorsch, ma garantiva una solenne monumentalit\u00e0 agli edifici, come nella porta monumentale dell'Abbazia di Lorsch, somigliante per alcuni aspetti all'Arco di Costantino. Una rivoluzione fu l'introduzione della Westwerk (letteralmente \"corpo occidentale\"), cio\u00e8 di un edificio a pi\u00f9 piani collocato davanti all'ingresso delle chiese pi\u00f9 importanti, dove per la prima volta si pose il problema di creare una facciata monumentale.\nPittura.\nLa quasi totalit\u00e0 delle pitture monumentali legate alla committenza imperiale \u00e8 andata perduta, per cui i rarissimi esempi di opere rimaste rivestono una grande importanza. Tra questi, uno dei pi\u00f9 interessanti, \u00e8 rappresentato dagli affreschi della cripta di Saint Germain d'Auxerre, databili tra l'847 e l'857, dove \u00e8 interessante notare come il pittore sia attento alla dinamica delle figure, ritraendo con verosimiglianza i gesti e le espressioni facciali, ma lasci lo sfondo vagamente indeterminato, con dimensioni e prospettiva incongruenti.\nMa la maggior parte delle testimonianze di pittura murale carolingia sono concentrate nell'arco alpino tra l'Italia e la Svizzera: nel monastero di San Giovanni della Val M\u00fcstair (ciclo di affreschi con \"Storie dell'Antico e Nuovo Testamento\", dell'830 circa), nella chiesa di San Benedetto a Malles (con due ritratti idealizzati dei fondatori) e nella Chiesa di San Procolo a Naturno (sempre del IX secolo, con affreschi dal linearismo bidimensionale, che ricordano la sintesi di alcune miniature o la scultura longobarda del secolo precedente).\nEnigmatica \u00e8 l'attribuzione al periodo carolingio di un ciclo di importantissimi affreschi ritrovati nella chiesa di Santa Maria foris portas a Castelseprio, forse di un autore bizantino in fuga da Costantinopoli durante l'iconoclastia.\nMiniatura.\nSe le opere di pittura murale carolingie sono molto scarse, ci sono pervenuti numerosi e splendidi manoscritti miniati dell'epoca, che testimoniano la vitalit\u00e0 artistica dell'epoca nelle arti pittoriche. Il libro rivest\u00ec un'importanza fondamentale nell'organizzazione dell'Impero, essendo veicolo delle leggi scritte e del recupero del sapere antico. Per questo gli imperatori stessi furono grandi committenti di opere librarie, che in questo periodo raggiunsero un vertice per qualit\u00e0 e rilevanza, con una svolta stilistica rispetto all'VIII secolo. Tra le varie fasi si individuano quella dell'introduzione delle lettere istoriate, (scuola di Corbie, fine dell'VIII secolo), quella della riproduzione dei caratteri stilistici dell'arte antica (Evangeliario dell'Incoronazione, inizio del IX secolo), quella dell'innovativa vitalit\u00e0 espressiva (scuola di Reims, Vangeli di Ebbone e Salterio di Utrecht).\nScultura e oreficeria.\nAnche la produzione di oreficerie e di oggetti preziosi in genere ebbe un picco durante la \"rinascenza carolingia\", grazie anche alle immense ricchezze accumulate delle vittoriose campagne militari.\nNel caso di copertine per libri in avorio, queste erano prodotte negli stessi monasteri dove si trovavano gli \"scriptoria\" per la miniatura, e avevano caratteri iconografici e stilistici vicini a quelli delle miniature stesse. Importante era la loro funzione illustrativa verso il popolo, essendo mostrate durante le ostensioni dei libri sacri. Restano tra i capolavori di quel periodo le due copertine dell'Evangeliario di Lorsch, dell'810 circa, che presentano affinit\u00e0 con le plache della cattedra vescovile di Massimiano a Ravenna, o la coperta del salterio dell'epoca di Carlo il Calvo (870 circa), dove si raggiunse nell'intaglio dell'avorio la morbidezza e rotondit\u00e0 della cera molle, con una vivacit\u00e0 delle scene che ricorda il Salterio di Utrecht.\nPer quanto riguarda l'oreficeria, un capolavoro assoluto \u00e8 l'altare di Sant'Ambrogio, conservato magnificamente intatto presso la basilica di Milano. Le placche con le \"storie di Cristo\" sono decorate con uno stile repentino e \"nervoso\", ancora collegabile con la scuola di Reims, con numerose linee spezzate che rifrangono la luce sull'oro e creano un riverbero scintillante. Le placche con le \"storie di Sant'Ambrogio\", pi\u00f9 austere ed essenziali, mostrano invece una lettura pi\u00f9 concatenata, come in un unico racconto, con una scelta dei temi molto attenta alle posizioni ideologiche e politiche dell'arcivescovo Angilberto II.\nArte ottoniana.\nLa crisi del regno carolingio, culminata nella deposizione di Carlo il Grosso nell'887, port\u00f2 alla definitiva frammentazione territoriale e amministrativa del Sacro Romano Impero. Nell'area germanica, definita anche Regno Teutonico, l'anarchia feudale fu interrotta solo dopo l'elezione di Enrico I, primo sovrano della Dinastia ottoniana, che riusc\u00ec ad imporsi anche perch\u00e9 riusc\u00ec a fermare una prima incursione dei temutissimi ungari. In questa linea fu fondamentale il ruolo svolto (non solo in area germanica ma anche nel Regno d'Italia) dal figlio Ottone I di Sassonia che nel 955 presso Lechfeld annient\u00f2 definitivamente gli ungari; a partire da Ottone I, l'eredit\u00e0 culturale di Carlo Magno venne riutilizzata dagli imperatori successivi, il concetto della sacralit\u00e0 del sovrano sar\u00e0 non solo ripreso ma addirittura potenziato al massimo, anche per l'influsso dell'ideologia bizantina che in questo periodo penetrava all'interno del regno teutonico; contatti fondamentali vi erano stati per il matrimonio contratto tra Ottone II, figlio di Ottone I, e la principessa bizantina Teofano, nipote dell'imperatore Giovanni I Zimisce.\nGli oggetti del potere del sovrano, le suppellettili degne della sua carica (scettri, corone, mantelli... i cosiddetti \"regalia\") gli arredi del palazzo reale e liturgici si caricarono tutti di una forte carica sacrale, ben percepita dai sudditi del regno, citiamo allora la corona del Sacro Romano Impero, fatta d'oro e impreziosita da gemme e smalti, oppure il mantello di consacrazione di Enrico II di Baviera conservato a Bamberga.\nProprio come i sovrani carolingi, anche quelli ottoniani furono instancabili fondatori di grandi edifici ecclesiastici (abbazie, cattedrali) che si distinguono per un corpo occidentale (\"Westwerk\") contrapposto al coro riservato all'imperatore. Proprio gli alti dignitari ecclesiastici furono i pi\u00f9 stretti collaboratori dei sovrani, come Brunone, fratello di Ottone I e arcivescovo di Colonia, Egberto, arcivescovo di Treviri e cancelliere di Ottone II, Bernoardo di Hildesheim, fino a Gerberto d'Aurillac, precettore di Ottone III e quindi Papa col nome di Silvestro II.\nNon si posseggono esempi sufficienti per valutare interamente la produzione pittorica ottoniana, ma abbiamo un intero ciclo di affreschi con scene della vita di Cristo presso la chiesa di San Giorgio a Oberzell, sull'isola di Reichenau. Analogamente alla situazione carolingia sono rimasti un gran numero di codici miniati, i pi\u00f9 importanti sono certo quelli prodotti dallo \"scriptorium\" dell'Abbazia di Reichenau, posta su di un'isola in un'area strategica sul lago di Costanza, quindi a met\u00e0 tra Germania e Italia.\nImportantissimi furono i risultati raggiunti dall'architettura in et\u00e0 ottoniana, proprio in area germanica si possono vedere (analogamente a quanto succede in Normandia) i primi preludi al romanico che si espanse successivamente in tutta Europa; l'unico \"exemplum\" di cattedrale ottoniana edificata prima dell'anno 1000 \u00e8 San Ciriaco a Gernrode che gi\u00e0 presenta elementi innovativi: l'ispessimento della muratura, le arcate semicieche all'interno di gallerie sulla navata centrale (quindi decorazione delle pareti in maniera pi\u00f9 plastica), muro retto sia da colonne che da pilastri.\nAnche a Magdeburgo, citt\u00e0 scelta direttamente da Ottone I come centro del potere, era presente una cattedrale d'impianto basilicale con doppio transetto che tuttavia venne distrutta da un duplice incendio."}
{"id": "619361", "revid": "1258506", "url": "https://it.wikipedia.org/wiki?curid=619361", "title": "Vincitori del Palio sbandieratori di Asti", "text": "Elenco delle vittorie del Palio degli sbandieratori di Asti.\nDal 1998 \u00e8 stato istituito anche il premio per i musici, che, a partire dal 2011, consiste in un paliotto simile a quello assegnato agli sbandieratori. Inoltre, a partire dal 2011 viene assegnato anche il premio della critica.\nMaestri/Autori del Paliotto.\n1977 R.A Borgo Santa Maria Nuova (Sbandieratori)\n1978 R.A Borgo Santa Maria Nuova (Sbandieratori)\n1979 R.A Rione Santa Caterina (Sbandieratori)\n1980 R.A Borgo Torretta NSL (Sbandieratori) \n1981 R.A San Pietro (Sbandieratori)\n1982 R.A Rione Santa Caterina (Sbandieratori) \n1983 R.A Borgo Viatosto (Sbandieratori)\n1984 R.A Borgo Torretta NSL (Sbandieratori)\n1985 Pasquale \"Lino\" Famiglietti (Sbandieratori)\n1986 Giovanni Peracchio (Sbandieratori)\n1987 Angelo Mione (Sbandieratori)\n1988 Francesco Campa (Sbandieratori)\n1989 Lorenzo Ferrero (Sbandieratori)\n1990 Marilena Cerrato (Sbandieratori)\n1991 Fiorella Graglia (Sbandieratori)\n1992 Fiorella Graglia (Sbandieratori)\n1993 Lorenzo Ferrero (Sbandieratori)\n1994 Fiorella Graglia (Sbandieratori)\n1995 Fiorella Graglia (Sbandieratori)\n1996 Fiorella Graglia (Sbandieratori)\n1997 Davide Chicarella/Luca Mazzei (Sbandieratori)\n1998 Roberto Ilengo (Sbandieratori)\n1999 Fiorella Graglia (Sbandieratori)\n2000 Fiorella Graglia (Sbandieratori)\n2001 Carlo Quaglia (Sbandieratori) \n2002 Filippo Pinsoglio (Sbandieratori)\n2003 Valter Piccolo (Sbandieratori)\n2004 Ottavia Boano Baussano (Sbandieratori)\n2005 Valter Spessa (Sbandieratori)\n2006 Luana Zoccarato (Sbandieratori)\n2007 Elena Barberis/Letizia Cognasso (Sbandieratori)\n2008 Virginia Mussa/Sara Zecchino (Sbandieratori)\n2009 Luana Zoccarato (Sbandieratori)\n2010 Filippo Pinsoglio (Sbandieratori)\n2011 Martina Cerrato (Sbandieratori/Musici)\n2012 Francesco Ragni (Sbandieratori/Musici)\nFrancesca Dutto (Coreografia)\n2013 Stefania Carretta (Sbandieratori)\nFilippo Pinsoglio (Musici)\nFrancesco Geraci (Coreografia)\n2014 Luca Gippa (Sbandieratori)\nFabiana Grasso (Musici)\n2015 Antonio Giuntoli (Sbandieratori/Musici)\n2016 Giovanni Canina (Sbandieratori/Musici)\n2017 Viviana Gonella (Sbandieratori/Musici)\n2018 Marisa Garramone (Sbandieratori/Musici)\n2019 Luca Gippa (Sbandieratori/Musici)"}
{"id": "619367", "revid": "767487", "url": "https://it.wikipedia.org/wiki?curid=619367", "title": "L'amore in citt\u00e0", "text": "L'amore in citt\u00e0 \u00e8 un film ideato da Cesare Zavattini, suddiviso in sei episodi diretti dai registi Michelangelo Antonioni, Federico Fellini, Alberto Lattuada, Carlo Lizzani, Francesco Maselli, Dino Risi e Cesare Zavattini.\nTrama.\nIl film \u00e8 il primo di una serie di film-inchiesta creati da Cesare Zavattini. Si compone di sei storie/episodi che dovrebbero documentare il reale usando attori non professionisti che interpretano i loro ruoli nella vita. "}
{"id": "619379", "revid": "486946", "url": "https://it.wikipedia.org/wiki?curid=619379", "title": "K 238", "text": ""}
{"id": "619381", "revid": "1272592", "url": "https://it.wikipedia.org/wiki?curid=619381", "title": "Andrea Alberti", "text": ""}
{"id": "619382", "revid": "1989456", "url": "https://it.wikipedia.org/wiki?curid=619382", "title": "I clowns", "text": "I clowns \u00e8 un documentario televisivo del 1970 diretto da Federico Fellini.\nTrama.\nIl film inizia con un ricordo semi-autobiografico di quando Fellini era bambino. Attratto dall'arrivo del circo, il fanciullo si reca per la prima volta a vedere lo spettacolo ma ne rimane turbato, soprattutto nel momento in cui compaiono in scena i pagliacci. \nDa questa specie di \"trauma\", il regista decide di intraprendere un reportage in tutta Europa per comprendere e analizzare la figura professionale e storica del clown. \nProduzione.\nSeguendo lo stesso schema di \"Block-notes di un regista\", la RAI affid\u00f2 a Fellini un documentario da trasmettere in prima serata nel periodo natalizio. \nInizialmente, Zapponi e il cineasta avevano previsto la partecipazione di Charlie Chaplin ma il progetto sfum\u00f2 per problemi di budget. \nDurante le riprese, Fellini ebbe l'idea di girare un lungometraggio \"frammentato\" sulla Capitale, seguendo quindi la scia de \"I Clowns\". Nacque cos\u00ec il soggetto di \"Roma\", affidato sempre al produttore Scardamaglia.\nDistribuzione.\nIl film venne presentato il 30 agosto alla 31\u00aa edizione del Festival di Venezia. \nVenne trasmesso in prima visione televisiva sul Primo Canale della Rai il 25 dicembre 1970, in bianco e nero; due giorni dopo inizi\u00f2 la distribuzione nelle sale cinematografiche nella sua versione originale a colori.\nNel 1977 venne riedito in coppia con l'episodio di \"Tre passi nel delirio\" \"Toby Dammit\", col titolo \"2 Fellini 2\"; in questa versione la voce di Fellini \u00e8 doppiata da Gigi Proietti.\nNel 2019 fu restaurato dalla Cineteca di Bologna e proposto nella retrospettiva \"Il Cinema Ritrovato\".\nAccoglienza.\nGuglielmo Biraghi del \"Messaggero\" scrisse una recensione sottolineando come nel film ci fossero numerosi richiami auto-referenziali, una sorta di costante creativa tipica di Fellini. \nGiovanni Grazzini sul \"Corriere della Sera\" apprezz\u00f2 moltissimo la prima parte della pellicola, rimarcando come \u00abcon mirabile purezza d'immagine e inimitabile forza icastica, accomuna nel ricordo la meraviglia per la gente del circo e lo stupore per i personaggi deformi della sua provincia natale.\u00bb\nPhilip French del quotidiano inglese \"The Guardian\" lod\u00f2 il documentario descrivendolo come un racconto \u00abfantasioso sulla storia e la natura di un'arte morente\u00bb. Secondo il critico inglese, fu anche una anticipazione tematica di \"Amarcord\".\nRiconoscimenti.\n1970 - Mostra internazionale d'arte cinematografica\n1971 - Nastro d'argento\n1971 - David di Donatello\n1971 - National Board of Review"}
{"id": "619383", "revid": "123372947", "url": "https://it.wikipedia.org/wiki?curid=619383", "title": "Borgo Partenope", "text": "Borgo Partenope, anticamente chiamata Torzano (\"Turzanu\" in dialetto locale), \u00e8 uno dei casali cosentini oggi frazione del comune di Cosenza. \u00c8 situato su una collina a sud-est della citt\u00e0, a 507 metri s.l.m. e conta oggi approssimativamente 201 abitanti.\nStoria.\nIl periodo storico certo inizia con il X secolo, quando Cosenza venne invasa varie volte dai Saraceni ed i suoi abitanti lasciarono la citt\u00e0 per trovare rifugio sulle colline circostanti. \nSul finire del sec. XII molti abitanti di Vico Turzano avrebbero sostenuto il progetto religioso florense, concepito e spiritualmente capeggiato dall'abate Gioacchino da Fiore. La chiesa di San Nicola dei Bottuli fu assegnata ai florensi con tutte le sue pertinenze, molto estese, che andavano, verosimilmente, dalla confluenza dei torrenti Ispica e Cardone fino alla Croce di Tignano. \nNel '500 vi nacque l'astronomo Rutilio Benincasa, filosofo, matematico e astronomo, autore dell'Almanacco Perpetuo. Alcuni indicano Torzano come luogo di nascita del pittore cinquecentesco Pietro Negroni, anche se pi\u00f9 recenti studi accreditano invece a San Marco Argentano.\nDurante la sua storia il paese venne danneggiato varie volte da forti terremoti, tra cui quelli del 1184, 1638, 1783, del 1854, e del 1905.\nTorzano faceva parte insieme a Sant'Ippolito del comune di Pietrafitta, ma alla fine dell'Ottocento i due paesi diventarono frazioni di Cosenza. Agli inizi del Novecento il paese cambi\u00f2 nome in \"Borgo Partenope\", in onore del comitato napoletano che port\u00f2 aiuti al paese distrutto dal terremoto del 1905."}
{"id": "619384", "revid": "599013", "url": "https://it.wikipedia.org/wiki?curid=619384", "title": "Mustazzoli", "text": "I mustazzoli sono dolci tipici del Salento (Puglia meridionale), della Calabria e della Sicilia, a base di farina, zucchero, mandorle, limone, cannella, miele ed altri aromi. A volte sono ricoperti da una leggera glassa a base di cioccolato. \u00c8 tra i prodotti agroalimentari tradizionali siciliani riconosciuti dal ministero delle Risorse agricole.\nIl termine \"mustazzoli\" deriva dal latino \"mustaceus\" ed \u00e8 preda di varie paretimologie. Alcuni lo fanno derivare dal latino \"mustum\", legato all'uso nelle antiche ricette contadine del mosto, col quale venivano preparati per essere pi\u00f9 dolci., altri da \"mustax\", cio\u00e8 alloro. In origine si preparava il \"mustaceum\", una focaccia per le nozze, un dolce avvolto in foglie di alloro che dava aroma durante la cottura. Da qui il proverbio \"loreolam in mustace quaerere\", ovvero: cercare inutilmente nella focaccia le foglie di alloro che si erano bruciate nel forno. Un'altra origine potrebbe derivare dal greco antico \"\u03bc\u03ac\u03c3\u03c4\u03b1\u03be (m\u00e1stax)\" che significa bocconcini, affine a \"\u03bc\u03b1\u03c3\u03c4\u03ac\u03b6\u03c9 (mast\u00e1z\u014d)\" che significa masticare o mangiare.\nI mustazzoli sono noti anche come: \"mustaccioli\", \"zozzi\" (a causa della glassa al cioccolato sulla superficie), \"mostaccioli\", \"mustazzueli\", \"bisquetti\", \"pisquetti\", \"mustazz\u00f2li \u2018nnasparati\", \"scagli\u00f2zzi\", \"sc\u00e0iezzuli\", \"castagnette\".\nAspetto e varianti.\nL'impasto dei mustazzoli \u00e8 costituito da vino cotto, ovvero sciroppo di fichi secchi che non ha nulla in comune con il prodotto che porta lo stesso nome ma ottenuto dal mosto d'uva cotto, buccia d'agrumi, mandorle, miele, cannella, talvolta cotognata, granella di nocciole, cioccolata, frutta candita. Gli ingredienti devono riposare per qualche ora prima di essere lavorati a forma di piccoli biscotti alti e irregolari e poi cotti in forno, il prodotto viene poi ricoperto di glassa di zucchero e cacao. I mustazzoli hanno la caratteristica di essere molto croccanti, solo con l'aggiunta del burro, della margarina o dello strutto nell'impasto, si ottiene un prodotto molto pi\u00f9 morbido e friabile ma che si discosta dalla ricetta tradizionale.\nAd Avigliano vi si trovano i taralli glassati aromatizzati all'anice detti \"mustazzuol\"' o \"mstazzuol\".\nStoria.\nI mustazzoli hanno origini magnogreche o romane, essendo citati da Teocrito fra IV e III secolo a.c. e da Catone il Censore nel secolo successivo. Era una tipica abitudine, ancora oggi in vita, cuocere e consumare questi dolci durante le ricorrenze e le feste sacre. Secondo la tradizione questi particolari biscotti potevano essere modellati in varie forme: per la tradizione cristiana forme di pesce e di uccello; per quella pagana forme di donna, serpente o lettere. In Sicilia dal settecento e fino a qualche decennio fa era una produzione tipica delle suore dei conventi di clausura.\nMolte regioni rivendicano la paternit\u00e0 di questo biscotto, \u00e8 usato tantissimo infatti in Puglia, in Sardegna, in Calabria, in Sicilia, nel Lazio, in Campania e in Lombardia."}
{"id": "619385", "revid": "124482732", "url": "https://it.wikipedia.org/wiki?curid=619385", "title": "Serie D 2002-2003", "text": "La Serie D 2002-2003 \u00e8 stata la 55\u00aa edizione del campionato di categoria. \nStagione.\nNovit\u00e0.\nDa questa stagione vennero introdotti i play-off (cui presero parte le squadre classificate dal secondo al quarto posto di ogni girone) e i play-out (cui presero parte le squadre classificate dal tredicesimo al sedicesimo posto di ogni girone). Mentre i play-out determinavano le squadre da retrocere, i play-off avevano come scopo quello di stilare una graduatoria che sarebbe poi stata contemplata in caso di ripescaggi.\nAggiornamenti.\nIl , il e il , cos\u00ec come la neoretrocessa , vengono ripescate in Serie C2 a completamento di organico.&lt;br&gt;\nLa non si iscrive al campionato per problemi finanziari.&lt;br&gt;\nLa squadra vincitrice dell'Eccellenza calabra, la Libertas Rosarno, non si iscrive al campionato. Al suo posto viene ammessa la seconda classificata, la Deliese, che si iscrive con il nome di Delianuova.\nPer far fronte a tale carenza di organico vengo ripescate dalla scorsa Serie D il , il Versilia 98 e l', mentre dall'Eccellenza salgono il Massa Lombarda, il ed il .&lt;br&gt;\nInoltre avvengono i seguenti cambi di denominazione sociale:\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nPoule scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "619388", "revid": "125071522", "url": "https://it.wikipedia.org/wiki?curid=619388", "title": "Matt Dillon", "text": "Ha partecipato a molti film di successo tra cui \"Giovani guerrieri\" (1979), \"I ragazzi della 56\u00aa strada\" (1983), \"Rusty il selvaggio\" (1983), \"Drugstore Cowboy\" (1989), \"Mister Wonderful\" (1993), \"Da morire\" (1995), \"Crash - Contatto fisico\" (2004), per cui \u00e8 stato candidato all'Oscar al miglior attore non protagonista, e \"Sunlight Jr. - Sognando la felicit\u00e0\" (2013).\nBiografia.\nDillon nasce a New Rochelle (New York) il 18 febbraio 1964, figlio di immigrati irlandesi. Inizia la carriera nella prima met\u00e0 degli anni ottanta e appare nei film \"I ragazzi della 56\u00aa strada\" e \"Rusty il selvaggio\", entrambi diretti nel 1983 da Francis Ford Coppola.\nRecita in commedie come \"I maledetti di Broadway\" (1989), \"In &amp; Out\" (1997) e \"Tutti pazzi per Mary\" (1998), e in film drammatici, come \"Paura\" (1986), \"Factotum\" (2005), nel ruolo di Henry Chinaski (alter ego letterario di Charles Bukowski) e \"Crash - Contatto fisico\" (2004), che gli vale una candidatura per il premio Oscar al miglior attore non protagonista (per lo stesso film vince l'Independent Spirit Awards).\nNel 2002 esordisce alla regia con il film \"City of Ghosts\". Nel 2006 vince il premio Donostia al festival internazionale del cinema di San Sebasti\u00e1n. \nAnche il fratello Kevin \u00e8 attore.\n\u00c8 stato fidanzato dal 1995 al 1999 con l'attrice Cameron Diaz, sua partner nel film \"Tutti pazzi per Mary\".\nHa inoltre partecipato al video musicale \"Fairytale of New York\" della band irlandese The Pogues.\nDoppiatori italiani.\nNelle versioni in italiano dei suoi film, Matt Dillon \u00e8 stato doppiato da:\nDa doppiatore \u00e8 sostituito da:"}
{"id": "619390", "revid": "8596", "url": "https://it.wikipedia.org/wiki?curid=619390", "title": "Casanova (Fellini)", "text": ""}
{"id": "619392", "revid": "287204", "url": "https://it.wikipedia.org/wiki?curid=619392", "title": "Concerto per pianoforte e orchestra n. 6 (Mozart)", "text": "Il concerto per pianoforte e orchestra n. 6 K 238, non risulta essere stato commissionato, ma probabilmente lo stesso Mozart lo compose per se stesso o lo destin\u00f2 a qualche allieva o alla sorella.\nComposto nel 1776, assieme al K 242, al K 246 e al K 271 (legati per\u00f2 ad una committenza), risente dell'influenza del gusto francese e salisburghese, e forse anche dei \"Sei Concerti Op. 13\" di Johann Christian Bach.\nSin dalle prime battute, il concerto K 238 dimostra un carattere tranquillo, in cui prevale l'andamento cantabile sulla ricerca del virtuosismo. L\"andante un poco adagio\" si rif\u00e0 alla struttura della sonata bipartita, attraverso la presenza di due parti bilanciate tra loro ma allo stesso tempo contrapposte. Il terzo tempo, invece \u00e8 nello stile francese del rondeau, e vede il succedersi del tema, di tre episodi intermedi e delle riprese, con l'orchestra che finalmente assume un ruolo pi\u00f9 importante nei confronti del solista. \nLa mancata ricerca di virtuosismo si ripercuote anche nella conclusione del concerto, che termina con un \"piano\", dopo l'ultima esposizione del tema eseguita dall'orchestra, privata dell'apporto del solista.\nDopo la prima esecuzione del compositore il 4 ottobre 1777 a Monaco di Baviera, il 13 febbraio 1778 viene eseguita da Wolfgang nella casa di Christian Cannabich a Mannheim. "}
{"id": "619395", "revid": "36426", "url": "https://it.wikipedia.org/wiki?curid=619395", "title": "Palazzo Diomede Carafa", "text": "Il palazzo Diomede Carafa \u00e8 un palazzo monumentale di Napoli edificato nel XV secolo lungo il decumano inferiore.\nStoria.\nIl palazzo venne fondato nel XV secolo da Diomede Carafa primo conte di Maddaloni con lo scopo di ospitare i reperti dell'antichit\u00e0 rinvenuti nella citt\u00e0, ricostruendo sostanzialmente un preesistente edificio medievale probabilmente sempre appartenente alla famiglia Carafa. La ricostruzione fu quindi completata nel 1466 ed \u00e8 testimoniata anche da un'epigrafe latina sul cortile d'onore: \nSecondo il Chiarini, che riprese notizie di Bernardo De Dominici, il progetto del palazzo medievale preesistente appartiene a Masuccio Primo, mentre nell'attribuzione del progetto del palazzo vengono avanzate tuttavia anche altre teorie, tra le quali si ipotizza che la paternit\u00e0 dell'opera sia da ricondurre ad Angelo Aniello Fiore, scultore e architetto a cui si deve il progetto del palazzo Petrucci, con il quale ci sono diverse analogie architettoniche, e che lavor\u00f2 con i Carafa per lungo tempo e che realizz\u00f2 per loro un sepolcro alla famiglia nella chiesa di San Domenico Maggiore.\nIl palazzo successivamente pass\u00f2 al figlio di Diomede e ancora dopo, poich\u00e9 i conti di Maddaloni non ebbero eredi, divenne propriet\u00e0 del ramo dei Carafa di Columbrano, che lo ristrutturarono riportandolo ai vecchi splendori dopo anni di abbandono. Dopo la morte della duchessa Faustina Pignatelli, moglie di Francesco Carafa di Columbrano, il palazzo ritorn\u00f2 di nuovo nell'oblio e nel 1815 venne acquistato dai Santangelo che lo adibirono a museo privato.\nDescrizione.\nIl palazzo \u00e8 un \"palazzo a blocco\" privo di partizioni verticali ed interamente rivestito da bugne in tufo giallo e pietra grigia che si alternano tra loro, di gusto ancora medievale.\nLa facciata si caratterizza anche per le finestre trabeate del piano secondo \"nobile\" e per il grande portale quadrato in marmo bianco, tipico del rinascimento napoletano nonch\u00e9 simile a quello di palazzo Petrucci. Il portale presenta una corona rotonda di foglie di alloro che sporge sul piano liscio dell'architrave mentre pi\u00f9 sopra, nella fascia centrale della trabeazione sono presenti del fregi che riportano i simboli della famiglia Carafa, gli stemmi familiari e la stadera, che si ripetono anche sui dodici battenti del portone ligneo quattrocentesco sottostante mentre agli angoli interni del portale sono due \"angeli reggenti lo scudo familiare\". La trabeazione \u00e8 sorretta da mensole laterali e sostiene sulla cornice busti che raffigurerebbero gli imperatori \"Claudio\" e \"Vespasiano\", mentre al centro si apre una nicchia con la statua di \"Ercole\". Sui due vertici alti dell'edificio, infine, sono scolpiti agli spigoli della facciata principale i volti di \"Diomede Carafa\" e di sua moglie.\nL'interno vedeva un cospicuo numero di statue e rilievi che decoravano le pareti del cortile e della scalinata: di queste sono rimasti solo alcuni fregi lungo lo scalone e lo stemma nobiliare in alto nella parete di fondo, sotto il quale \u00e8 il resto di un affresco entro una nicchia. Sulla sinistra del cortile dopo l'androne si apre lo scalone di accesso, mentre lungo la facciata interna si scoprono sotto l'intonacatura gli archi a tutto sesto con colonne ottagonali, elementi che rimandano al palazzo medievale preesistente e che sono riconducibili allo stile del cortile del Maschio Angioino.\nNel cortile del palazzo \u00e8 custodita inoltre la copia in terracotta della \"Testa di cavallo\" bronzea, parte di un monumento equestre che Donatello non ultim\u00f2 mai per il re Alfonso V d'Aragona. La scultura donatelliana rimase in loco fino al 1809, quando l'ultimo principe Carafa di Colubrano la don\u00f2 al Museo archeologico nazionale di Napoli, sostituendo cos\u00ec l'originale con la copia in terracotta, che fu in quest'occasione addossata alla parete di fondo del cortile."}
{"id": "619401", "revid": "128334", "url": "https://it.wikipedia.org/wiki?curid=619401", "title": "Grande bovaro svizzero", "text": "Il Grande Bovaro Svizzero \u00e8 un cane di grossa taglia appartenente al Gruppo 2 della nomenclatura FCI, pi\u00f9 precisamente alla sezione 3 - bovari svizzeri.\n\u00c8 il pi\u00f9 grande di tutti e quattro i bovari svizzeri: abbastanza simile al Bovaro del Bernese, differisce da questi per un mantello a pelo corto e per un peso corporeo mediamente pi\u00f9 elevato (una decina di kg in pi\u00f9), oltre che per il carattere. Il Grande Bovaro era sfruttato principalmente per la guardia e la conduzione di grossi animali da fattoria e occasionalmente come cane da tiro per trasportare i carretti con il latte, da dove veniva prodotto a dove veniva poi lavorato. \nIl Grande Bovaro Svizzero \u00e8 un cane estremamente legato alla famiglia che difende da qualsiasi minaccia.\nAspetto fisico.\nIl Grande Bovaro Svizzero \u00e8 un grande cane il cui pelo di media lunghezza \u00e8 tipicamente tricolore: il colore di fondo del mantello \u00e8 il nero, con macchie bianche quanto pi\u00f9 simmetriche possibili sul muso, le zampe, il petto e la punta della coda; \"focature\" rossicce sono presenti tra il bianco e il nero, specialmente sopra gli occhi. \nL'altezza al garrese dovrebbe essere circa i 9/10 della lunghezza del corpo. \nLa testa \u00e8 grande e potente, in proporzione con il corpo; la lunghezza del cranio \u00e8 pari a quella del muso, le orecchie sono di media grandezza e attaccate piuttosto alte. Occhi a forma di mandorla, dal color nocciola fino al marrone scuro. \nDentatura completa a forbice. \nIl collo \u00e8 potente, senza giogaia. Il petto \u00e8 profondo, prominente, muscoloso e disceso sino al gomito. La spalla \u00e8 lunga e forma un angolo non troppo ottuso con il braccio. La groppa \u00e8 dritta e di media lunghezza. La coda \u00e8 robusta e lunga sino ai garretti. La coscia \u00e8 grande, forte, obliqua vista di lato. \nL'aspetto generale del cane dev'essere quindi quello di un animale muscoloso e imponente, che ispiri forza e rispetto ma non aggressivit\u00e0, piuttosto una sicura padronanza di s\u00e9 e della propria forza. \nDimensioni e carattere.\nDi dimensione imponenti, i maschi pi\u00f9 grandi possono raggiungere da adulti i 72 cm al garrese per un peso che potrebbe anche superare i 70kg. La femmina, pi\u00f9 piccola, pu\u00f2 arrivare ai 68 cm per un peso anche di 55kg. \nLa crescita fisica dura sino ai tre anni e deve essere seguita con particolari attenzioni, curando molto bene la scelta dell'alimentazione e lo sforzo fisico che non deve mai essere eccessivo durante la fase della formazione ossea (fino a 12 mesi circa). \nIl dimorfismo sessuale \u00e8 evidente. Si consiglia una buona attivit\u00e0 fisica per un corretto sviluppo della muscolatura e per prevenire l'obesit\u00e0.\nDi natura tutt'altro che aggressiva, presenta un carattere aperto e giocoso nei confronti degli altri cani e delle persone. Sentendosi tuttavia minacciato non esita a difendersi, scatenando la sua grande forza fisica. \u00c8 un animale che, raggiunta la maturit\u00e0 psicologica (cio\u00e8 verso i tre anni circa), presenta una tempra eccezionale e un equilibrio invidiabile. Ama a tal punto il proprio padrone da non volerlo mai lasciare durante i suoi spostamenti. Ha un bisogno quasi morboso di affetto e di compagnia umana, poich\u00e9 soffre moltissimo la solitudine.\nSalute e cure.\nOttimo guardiano ed instancabile lavoratore, necessita di grandi spazi e di lunghe passeggiate. Poco sensibile al gelo, preferisce un clima freddo ad uno caldo. Il pelo ha bisogno di una breve spazzolata giornaliera per essere mantenuto lucido e pulito. Nonostante la mole non necessita di enormi quantit\u00e0 di cibo. \nPu\u00f2 incorrere in problemi quali displasia dell'anca del gomito e della spalla ma a parte queste malattie - che sono multifattoriali e dipendono in parte dalla genetica ed in parte dalla crescita del cane - il Grande Bovaro Svizzero va considerato una razza canina in ottima salute. \nCome tutti i cani di taglia grande pu\u00f2 essere soggetto alla torsione dello stomaco. \nLa sua speranza di vita si aggira intorno ai 10-12 anni."}
{"id": "619408", "revid": "33751", "url": "https://it.wikipedia.org/wiki?curid=619408", "title": "Stadio Feijenoord", "text": "Lo stadio Feijenoord (), noto con il soprannome di de Kuip (\"la Vasca\"), \u00e8 il maggiore stadio di calcio della citt\u00e0 di Rotterdam, nei Paesi Bassi, e ospita le partite casalinghe del Feyenoord. Completato nel 1937 e ammodernato in pi\u00f9 fasi, l'ultima delle quali in occasione del campionato europeo di calcio 2000, dispone di 51.117 posti a sedere.\nOltre a ospitare le gare interne del Feyenoord \u00e8 stato sede di oltre 150 incontri della nazionale calcistica dei Paesi Bassi e detiene il primato del maggior numero di finali di coppe europee ospitate, ben dieci. L'ultima finale ospitata dallo stadio risale al maggio 2002, quando proprio i padroni di casa del Feyenoord s'imposero per 3-2 sul aggiudicandosi la Coppa UEFA.\nNel 2000 lo stadio Feijenoord ha ospitato diverse gare del campionato europeo di calcio 2000, in particolare la finale vinta per 2-1 dalla Francia contro l'Italia ai tempi supplementari con il golden gol.\nStoria.\nGenesi del progetto.\nAll'alba degli anni '30 la dirigenza del Feyenoord pens\u00f2 di abbandonare il Kromme Zandweg, stadio del club dal 1917, rivelatosi spesso insufficiente ad accogliere i tanti tifosi accorsi per assistere alle partite. Per questo motivo le partite pi\u00f9 importanti venivano spesso svolte all'Het Kasteel, lo stadio dello , situato nel nord della citt\u00e0, il che provocava tensioni con i tifosi del Feyenoord che non approvavano questo spostamento, come avvenuto durante la finale del campionato del 1931.\nJan Wils, l'architetto che progett\u00f2 lo stadio Olimpico di Amsterdam nel 1928, fu nominato project manager del nuovo impianto. Il club prese in considerazione tre piani: la costruzione di un nuovo stadio da 65.000 posti a sud dell'attuale Kromme Zandweg, la sostituzione del Kromme Zandweg con uno stadio avente dai 25.000 ai 30.000 posti e uno stadio che potesse ospitare circa 30.000 persone sul polder di Varkenoord. Il quotidiano locale \"Rotterdamsch Nieuwsblad\" sfrutt\u00f2 l'idea del nuovo stadio per il Pesce d'aprile del 1932, pubblicando un articolo in cui si affermava che il club volesse costruire uno stadio da 100.000 posti con un enorme parcheggio e un aeroporto per i \"tifosi che vengono alle partite in aereo\".\nIl Feyenoord chiese ai comuni di IJsselmonde e Barendrecht di costruire lo stadio. I consiglieri comunali, pur essendo favorevoli alla costruzione di uno stadio, erano comunque contrari alla possibilit\u00e0 che vi si gioassero partite di calcio la domenica, cosa che cozzava con le loro convinzioni religiose; in tal modo il progetto rimase per un certo tempo bloccato.\nIl progetto.\nL'8 marzo 1933 il presidente del Feyenoord Leen van Zandvliet present\u00f2 ai membri del club un primo progetto, quello di uno stadio con struttura in ferro e in grado di ospitare da 30.000 a 35.000 persone, situato all'angolo tra il Kreeweg e il Dordtsestraatweg, verso il polder di Varkenoord. Questo progetto divenne un'importante questione politica a Rotterdam, fatto che costrinse il comune a intervenire per deliberare sul progetto nel novembre 1933. Il 21 marzo 1934 furono proposti due progetti ai membri del club: uno da 1,1 milioni di fiorini per uno stadio che avesse da 50.000 a 60.000 posti a sedere e l'altro da 850.000 fiorini per uno stadio che avesse da 25.000 a 30.000 posti. I membri votarono a maggioranza a favore del progetto pi\u00f9 costoso.\nQuesto progetto continu\u00f2 a suscitare controversie, dal momento che, all'idea di uno stadio da 60.000 posti, ci si interrog\u00f2 sulla fattibilit\u00e0 del piano, a causa della sua posizione geografica e della competizione che sarebbe sorta con lo stadio Olimpico di Amsterdam. La notizia della costruzione del nuovo stadio era stata bollata come \"fantasiosa\" da alcuni giornali di Amsterdam, tanto che solo il \"Telegraaf\" diede al piano del Feyenoord dignit\u00e0 di progetto concreto. Queste incertezze e molte polemiche provocarono l'abbandono di Jan Wils, che era stato responsabile del progetto dal 1931.\nIn sostituzione di Wils vennero nominati due architetti di Rotterdam, Leendert van der Vlugt e Johannes Brinkman, influenzati dal funzionalismo e noti per usare nelle proprie creazioni i materiali emblematici dell'architettura moderna: acciaio, vetro e cemento. All'epoca una delle loro recenti creazioni era la fabbrica Van Nelle, costruita pochi anni prima a Rotterdam e molto apprezzata dalla dirigenza del Feyenoord.\nArchitetti e soci del club iniziarono un viaggio studio per trovare ispirazione tra i nuovi stadi che di recente erano stati costruiti in Europa. Di questo viaggio, fu la tribuna ovest dello stadio di Highbury, a Londra, eretta nel 1932, a riscuotere i maggiori apprezzamenti; tale tribuna corrispondeva anche al progetto dello stadio che Leen van Zandvliet avrebbe visto in sogno.\nCostruzione.\nUn ulteriore passo avanti nella costruzione dello stadio fu compiuto il 30 aprile 1935, quando il governo autorizz\u00f2 la creazione della societ\u00e0 per azioni Stadion Feijenoord N.V. Il 21 maggio 1935 la societ\u00e0 fu fondata ufficialmente e le obbligazioni e le azioni furono messe in vendita, con il Feyenoord che prese possesso della met\u00e0 delle quote.\nLa posa della prima pietra dello stadio fu avvenne il 16 settembre 1935 per opera del capitano della squadra, Puck van Heel, mentre il sindaco di Rotterdam, Pieter Droogleever Fortuyn, appose la prima ossatura dello stadio il 4 novembre.\nSolo nel mese di agosto i lavori dello stadio presero il via effettivo. Inizi\u00f2 quindi l'erezione della struttura ellittica in acciaio, composta da 578 pali. Le tribune furono disposte su due piani senza pali che ostruissero la visuale, come lo Yankee Stadium di New York, altro stadio che fu fonte di ispirazione per questo progetto, avendo gli architetti scattato una foto dello stadio durante le loro ricerche. Gli elementi portanti e le scale di accesso furono posti alla periferia dell'impianto, il piano superiore delle tribune fu realizzato con un significativo sbalzo.\nIl cantiere, che mobilit\u00f2 200 operai, termin\u00f2 il 23 luglio 1936. Tuttavia, fu necessario attendere alcuni mesi prima di inaugurare ufficialmente l'impianto, a causa di problemi di pianificazione urbanistica per quanto riguarda strade e parcheggi, che impedirono lo svolgimento di una partita nel nuovo impianto.\nDurante questo periodo di calma e di attesa, Van Zandvliet colse l'occasione per assicurare che la struttura resistesse sotto il peso degli spettatori che avrebbero riempito le tribune all'apertura dello stadio. Per fare ci\u00f2, il 15 ottobre 1936 radun\u00f2 1.500 marinai e lavoratori disoccupati e chiese loro di saltare e simulare manifestazioni di tifo, per vedere come avrebbero reagito gli spalti.\nInaugurazione.\nTrovati finanziamenti e accordi per la realizzazione del parcheggio adiacente allo stadio, inizi\u00f2 la pianificazione della partita inaugurale. Il Feyenoord volle invitare l' per questa partita, poich\u00e9 l'impianto dei \"Gunners\", lo stadio di Highbury, era stato fonte di ispirazione per il De Kuip, ma gli inglesi, sebbene disposti a venire a giocare questa gara, non poterono prendervi parte a causa di un fitto programma di appuntamenti. Fu, dunque, invitata la squadra belga del , che affront\u00f2 il Feyenoord il 27 marzo 1937. In questa occasione fu organizzata una grande cerimonia e diversi atleti del club si radunarono allo stadio portando la bandiera del club dalla Kromme Zandweg. Il sindaco di Rotterdam diede il via alla partita, che termin\u00f2 con il punteggio di 5-2 in favore del Feyenoord. Il primo gol della partita (e quindi dello stadio) fu segnato da Leen Vente davanti ai 38.000 spettatori presenti per l'occasione."}
{"id": "619409", "revid": "17654", "url": "https://it.wikipedia.org/wiki?curid=619409", "title": "K 242", "text": ""}
{"id": "619410", "revid": "287204", "url": "https://it.wikipedia.org/wiki?curid=619410", "title": "Concerto per tre pianoforti e orchestra (Mozart)", "text": "Il concerto per tre pianoforti e orchestra (\"Lodron-Konzert\") fu composto da Mozart per la contessa Antonia Lodron, sorella del conte Georg Anton Felix von Arco, primo camerlengo di Salisburgo, e le sue figlie Aloisia e Giuseppina. Questo concerto \"a tre cembali\" \u00e8 stato concepito per tre musicisti con differenti capacit\u00e0 musicali: se infatti al primo ed al secondo solista appartiene una scrittura pi\u00f9 complessa, lo stesso non si pu\u00f2 dire per il terzo che ha una parte di minore difficolt\u00e0. Risale invece ad una fase successiva l\"accomodamento a due\", che Mozart prepar\u00f2 forse per ragioni di praticit\u00e0, in cui la parte del terzo solista viene assorbita dalle altre due. \nLa presenza di tre strumenti solisti ha influito molto sulla struttura del concerto: l'orchestra \u00e8 impiegata in maniera minima, come sostegno sonoro ad una gi\u00e0 potente capacit\u00e0 sonora, che nasce dalla sovrapposizione di pi\u00f9 strumenti a tastiera. Non si conosce, tuttavia, l'originario intento di Mozart nella disposizione degli strumenti solisti, cosa che avrebbe permesso di approfondire le sonorit\u00e0 offerte da questo tipo di soluzione. \nIl risultato \u00e8 quello di un'opera dalle sonorit\u00e0 scorrevoli, non troppo spinta nel virtuosismo: \nImportanti sono le due cadenze, del primo e secondo movimento, che rappresentano il modello cui Mozart si ispirer\u00e0 sempre, anche nei concerti pi\u00f9 \"maturi\": il ricorrere alla rievocazione di alcuni spunti tematici dell'esposizione e dello sviluppo, e il loro intreccio libero, privo di tecnicismo.\nDopo la prima esecuzione del compositore del 22 ottobre 1777 ad Augusta viene eseguito da Wolfgang il 12 marzo 1778 nella residenza di Christian Cannabich a Mannheim."}
{"id": "619412", "revid": "16758", "url": "https://it.wikipedia.org/wiki?curid=619412", "title": "SS Murata", "text": ""}
{"id": "619416", "revid": "834", "url": "https://it.wikipedia.org/wiki?curid=619416", "title": "Giochi da tavolo", "text": ""}
{"id": "619421", "revid": "834", "url": "https://it.wikipedia.org/wiki?curid=619421", "title": "Megabar", "text": ""}
{"id": "619422", "revid": "1005847", "url": "https://it.wikipedia.org/wiki?curid=619422", "title": "Attilio Di Napoli", "text": "\u00c8 stato per anni il pi\u00f9 influente dirigente del movimento socialista lucano, partecipando anche al 2\u00ba Governo Badoglio in qualit\u00e0 di ministro d'Industria e Commercio e rimase in carica sino alla Liberazione di Roma. \nIl prefetto di Potenza in data 24 maggio 1914, in una sua nota riservata, defin\u00ec l'avv. Attilio Di Napoli di Melfi:\nInfatti la borghesia e gli agrari della Basilicata, pi\u00f9 volte ebbero ad invitare il prefetto ad arrestare i capilega e i dirigenti socialisti nell'intento di stroncare il movimento contadino in intere zone.\nNel corso del 1911 e del 1912 i socialisti condussero in tutta la Basilicata, un'attiva agitazione contro la guerra, con comizi e cortei. Fra i pi\u00f9 attivi dirigenti figuravano: Di Mase di Irsina, Reale e Pignatari nel potentino e Attilio Di Napoli nel melfese. In queste agitazioni i temi principali furono contro la guerra e per il disarmo, contro il caroviveri e per il suffragio universale. Il primo maggio 1912 si ebbero incidenti in tutta la regione, in particolare a Potenza, a Tolve e a Melfi, dove si verificarono scontri fra nazionalisti e socialisti. Con l'intervento delle autorit\u00e0 di polizia, vennero sciolti i cortei, sequestrate le bandiere socialiste ed arrestati alcuni manifestanti.\nBiografia.\nAttilio Di Napoli nacque a Melfi il 4 giugno 1883 da famiglia della media borghesia. Si laure\u00f2 in giurisprudenza e fin dai primi anni del XX secolo ader\u00ec al PSI. Nella sua citt\u00e0 natale divenne ben presto il massimo esponente del movimento socialista. Segretario della Lega contadina e del circolo socialista. Fond\u00f2 e diresse il settimanale \"Il Lavoratore\". Invi\u00f2 spesso notizie politiche da Melfi all\"Avanti!\" e tenne una fitta corrispondenza epistolare con Enrico Ferri ed Ettore Ciccotti. Fu un conferenziere attivissimo e nella sua oratoria non mancarono mai le questioni collegate alla polemica anticlericale. Egli fu un valido organizzatore e propagandista, specie nelle campagne interne a Melfi per conquistare i contadini all'organizzazione socialista.\nNel 1913, prima delle elezioni politiche, in Basilicata si svilupp\u00f2 un consistente movimento contadino. Anima di questo movimento fu Francesco Ciccotti di Palazzo San Gervasio. Nello stesso anno i socialisti di Melfi presero in mano l'istituzione comunale ed Attilio Di Napoli, che li aveva guidati a questa vittoria, venne eletto sindaco. Poi, in pochi anni, verranno costituire e rafforzate le Leghe contadine e i Circoli socialisti nei vari paesi del melfese: a Barile, Rapolla, Venosa, Montemilone, Minervino Murge. Con l'allargamento del suffragio universale, venne offerta a Francesco Ciccotti la candidatura nel Collegio di Melfi. \nA causa dell'attiva propaganda avviata durante il periodo della neutralit\u00e0 italiana (1914) e continuata anche durante i primi anni del conflitto, \"Il Lavoratore\", diretto da Di Napoli, venne sospeso nel 1917 con la motivazione:\nNel 1914 Di Napoli venne eletto consigliere provinciale di Potenza. Nel 1919 Di Napoli fu alla testa delle agitazioni nel melfese, contro i cari viveri. Nelle elezioni politiche del 1921 venne eletto deputato. Nel 1920, Di Napoli sostenne la linea espressa da Francesco Ciccotti:\nAl Congresso socialista, Di Napoli si fa portatore di questa linea, attaccando lo scissionismo della frazione comunista, che avrebbe non solo rappresentato un indebolimento delle forze lavoratrici ma, col suo insistere sulla violenza rivoluzionaria, non avrebbe fatto altro che gettare i popoli nella fame e nella miseria.\nCon l'avvento del fascismo al potere, Di Napoli, pi\u00f9 volte fu vittima di episodi di violenza squadrista. Nel 1924 gli fu impedito di tornare da Roma a Melfi. Il 20 maggio 1927 la Commissione provinciale di Potenza lo assegn\u00f2 al confino, ordinandone l'arresto. A seguito di ricorso, il provvedimento venne revocato e commutato in diffida. Durante il Ventennio continu\u00f2 ad essere sorvegliato dalla polizia. Nel dopoguerra riprese l'attivit\u00e0 politica tra le file socialiste. Nel 1944, fu Ministro dell\u2019Industria e il Commercio nel II governo Badoglio. Non venne riconfermato nel successivo governo Bonomi ma venne nominato componente dell'Alta Corte di giustizia per le sanzioni contro il fascismo. Nel 1945 entr\u00f2 nella Consulta Nazionale e fece parte della I Commissione Affari Esteri. L'anno successivo fu candidato alla Assemblea Costituente ma non venne eletto. Mor\u00ec a Melfi il 2 dicembre 1953."}
{"id": "619423", "revid": "652266", "url": "https://it.wikipedia.org/wiki?curid=619423", "title": "Palazzo del Panormita", "text": "Il palazzo del Panormita \u00e8 un edificio di interesse storico ed architettonico di Napoli e rappresenta uno dei migliori esempi rinascimentali insieme al palazzo Carafa e al palazzo Marigliano. Fronteggia il palazzo Capomazza di Campolattaro.\nIl palazzo sorge lateralmente al largo corpo di Napoli, su via Nilo, in una zona la cui strada era definita \"de Bisi\", che deriva dal napoletano \"mpisi\", termine che indicava la gente da impiccare che passava di l\u00ec; il Panormita (palermitano), noto letterato italiano, si fece erigere la propria abitazione in quel punto della citt\u00e0, affidando il progetto all'architetto ed imprenditore Giovanni Fillippo De Adinolfo, alla morte del quale subentrarono Giovanni Francesco Mormando e Giovanni Francesco Di Palma che, agli inizi del Cinquecento, completarono l'opera.\nNel Seicento venne venduto ai discendenti del Beccadelli, cio\u00e8 ai Capece Galeota; durante il padronato dei Capece il palazzo non ebbe grandi modifiche strutturali, ma venne affrescato modestamente.\nLa facciata poggia su un basamento in piperno con aperture regolari, mentre il resto \u00e8 composto da una griglia in piperno che inquadra le finestre inserite nella struttura muraria in opus reticulatum.\nLe finestre del mezzanino sono a tutto sesto, con arco poggiante su pilastri con capiltello; quelle del piano nobile sono rettangolari con trabeazione che funge da cornice; infine, tra il primo piano e il secondo si trova un imponente cornicione oltre il quale si aprono le finestre ad arco del secondo piano."}
{"id": "619428", "revid": "298229", "url": "https://it.wikipedia.org/wiki?curid=619428", "title": "Dwain Chambers", "text": "In carriera \u00e8 stato campione mondiale ed europeo dei 60 metri piani indoor, titoli conquistati rispettivamente a e .\nBiografia.\nGli inizi.\nDwain Chambers inizia a mettersi in luce da giovane, vincendo nel 1995 e nel 1997 l'oro nei 100 metri agli Europei juniores e stabilendo il record mondiale juniores nel 1997.\nAi Campionati del mondo di atletica leggera 1999 disputatisi a Siviglia Chambers arriva terzo (tempo di 9\"97) nella finale dei 100\u00a0m, preceduto da Maurice Greene e Bruny Surin. Nel 2002, ai Giochi del Commonwealth di Manchester, si ritira in finale nei 100 m.\nI problemi col doping.\nAgli Europei di Monaco di Baviera, sempre nel 2002, vince l'oro sia nei 100 che nella staffetta 4\u00d7100 metri, mentre ai Mondiali del 2003 a Saint-Denis vince l'argento nella staffetta, correndo l'ultima frazione e venendo preceduto solo dalla squadra statunitense dopo aver ricevuto il testimone al comando.\nAd ottobre 2003 viene trovato positivo al THG ed il 22 febbraio 2004 la federazione britannica lo squalifica per due anni. Vengono anche annullati tutti i risultati ottenuti da Chambers (anche in staffetta) dal 2002 in poi, poich\u00e9 ammise di aver fatto uso di doping da quella data. In conseguenza, la Gran Bretagna perse diverse medaglie e gli furono azzerati i punti della Coppa del mondo del 2002.\nDopo la squalifica Chambers valuta la possibilit\u00e0 di andare a giocare a football americano nei San Francisco 49ers, ma poi l'idea non si concretizza. Il 26 maggio 2006 la IAAF gli toglie gli ori europei del 2002 e l'argento mondiale, oltre ai premi in denaro del 2003 come precondizione per tornare a gareggiare. Gli venne tolto anche il record britannico dei 100 metri (9\"87), che torn\u00f2 cos\u00ec di propriet\u00e0 esclusiva di Linford Christie.\nDopo la squalifica.\nNel giugno 2006 Chambers torna a gareggiare a Gateshead, concludendo terzo, in una gara in cui Asafa Powell eguaglia il record mondiale di 9\"77. Prese parte poi ai Campionati europei di G\u00f6teborg, in cui fallisce la medaglia nei 100\u00a0m. Si rif\u00e0 prendendo parte alla staffetta 4\u00d7100 metri con la squadra britannica che vince davanti alla Polonia ed ai campioni mondiali in carica della Francia.\nPochi mesi dopo l'atleta britannico ricomincia ad interessarsi al football americano e nel 2007 non prende parte ad alcuna competizione di atletica leggera; nel mese di marzo va ad allenarsi a Tampa (Florida) in un NFL \"Training Camp\".\nAi Campionati europei indoor di Torino del 2009 vince l'oro nei 60 metri con il tempo di 6 secondi e 46 centesimi precedendo di dieci centesimi i due italiani Fabio Cerutti ed Emanuele Di Gregorio. Precedentemente in semifinale aveva stabilito il nuovo primato britannico con 6\"42, cancellando dopo dieci anni il primato di Jason Gardener.\nNel 2014 si ritira dalle competizioni agonistiche. Cinque anni pi\u00f9 tardi, all'et\u00e0 di 40 anni, decide di partecipare ai campionati britannici indoor."}
{"id": "619432", "revid": "599013", "url": "https://it.wikipedia.org/wiki?curid=619432", "title": "Mc", "text": ""}
{"id": "619435", "revid": "125398861", "url": "https://it.wikipedia.org/wiki?curid=619435", "title": "Bernardino Zapponi", "text": "Biografia.\nAutore e sceneggiatore di testi per il teatro, la radio e il cinema, dagli anni 50, inizia la sua attivit\u00e0 nella redazione del settimanale umoristico Marc'Aurelio, accanto ad Ettore Scola, Steno, Ruggero Maccari ed altri.\nDall'inizio degli anni 50 scrive numerosi testi per trasmissioni radiofoniche della RAI, soprattutto per i programmi di variet\u00e0, presso la sede di Roma a Via Asiago. Nel 1958 fonda la rivista \"Il delatore\". Per la televisione collabor\u00f2 nel 1960 e nel 1961 a scrivere con Guglielmo Zucconi e Italo Terzoli il programma \"Controcanale\" condotto da Corrado con Abbe Lane e Xavier Cugat.\nNel 1967 pubblica Gobal, raccolta di racconti fantastici e gotici d'ambientazione contemporanea, introdotti da una premessa di Goffredo Parise. La raccolta suscita l'attenzione di Federico Fellini, che lo chiama a collaborare alla sceneggiatura dell'episodio \"Toby Dammit\" in \"Tre passi nel delirio\". Assieme, Fellini e Zapponi sceneggiano altri sei film, l'ultimo dei quali \u00e8 La citt\u00e0 delle donne. Lo scrittore racconter\u00e0 gli anni di lavoro e di amicizia con il regista nel libro \"Il mio Fellini\".\nHa scritto anche una dozzina di titoli per Dino Risi, dalla \"Moglie del prete\" a \"Giovani e belli\", \"Profondo rosso\" per Dario Argento e adattato per il grande schermo la commedia teatrale di William Douglas-Home e Marc-Gilbert Sauvajon \"L'anatra all'arancia\", con la regia di Luciano Salce. Suo \u00e8 il soggetto del \"Marchese del Grillo\" di Mario Monicelli. Ha inoltre sceneggiato \"Paprika\" e \"Cos\u00ec fan tutte\" di \"Tinto Brass\". Ha ricevuto il Premio Flaiano per la sceneggiatura per il complesso della sua produzione artistica.\nIl 20 dicembre 1997 ritira al Museo internazionale del cinema e dello spettacolo il premio alla carriera."}
{"id": "619436", "revid": "6923", "url": "https://it.wikipedia.org/wiki?curid=619436", "title": "Palazzo Pinelli", "text": "Il palazzo Pinelli \u00e8 un palazzo rinascimentale e barocco di Napoli ubicato in via Benedetto Croce.\nL'edificio, voluto dal genovese Cosimo Pinelli banchiere e duca della Cerenza, venne progettato da Giovanni Francesco Di Palma tra il 1540 e il 1550.\nTuttavia, nel XVII secolo dopo un violento terremoto il palazzo venne rimaneggiato in chiave barocca dai monaci di San Martino che lo avevano acquistato; durante la ricostruzione barocca venne tampognato il loggiato in stile rinascimentale di cui oggi si pu\u00f2 ancora osservare la decorazione in piperno.\nNel palazzo c'\u00e8 anche una pregevole scala settecentesca che valorizza il cortile cinquecentesco.\nSuccessivamente divenne dimora della famiglia Foglia. \u00e8 un condominio degradato in ogni sua parte.\nLa facciata, rimaneggiata nel Seicento e successivamente, conserva il portale ed il balcone con balaustra marmorea su di esso."}
{"id": "619437", "revid": "125964144", "url": "https://it.wikipedia.org/wiki?curid=619437", "title": "Tortelli di zucca", "text": "I tortelli di zucca sono un tipo di pasta ripiena, originaria dell'Italia settentrionale.\nTipicit\u00e0.\nL'origine dei tortelli di zucca, la cui variante pi\u00f9 nota sono i \"tortelli mantovani\" , si inserisce nell'antica e popolare tradizione culinaria di paste ripiene dell'Italia settentrionale. Tale tradizione risale almeno al Basso Medioevo mentre la prima testimonianza della zucca come ingrediente risale alla fine del 1500.\nLo scopo di tali preparazioni era di ottenere un piatto gustoso e nutriente, con quel poco che l'economia contadina forniva.\nI tortelli di zucca consistono in involucri di sfoglia all'uovo, solitamente di forma rettangolare della dimensione chiusa di circa 60 x 35 mm, farciti con un impasto di zucca cotta al forno o bollita, amaretti, mostarda, formaggio grana e noce moscata. Deve essere usato un tipo di zucca saporita e compatta, di qualit\u00e0 superiore. Ad esempio la zucca di tipo \"delica\" o \"cappello del prete\".\nA buon titolo inserito tra i prodotti agroalimentari tradizionali italiani, \u00e8 il piatto simbolo della cucina mantovana, ma \u00e8 diffuso, con poche varianti, anche nelle vicine province di Parma, Reggio Emilia, Ferrara e Cremona. La caratteristica saliente di questo piatto \u00e8 la combinazione del sapore dolce della zucca, con il salato del formaggio grana, con il dolce-amaro degli amaretti ed il piccante della mostarda. Assieme ai tortelli cremaschi, \u00e8 l'unico altro piatto di pasta ripiena tendente al dolce della Lombardia. Nel Piacentino esiste invece una variante che presenta un ripieno senza i caratteristici amaretti e la mostarda, composto solo da zucca lessa e passata al passaverdura, grana e ricotta.\nAl fine di mantenere il giusto equilibrio tra i diversi sapori, \u00e8 necessario prestare una particolare attenzione ai dosaggi e, forse per questo motivo, poche e quasi trascurabili sono le varianti che, nel corso dei secoli, hanno modificato la composizione del ripieno. La ricetta ferrarese non prevede l'uso della mostarda o amaretti, mentre quella cremonese usa la mostarda dolce.\nCondimenti.\nIl condimento tradizionale dei tortelli di zucca \u00e8 costituito da burro fuso in tegame, leggermente scurito ed aromatizzato con salvia, versato direttamente nel piatto del commensale ed aggiunto di abbondante grana grattugiato (condimento tipico della citt\u00e0), oppure in rosso con salamella di suino mantovana (pi\u00f9 comune nella campagna o nelle province limitrofe a quella mantovana). A partire dalla seconda met\u00e0 del XIX secolo, si sono diffusi anche altri tipi di condimenti, a base di burro soffritto con cipolla e pomodoro, unito a lardo, pancetta o pesto di maiale. Nel Piacentino, sono talvolta accompagnati da sughi \"rossi\" con funghi porcini.\nLa tradizione natalizia.\nNel mantovano e nel cremonese sopravvive l'antica tradizione di preparare i tortelli di zucca come primo piatto della cena per la Vigilia di Natale, nata in ragione del precetto religioso cattolico che, in quel giorno, vietava il consumo della carne."}
{"id": "619438", "revid": "71155", "url": "https://it.wikipedia.org/wiki?curid=619438", "title": "Tullio Pinelli", "text": "Vincitore di un David di Donatello nel 1998, ha sceneggiato pi\u00f9 di 50 produzioni cinematografiche e televisive.\nBiografia.\nPrimogenito della nobile famiglia piemontese dei conti Pinelli, magistrati di tradizione risorgimentale originaria di Cuorgn\u00e8 (TO), figlio di Ersilia Ratti e del giudice Ferdinando, frequenta il Liceo classico \"D'Azeglio\" con l'amico Cesare Pavese ed altri tra cui Norberto Bobbio, Massimo Mila, Leone Ginzburg con i quali forma un gruppo di giovani intellettuali antifascisti nella Torino degli anni '20 e '30. Presta servizio di complemento come Ufficiale di cavalleria, con due richiami in guerra. Quindi si laurea in Giurisprudenza, pratica l'avvocatura civile a Torino e comincia a dedicarsi al teatro, scrivendo numerose commedie che attirano su di lui l'attenzione della critica e del pubblico.\nNel 1933 sposa Maria Cristina Quilico dalla quale ha 4 figli maschi: Pier Dionigi, Carlo Alberto, Ferdinando e Alessandro.\nEsordisce in teatro nel 1932 con \"Il sof\u00e0 d'la marchesa d'Mombaron\" e, nel 1935, con l'elegante e ironica \"La pulce d'oro\" cui fa seguire, sullo stesso registro, l'atto unico \"Lo stilita\" (1937). Ma le sue opere pi\u00f9 rappresentative \u2013 \"I padri etruschi\" (1941), \"Lotta con l'angelo\" (1942) e \"Gorgonio ovvero il Tirso\" (1952) \u2013 sono caratterizzate da toni intensamente drammatici e da una tematica di carattere spiritualistico, divenendo cos\u00ec ben presto uno dei giovani commediografi italiani pi\u00f9 quotati e interessanti di quegli anni, tanto che, nel 1943, la sua attivit\u00e0 ottiene il riconoscimento del premio dell'Accademia d'Italia.\nScrisse anche libretti d'opera, soprattutto per Ghedini, maestro artistico del fratello musicista Carlo (\"Re Hassan\", 1939; \"Le baccanti\", 1948). Durante il secondo conflitto mondiale e l'occupazione tedesca, partecip\u00f2 alla Resistenza antifascista, appoggiando le formazioni d'ispirazione liberale dapprima a Pitigliano (GR) e, successivamente, ad Alpignano (TO) trattando, tra l'altro, la resa di 40 militari della Divisione repubblichina Monterosa e difendendoli dalle formazioni partigiane di sinistra che li volevano fucilare.\nAbbandon\u00f2 l'avvocatura nel 1942, dopo il successo romano dei \"Padri etruschi\" e nel 1946 venne assunto a Roma, come sceneggiatore cinematografico, dalla casa cinematografica Lux Film, vincendo una selezione alla quale partecipavano anche Brancati e Vittorini. Dopo gli ultimi anni della guerra, vissuti nel natio Piemonte, ritorn\u00f2 subito a Roma per riprendere le fila della professione di scrittore di cinema. Qui, dopo aver collaborato con Mario Soldati alla trascrizione cinematografica di \"Le miserie del signor Travet\" (1946), fece coppia fissa con Federico Fellini, distinguendosi nel conferire rigore letterario e consequenzialit\u00e0 logica alle fantastiche storie del soggettista romagnolo.\nI due infatti lavorano a testi per Alberto Lattuada, Roberto Rossellini e Pietro Germi trascorrendo il tempo libero a Pitigliano (GR) in Maremma, dove si occupa della tenuta agricola di famiglia. La collaborazione continua quando Fellini passa alla regia (con l'apporto anche di Ennio Flaiano) per tutti i suoi film da \"Luci del variet\u00e0\" (1951) a \"8\u00bd\" (1963), meritando candidature al Premio Oscar alla migliore sceneggiatura originale per \"I vitelloni\" (1953), \"La strada\" (1954) e \"La dolce vita\" (1960). Negli anni settanta scrive sceneggiati per la televisione e collabora alla trilogia di \"Amici miei\" (1975, 1982, 1985).\nLa sua carriera artistica viene premiata con cinque Nastri d'Argento, due Premi Flaiano e quattro candidature all'Oscar. Rimasto vedovo, nel 1988 sposa l'attrice francese Madeleine LeBeau. Nel 1998 si completa come maestro del realismo poetico che lo ha reso celebre nel mondo pubblicando \"La casa di Robespierre\", riceve il secondo David di Donatello alla carriera e viene insignito dell'onorificenza di Cavaliere di Gran Croce dell'Ordine al Merito della Repubblica Italiana.\nNel 2008 in occasione del suo centesimo compleanno \u00e8 stato pubblicato \"L'uomo a cavallo\", soggetto cinematografico realista-poetico (Ed. Sabinae)."}
{"id": "619441", "revid": "14214", "url": "https://it.wikipedia.org/wiki?curid=619441", "title": "D-day", "text": ""}
{"id": "619442", "revid": "183694", "url": "https://it.wikipedia.org/wiki?curid=619442", "title": "George Porter", "text": "Nato a Stainforth, nel South Yorkshire, vinse una borsa di studio e frequent\u00f2 nel 1938 l'Universit\u00e0 di Leeds conseguendo la laurea in chimica. Durante la seconda guerra mondiale combatt\u00e9 nella \"Royal Navy Volunteer Reserve\".\nNel 1945 si trasfer\u00ec a Cambridge, presso l'Emmanuel College, per entrare nel gruppo scientifico del prof. Norrish iniziando una serie di studi che verranno premiati col premio Nobel per la chimica nell'anno 1967. Si interess\u00f2 alla fotolisi flash, serie di reazioni radicaliche molto veloci indotte da luce laser, e successivamente studi\u00f2 minuziosamente il trasporto elettronico implicato nella fase luminosa della fotosintesi con lo scopo di sviluppare applicazioni pratiche per potere ricavare idrogeno per uso energetico.\nLa collaborazione con Norrish prosegu\u00ec fino al 1954. L'anno dopo ottenne la cattedra di chimica-fisica all'Universit\u00e0 di Sheffield, di cui divenne anche direttore. Nel 1966 divenne direttore e professore emerito di chimica alla \"Royal Institution\", succedendo a Sir Lawrence Bragg. \nFu inoltre presidente della \"Royal Society\" dal 1985 al 1990 e rettore dell'Universit\u00e0 di Leicester dal 1984 al 1995.\nOnorificenze.\nFu nominato cavaliere nel 1972 e barone di Luddenham nel 1990."}
{"id": "619444", "revid": "486946", "url": "https://it.wikipedia.org/wiki?curid=619444", "title": "U.S. Ragusa", "text": ""}
{"id": "619445", "revid": "599013", "url": "https://it.wikipedia.org/wiki?curid=619445", "title": "Md", "text": ""}
{"id": "619446", "revid": "2096950", "url": "https://it.wikipedia.org/wiki?curid=619446", "title": "Gianfranco Morgando", "text": "Biografia.\nLaureato in scienze politiche, \u00e8 un dirigente de La Margherita poi del Partito Democratico italiano, partito a cui ha aderito sin dalla sua fondazione.\nHa iniziato la sua carriera politica come amministratore comunale a Borgiallo, e nella vicina citt\u00e0 di Cuorgn\u00e8. Nel 1985 diventa consigliere provinciale e assessore all'istruzione, mentre successivamente viene nominato assessore al bilancio.\nNel 1992, diventa deputato della XI Legislatura ed aderisce al gruppo parlamentare della Democrazia Cristiana. Nel 1994 \u00e8 tra i fondatori del Partito Popolare Italiano, e ne diventa il primo segretario regionale del Piemonte.\nIl 1996 lo vede nuovamente deputato: viene infatti eletto nel Collegio uninominale Torino 7 in rappresentanza dell'Ulivo. Nella XIII Legislatura diventa sottosegretario all'Industria del primo e del secondo governo D'Alema; successivamente \u00e8 sottosegretario per il Tesoro, il Bilancio e la Programmazione Economica nel secondo governo Amato.\nDal 1996 al 1998 \u00e8 stato inoltre responsabile del Dipartimento economico del PPI.\nConferma il suo seggio alla Camera per la terza volta nel 2001, sempre nel Collegio uninominale Torino 7. Nella XIV Legislatura, \u00e8 membro e capogruppo della Margherita, alla Commissione Tesoro, Bilancio e Programmazione.\nNel 2006 viene eletto al Senato, nel Piemonte, e si iscrive al gruppo parlamentare dell'Ulivo.\nIl 14 ottobre 2007, attraverso le elezioni primarie, viene eletto segretario regionale del Partito Democratico in Piemonte.\nL'incarico viene confermato, due anni pi\u00f9 tardi, in occasione del Congresso Nazionale del PD del 2009, in cui vince il Congresso Regionale del Partito Democratico in Piemonte contro gli sfidanti Cesare Damiano (per la mozione nazionale Dario Franceschini) e Roberto Tricarico (per la mozione nazionale Ignazio Marino).\nLa candidatura a Segretario Regionale di Morgando era collegata a quella di Segretario Nazionale di Pier Luigi Bersani.\n\u00c8 direttore della Fondazione \"Carlo Donat Cattin\"."}
{"id": "619452", "revid": "14214", "url": "https://it.wikipedia.org/wiki?curid=619452", "title": "Il giardino dei Finzi Contini", "text": ""}
{"id": "619453", "revid": "599013", "url": "https://it.wikipedia.org/wiki?curid=619453", "title": "Mf", "text": ""}
{"id": "619455", "revid": "1821847", "url": "https://it.wikipedia.org/wiki?curid=619455", "title": "Fronte Nazionale Controrivoluzionario", "text": "Il Fronte Nazionale Controrivoluzionario o Antirivoluzionario, o semplicemente Fronte Nazionale e/o Fronte della Controrivoluzione (in spagnolo \"Frente Nacional Contrarrevolucionario\" o \"Antirrevolucionario\"/\"Frente Nacional\"/\"Frente de la Contrarrevoluci\u00f3n\") \u00e8 stata una coalizione di partiti politici di destra spagnoli, usciti vincitori dalle elezioni del novembre 1933, formatasi per le elezioni del febbraio 1936, durante la Seconda Repubblica Spagnola.\nIl Fronte Nazionale era composto, principalmente, da:\nLa Falange Espa\u00f1ola y de las JONS di Jos\u00e9 Antonio Primo de Rivera corse invece da sola. Nelle elezioni del 16 febbraio, il Fronte Nazionale perse contro il Fronte Popolare, eleggendo 156 rappresentanti contro i 263 della sinistra, evento che port\u00f2 al governo Aza\u00f1a e cinque mesi dopo alla Guerra Civile Spagnola."}
{"id": "619456", "revid": "112099640", "url": "https://it.wikipedia.org/wiki?curid=619456", "title": "Palazzo Marigliano", "text": "Il palazzo Marigliano o anche palazzo di Capua \u00e8 un palazzo di Napoli: si innalza in via San Biagio dei librai ed oggi ospita la sede della Soprintendenza archivistica e bibliografica della Campania.\nStoria.\nIl palazzo fu costruito tra il 1512 e il 1513 su commissione di Bartolomeo di Capua, principe di Riccia e conte di Altavilla; il progetto venne affidato a Giovanni Francesco Mormando che realizz\u00f2 un pregevole esempio di architettura rinascimentale napoletana. L'edificio divenne possedimento dei conti di Saponara e della famiglia Marigliano.\nTra il XVIII e il XIX secolo furono apportate sostanziali modifiche: la realizzazione del cortile settecentesco, impostato su due diverse quote collegate da una pregevole scala a doppia rampa, precedette le trasformazioni ottocentesche che portarono all'apertura di alcune botteghe in facciata e alla sostituzione, presso il portale d'ingresso, dei pilastri ionici con un'esile e semplice fascia di marmo.\nNell'atrio sono presenti due iscrizioni: una, alla sinistra dell'ingresso e parzialmente erosa, ricorda che nel palazzo visse Costanza di Chiaromonte, moglie del re Ladislao di Durazzo e poi del principe Andrea di Capua; l'altra, a destra, ricorda la congiura di Macchia del 1701, ordita nel palazzo.\nArchitettura.\nLa facciata \u00e8 impostata su tre ordini poggiati sul basamento in piperno in cui sono state aperte le botteghe; il primo ordine \u00e8 caratterizzato da semplici aperture rettangolari, il secondo, invece, da finestre ad arco tutto sesto poggianti su pilastri con ordine architettonico e distanziate da lesene composite scanalate.\nNel piano nobile, corrispondente con il terzo e ultimo ordine, ci sono cinque finestre con cornici marmoree e architravi con decorazioni a dentelli e ovuli; particolare \u00e8 la scritta \"memini\" che ritroviamo su di esse e sul portale cinquecentesco.\nNel cortile interno, della struttura originaria \u00e8 rimasto solo il portale della scala, che ripete la stessa decorazione degli esterni; il resto del cortile assume l'aspetto barocco determinato dalle decorazioni e dai rimaggiamenti apportati nel corso del Settecento.\nNell'interno sono ancora conservate alcune parti della dimora rinascimentale come le travi lignee decorate, resti di affreschi nella cappella gentilizia, un capino cinquecentesco e alcune porte decorate.\nOpere d'arte.\nNegli ambienti del piano nobile ci sono resti di affreschi di Francesco De Mura."}
{"id": "619457", "revid": "599013", "url": "https://it.wikipedia.org/wiki?curid=619457", "title": "Mg", "text": ""}
{"id": "619459", "revid": "599013", "url": "https://it.wikipedia.org/wiki?curid=619459", "title": "Mh", "text": ""}
{"id": "619460", "revid": "339392", "url": "https://it.wikipedia.org/wiki?curid=619460", "title": "Fronte Nazionale (Spagna)", "text": ""}
{"id": "619465", "revid": "287204", "url": "https://it.wikipedia.org/wiki?curid=619465", "title": "SSE4", "text": "SSE4 \u00e8 un set d'istruzioni Streaming SIMD Extensions annunciato da Intel a settembre 2006 e arrivato poi sul mercato a fine 2007 con i primi processori a 45 nm presentati dalla stessa Intel.\nCome i set predecessori, anche con SSE4 \u00e8 possibile ripetere la stessa operazione con pi\u00f9 di un elemento di dati, al posto di richiedere che ogni istruzione sia direttamente legata ad un elemento dati, permettendo di ottenere un generale incremento della velocit\u00e0 di elaborazione con applicazioni di tipo multimediale.\nCampi di utilit\u00e0 delle SSE4.\nDi seguito sono riassunte le 3 tipologie di contenuti che dovrebbero trarre maggior vantaggio dall'utilizzo delle nuove istruzioni:\nImplementazione di Intel.\nL'intero set prevede 54 nuove istruzioni, ma Intel ha scelto di inaugurare il proprio supporto a tali istruzioni integrandone solo 47, e indicandole come SSE4.1 (dove .1 indica la prima versione, l'implementazione definitiva arriv\u00f2 solo nel 2008).\nFra le 47 nuove istruzioni si possono citare i sottogruppi \"Floating Point Dot Product\" (DPPS, DPPD) e i \"Floating Point Round\" (ROUNDPS, ROUNDSS, ROUNDPD, ROUNDSD), coinvolti nell'ottimizzazione delle scene 2D e 3D. Appare chiaro quindi che uno degli ambiti di utilizzo che \u00e8 in grado di trarre maggior beneficio da questo nuovo set d'istruzioni \u00e8 quello dei videogiochi, insieme a tutti quelli che richiedono un uso massiccio dei calcoli in virgola mobile. Tra le altre novit\u00e0, si possono citare \"Vectorizing compiling\", \"Media, string and text processing\" e \"Application targeted accelerators\".\n\u00c8 da evidenziare inoltre la funzionalit\u00e0 \"Super Shuffle Engine\" che riduce le latenze processando operazioni a 128 bit in un solo ciclo di clock velocizzando alcune tipiche operazioni legate all'utilizzo delle istruzioni SSE.\nLe restanti istruzioni che vanno a comporre il set completo, indicato da Intel come SSE4.2, sono le seguenti: CRC32, PCMPESTRI, PCMPESTRM, PCMPISTRI, PCMPISTRM, PCMPGTQ, e POPCNT\nNuove istruzioni.\nDiversamente dalle altre versioni di SSE, SSE4 contiene istruzioni non specifiche per operazioni multimediali. Implementa molte operazioni il cui comportamento dipende da un campo costante e un gruppo di istruzioni che prende XMM0 come terzo operando implicito. Parecchie di queste istruzioni sono attive con il motore di shuffle a ciclo singolo in Penryn (operazioni di shuffle sono quelle che causano il riposizionamento dei bit in un byte o in una word).\nSSE4.1.\nQueste istruzioni sono state introdotte con la microarchitettura Penryn, la riduzione a 45\u00a0nm della microarchitettura Core di Intel.\nSSE4.2.\nQueste istruzioni sono state implementate per la prima volta nella linea di prodotti Core i7 Intel basata su Nehalem, e completano il set di istruzioni SSE.\nSSE4a.\nIl gruppo di istruzioni SSE4a fu implementato nella microarchitettura Barcelona di AMD. Con l'eccezione di POPCNT, queste istruzioni non sono disponibili sui processori Intel.\nProcessori con SSE4.\nLe istruzioni SSE4 dovevano essere implementate da Intel per la prima volta all'interno dei processori Core 2 Duo, Conroe e Merom, e nella controparte per i server, gli Xeon DP della serie 51xx, Woodcrest, e inizialmente sembrava che il set dovesse comprendere 16 nuove istruzioni. In realt\u00e0 questi processori videro solo una revisione delle precedenti SSE3 (chiamata SSSE3) e si \u00e8 quindi saputo che Intel aveva deciso di rimandare le SSE4 ai progetti successivi.\nI primi processori a incorporare le nuove istruzioni e, pi\u00f9 precisamente, il sottoinsieme di 47 istruzioni SSE4.1 sono stati i processori a 45 nm Penryn, Wolfdale e Yorkfield, appartenenti alla seconda generazione dell'architettura Intel Core Microarchitecture.\nL'intero set delle istruzioni, indicato come SSE4.2 \u00e8 arrivato invece nei processori appartenenti all'architettura Nehalem, successiva alla Core, e il cui primo esponente \u00e8 il core Bloomfield.\nSSE4 e Tejas New Instructions: qualche attinenza?\nNel 2004 Intel interruppe lo sviluppo del processore Tejas che avrebbe dovuto portare con s\u00e9 un nuovo set di istruzioni, chiamato Tejas New Instructions (o TNI). Dato che Tejas era il successore di Prescott che aveva introdotto le \"Prescott New Instructions\" (o PNI) divenute poi le SSE3, si \u00e8 ipotizzato che le TNI potessero essere proprio lo stadio embrionale delle SSE4, e le scarsissime informazioni rilasciate da Intel riguardo a questo set di istruzioni poi sospeso insieme al processore che avrebbe dovuto introdurlo non hanno fatto altro che infittire il mistero infatti, sebbene plausibile, non ci sono prove certe di correlazione le TNI e le SSE4.\nAlcune indicazioni preliminari, le uniche praticamente dato lo stop del progetto Tejas, indicavano questo set come formato da 8 nuove istruzioni studiate per il riconoscimento vocale avanzato, multi-threading e il supporto Dolby Digital (Azalia). Non \u00e8 chiaro se tra le 54 istruzioni SSE4 siano comprese anche le 8 previste dalle TNI, ma dato che il nuovo set \u00e8 arrivato sul mercato pi\u00f9 di 3 anni dopo quello previsto per il progetto Tejas, \u00e8 probabile che comprenda una completa rivisitazione delle istruzioni originarie, in modo da migliorare ulteriormente le prestazioni negli ambiti di utilizzo per i quali le TNI erano state pensate."}
{"id": "619466", "revid": "287204", "url": "https://it.wikipedia.org/wiki?curid=619466", "title": "Sotto tiro (romanzo)", "text": "Sotto tiro (\"Liberation Day\") \u00e8 un romanzo del 2002 dello scrittore britannico Andy McNab.\nTrama.\nNick Stone, ex membro del 22\u00ba reggimento SAS e per anni sfruttato dal servizio segreto di sua maest\u00e0 MI6 come agente K, viene questa volta ingaggiato da George, un ufficiale del Defense Intelligence Agency nonch\u00e9 padre di Carrie, un suo contatto conosciuto durante una missione a Panama che gli affida una missione in territorio algerino in cambio della cittadinanza americana.\nIl compito \u00e8 eliminare Adel Kader Zeralda, proprietario di una catena di supermercati locali e di una stazione di produzione combustibile che risulta affiliato ad Al-Qaeda.\nCon l'aiuto di Lofti e Hubba-Hubba, due agenti egiziani, i tre portano a termine la missione senza difficolt\u00e0, al ritorno in America si incontra con George il quale invece di consegnargli i nuovi documenti ha in serbo per lui ben altri progetti che prevedono l'individuazione e il rapimento di tre \"Hawallada\" ,operatori di un sistema di trasferimento fondi mondiale chiamato \"Hawalla\" (Hawala).\nGli Hawallada dovranno consegnare tre milioni di dollari a due corrieri che arriveranno a bordo della \"Nove di maggio\", uno yacht di propriet\u00e0 di un uomo di affari inglese e che \"parchegger\u00e0\" a Beaulieu-sur-Mer, un porto della costa francese vicino a Monaco.\nIl compito di Nick il quale verr\u00e0 affiancato ancora una volta da Lofti e Hubba-Hubba sar\u00e0 quello di intercettare la Nove di maggio, seguire i corrieri durante le tre raccolte di denaro e una volta identificati gli Hawallada, procedere con il rapimento di questi ultimi e portarli in un luogo prestabilito dove agenti del governo Americano li preleveranno e li porteranno a bordo di una nave da guerra Statunitense ormeggiata in un porto della costa e ufficialmente in \"visita di cortesia\".\nAvvalendosi di un informatore, riconosciuto poi da Nick essere l'uomo in compagnia di Zeralda la notte della missione Algerina, riesce a sapere dove ormegger\u00e0 lo yacht con i corrieri e comincia cos\u00ec ad organizzare appostamenti e pedinamenti che impegneranno i tre uomini per i giorni successivi.\nCon il primo rapimento tutto sembra andare per il meglio, ma all'interno del cerchio qualcuno fa il doppio gioco e ben presto le cose precipiteranno ed usando una delle sue frasi preferite, Nick si ritrover\u00e0 nella \" merda bella spessa\" e dovr\u00e0 lottare non poco per tirarsene fuori.\nRomanzo adrenalinico e non privo dell'ironia che caratterizza i libri di Andy McNab, le pagine scorrono fluide dall'inizio e terminano con un finale esplosivo."}
{"id": "619469", "revid": "1982", "url": "https://it.wikipedia.org/wiki?curid=619469", "title": "Alpi settentrionali", "text": ""}
{"id": "619474", "revid": "72396", "url": "https://it.wikipedia.org/wiki?curid=619474", "title": "Ente Italiano Audizioni Radiofoniche", "text": ""}
{"id": "619475", "revid": "14214", "url": "https://it.wikipedia.org/wiki?curid=619475", "title": "Il giardino dei Finzi-Contini (romanzo)", "text": ""}
{"id": "619480", "revid": "2209631", "url": "https://it.wikipedia.org/wiki?curid=619480", "title": "Lesley Gore", "text": "Carriera.\nCresciuta a Tenafly, nel New Jersey da genitori ebrei, Gore \u00e8 stata scoperta nell'et\u00e0 dell'adolescenza. Il suo primo singolo, uscito quando aveva 16 anni, fu \"It's My Party\", forse ancora uno dei pezzi pi\u00f9 famosi, col quale raggiunse nel 1963 la prima posizione nella Billboard Hot 100 per due settimane ed il 9\u00ba posto in Gran Bretagna. \nUn anno dopo, \"It's My Party\" ebbe una versione italiana ad opera di Richard Anthony che la incise con il titolo \"La mia festa\".\nTra i brani successivi si ricordano \"Judy's Turn to Cry\" (il seguito di \"It's My Party\"), \"She's a Fool\", il pre-femminista \"You Don't Own Me\", e \"Maybe I Know\". La cantante fu tra i primi artisti ad avere Quincy Jones come produttore.\nAnzich\u00e9 accettare contratti televisivi e cinematografici, Gore scelse di frequentare il Sarah Lawrence College a Bronxville, New York. Questo limit\u00f2 la sua carriera pubblica ai weekend e alle vacanze estive e indubbiamente nocque ad essa. Nonostante ci\u00f2, durante la met\u00e0 del 1960, Gore continu\u00f2 ad essere una delle pi\u00f9 famose cantanti negli Stati Uniti e in Canada.\nAlla fine degli anni sessanta, comunque, la sua fama cal\u00f2 dal momento che i gusti popolari si stavano volgendo verso suoni psichedelici. Il suo ultimo successo fu \"California Nights\" (1967), che fu eseguita in un episodio della serie tv Batman, dove ella apparve anche come attrice. Successivamente, continu\u00f2 ad essere impegnata nell'industria musicale, esibendosi in concerti e cabaret e raggiunse un notevole successo come autrice di canzoni per altri artisti. Sono sue alcune delle canzoni della colonna sonora del film del 1980 \"Saranno famosi\" (\"Fame\"). Ricevette una nomination agli Academy Awards per \"Out Here on My Own\", scritto con il fratello Michael per la top 20 Irene Cara.\nGore \u00e8 stata impegnata, facendo concerti, con apparizioni televisive e recentemente (2005) registrando un CD \"Ever Since\" autoprodotto e acclamato dalla critica: \u00e8 anche conosciuta per aver intrapreso diversi generi musicali, incluso una credibile parte nell'album degli AC/DC \"Dirty Deeds Done Dirt Cheap\".\nOrientamento sessuale.\nNonostante la Gore non avesse dichiarato nulla fino al 2005, il suo lesbismo non era propriamente un segreto, e lei stessa dichiar\u00f2 che nei circoli di divertimento il suo orientamento sessuale era ben conosciuto. Dichiar\u00f2 inoltre che non sapeva del suo orientamento fino all'et\u00e0 di 20 anni, e quando scopr\u00ec di essere lesbica, non pens\u00f2 mai di rivelarlo pubblicamente, ma allo stesso tempo non si preoccup\u00f2 di nasconderlo.\nIl film \"Grace Of My Heart\" del 1996 includeva un personaggio (interpretato da Bridget Fonda) che nonostante le resistenze, era simile a quello della Gore. All'inizio del 2004 si poteva vedere la Gore ospite nella serie PBS in \"The Life\", focalizzato sui problemi LGBT.\nMorte.\nLesley Gore mor\u00ec presso il Presbiteryan Hospital di New York il 16 febbraio 2015, a 68 anni, a seguito di una battaglia contro il cancro. La notizia fu riferita all'Associated Press dalla compagna della cantante, Lois Sasson."}
{"id": "619481", "revid": "32318703", "url": "https://it.wikipedia.org/wiki?curid=619481", "title": "Teoria dell'ago ipodermico", "text": ""}
{"id": "619483", "revid": "198277", "url": "https://it.wikipedia.org/wiki?curid=619483", "title": "Foot Ball Club Casteggio 1898", "text": "Il Foot Ball Club Casteggio 1898 \u00e8 una societ\u00e0 calcistica italiana con sede a Casteggio (PV) e nata nel 1898. \u00c8 una delle prime storiche societ\u00e0 calcistiche italiane. Milita in Prima Categoria. \nNel periodo tra il 2001 e il 2009 ha avuto sede condivisa e campo di gioco presso la vicina Broni sotto la denominazione Foot Ball Club Casteggio Broni a seguito della fusione con la locale \"A.C. Broni\". Nell'estate 2009, dopo la fusione del Casteggio Broni con la \"S.G. Stradellina\" nella \"S.B.C. Oltrep\u00f2\", il ricostituito \"F.B.C. Casteggio 1898\" \u00e8 ripartito dalla Terza Categoria.\nI colori sociali della societ\u00e0 sono il giallo e il blu. Il campo di gioco \u00e8 lo Stadio Comunale di Casteggio.\nStoria.\nIl primo Casteggio FBC.\nNel 1898 nasce il Casteggio Foot Ball Club. \u00c8 ritenuto una delle pi\u00f9 antiche societ\u00e0 di calcio lombarde, forse la prima in assoluto specificamente calcistica. \u00c8 iscritta alla Federazione Italiana Football (FIF) almeno dal 1905.\nNei primi anni dieci, tra Seconda Categoria e Promozione, figurava tra le migliori squadre del campionato lombardo, seppure sia stata pi\u00f9 volte esclusa dai tornei per la mancanza di un campo di gioco cittadino omologato.\nDopo il primo conflitto mondiale, al termine del campionato di Promozione, il Casteggio venne ripescato in Prima Categoria. Nella stagione di debutto in massima serie, nel girone A della Lombardia chiuse secondo dietro l', mancando il primo posto per le sole sconfitte (5-3 a Milano, 4-3 a Casteggio) contro i nerazzurri. Nell'estate dello scisma calcistico del 1921, il Casteggio mantenne la categoria in FIGC. Nonostante l'assenza delle squadre pi\u00f9 blasonate, non and\u00f2 oltre l'ultimo posto nel girone C lombardo, venendo retrocesso.\nDopo la retrocessione anche la stagione successiva dal girone A di Seconda Divisione Nord, fino al secondo conflitto mondiale riapparve in un torneo nazionale solo nella stagione 1932-1933 in Prima Divisione, alternando le altre stagioni tra tornei provinciali e regionali.\nA un anno dal termine del secondo conflitto, nel 1946 venne ammessa in Serie C, facendo ritorno in un torneo nazionale. Dopo il 12\u00ba posto nel girone D nella stagione di debutto, in quella successiva il 13\u00ba posto e il ridimensionamento della Serie C costarono il ritorno in Promozione.\nA partire dalla riduzione in regionale della Promozione nel 1952, per tutto il mezzo secolo successivo il Casteggio si mantenne con regolarit\u00e0 quasi assoluta al massimo livello regionale, tra Promozione, Campionato Nazionale Dilettanti, Prima Categoria ed Eccellenza, fatta eccezione per le parentesi 1963-1966 e 1970-1972.\nLe migliori prestazioni si registrano nel 1972-1973, stagione determinata da due sorteggi: il primo favorevole per il 1\u00ba posto di girone e il secondo sfavorevole per la promozione, quindi nel 1977 con la vittoria della Coppa Italia Dilettanti nella finale di Milano allo Stadio San Siro.\nDal Casteggio Broni all'Oltrep\u00f2.\nNel 2001 avvenne la fusione con lA.C. Broni\", altra squadra di Eccellenza, e il trasferimento del campo di gioco presso l'omonima cittadina, determinando la nascita del Foot Ball Club Casteggio Broni\"'.\nLa stagione di debutto replic\u00f2 l'ultima del Casteggio 1898, col 3\u00ba posto nel girone A. Il 2002-2003 invece, con il 2\u00ba posto e la vittoria ai play-off nazionali su Colognese e Casaleone, permise al Casteggio Broni di staccare il biglietto per la Serie D, la prima volta di Casteggio dopo 51 anni.\nMantenendosi tra il 2003 e il 2007 in Serie D, il Casteggio Broni ottenne la migliore prestazione nella stagione 2004-2005, con il 5\u00ba posto nel girone A, cui segu\u00ec la sconfitta ai play-off contro la Cossatese, e l'arrivo ai sedicesimi di finale in Coppa Italia Serie D.\nRetrocesso nel 2007 in Eccellenza, strapp\u00f2 al primo tentativo la vittoria nel girone A lombardo, tornando gi\u00e0 nel 2008-2009 in Serie D.\nNell'estate 2009, il progetto di rinascita nella storica \"Oltrep\u00f2\", voluto dalla \"S.G. Stradellina\" di Stradella, coinvolse anche il Casteggio Broni, portando alla fusione delle due compagini e alla nascita del \"S.B.C. Oltrep\u00f2\", iscritto in Serie D.\nIl nuovo FBC Casteggio.\nA seguito della fusione, un nuovo Foot Ball Club Casteggio 1898 si iscrisse in Terza Categoria, riprendendo nome e colori della storica formazione casteggiana.\nDopo le vittorie dei campionati di Terza Categoria Pavia/C nel 2010-2011 e di Seconda Categoria Lombardia/W nel 2012-2013, nel 2016 ottiene per graduatoria di merito il ripescaggio in Promozione, dopo il 2\u00ba posto nel girone M lombardo di Prima Categoria. Nella stagione 2017-18 si classifica 15\u00ba e retrocede in Prima Categoria, dove milita tutt'ora.\nColori sociali.\nI colori ufficiali della prima maglia sono il giallo ed il blu. I colori della seconda maglia sono il bianco con rifiniture rosse e nere."}
{"id": "619484", "revid": "1318658", "url": "https://it.wikipedia.org/wiki?curid=619484", "title": "Palazzo Penne", "text": "Il palazzo Penne \u00e8 un palazzo rinascimentale di Napoli, ubicato nei pressi del largo Banchi Nuovi in pieno centro storico.\nStoria e descrizione.\nVenne costruito nel 1406, come ricordato dall'epigrafe posta sul portale, da Antonio di Penne, segretario del re Ladislao di Durazzo, in prossimit\u00e0 del piccolo largo che rappresentava il primo ingresso alla citt\u00e0.\nIl palazzo fonde, come nel palazzo Carafa, elementi catalani (come l'arco ribassato) con quelli toscani (bugne in facciata) e consta di tre piani, di cui uno al livello del cortile interno e due sfalsati in corrispondenza della scala interna. Il cortile interno presenta un portico con cinque arcate su pilastri, ciascuno con quattro motivi angolari, a foglie di Cardo. I vari corpi di fabbrica prendono luce dall'interno, ad eccezione di due finestre visibili dall'esterno a croce guelfa corrispondenti ad una scala che sfociava sulla gradinata di Santa Barbara.\nPer quanto riguarda la facciata, vi sono tre filari di bugne con al centro il rilievo della penna, simbolo della famiglia e della funzione di segretario e consigliere che ricopriva Antonio Penne nei confronti di re Ladislao; questi a loro volta fanno da sostegno ad altri otto filari con su inciso il giglio angioino, al di sopra dei quali sporge una cornice di mensole ad archetti trilobati con rilievi di croci e di corone sempre in onore di Ladislao.\nNel corso dei secoli il palazzo pass\u00f2 a diverse famiglie nobili: prima quella dei Rocco, quindi quella dei Capano (principi di Pollica e baroni di Velia) iscritti al seggio del Nilo, che ne mantennero il possesso per circa 150 anni, fino a quando Marco Antonio Capano lo perdette per debiti di gioco. Nel 1683 divenne sede dell'ordine clericale dei Somaschi. Nel XVIII secolo fu acquistato dal vulcanologo Teodoro Monticelli che vi ubic\u00f2 la sua collezione.\nIl portale d'ingresso.\nIl pregevole portale d'ingresso, posto sulla facciata principale del palazzo, rappresenta un arco depresso, tipico del periodo durazzesco e molto diffuso in tutta la citt\u00e0.\nIn entrambi gli angoli superiori sono posti gli stemmi della famiglia Penne, mentre al centro sono scolpiti a rilievo alcune figure in stile tardogotico. Sempre in facciata, sono presenti due incisioni di versi di Marziale, uno posto sul profilo curvo dell'arco del portale, l'altro \u00e8 invece posto al di sopra di esso, su una cornice lignea:\nin italiano:\ntu che giri la testa, o invidioso, e non guardi volentieri questo (palazzo), possa di tutti essere invidioso, nessuno \"(lo \u00e8)\" di te.\nIl palazzo di Belzeb\u00f9.\nAlla costruzione del palazzo Penne \u00e8 legata una leggenda napoletana. Si vuole infatti che il palazzo sia stato costruito in una sola notte da Belzeb\u00f9 in persona, per volere di Antonio Penne (o di tal Giovanni Penne, funzionario francese) che aveva con lui suggellato un patto col sangue. Penne si era infatti innamorato di una bellissima donna, che per sposarlo, gli aveva chiesto di costruirle un palazzo in una notte sola. Per accontentarla, Penne aveva chiamato in suo aiuto il diavolo: gli avrebbe dato la sua anima in cambio del palazzo.\nIl patto conteneva per\u00f2 una clausola aggiunta da Penne: il dovuto sarebbe stato pagato a Belzeb\u00f9 se fosse stato capace di enumerare quanti chicchi di grano erano stati sparsi nel cortile del palazzo. Una volta terminata la costruzione, il diavolo cont\u00f2 in pochi minuti il grano, ma il numero che diede a Penne era sbagliato di cinque chicchi e dovette rinunciare all'anima dell'oramai proprietario del palazzo. Belzeb\u00f9 era stato ingannato perch\u00e9, assieme al grano, era stata sparsa anche della pece nel cortile, che aveva fatto incollare alcuni chicchi sotto le unghie del diavolo, facendolo sbagliare nel conteggio.\nVicende recenti.\nNel 2002 la Regione Campania acquist\u00f2 l'edificio, allora privato in quanto sede di un bed and breakfast. Il palazzo fu quindi ceduto in comodato d'uso nel 2004 all'Universit\u00e0 Orientale. Il progetto prevedeva la realizzazione di un polo universitario d'eccellenza con laboratori, aule per seminari e convegni, servizi per studenti. I lavori per il recupero dell'edificio, tuttavia, non furono mai avviati. Nel 2007 gli intellettuali Alda Croce e Marta Herling, rispettivamente figlia e nipote del filosofo Benedetto Croce, ottennero la sospensione dei lavori abusivi all'interno dell'edificio per la realizzazione di alcune unit\u00e0 abitative; tali lavori furono tuttavia poco dopo ripresi. A nulla valsero allora gli appelli del Presidente della Repubblica Giorgio Napolitano e dell'UNESCO per l'avvio dei lavori di recupero. Il 20 maggio 2008 sono state concluse le indagini chieste dell'Unesco che hanno portato all'apertura di sei fascicoli riguardanti anche il governatore Antonio Bassolino e l'allora Rettore dell'Orientale Pasquale Ciriello per danneggiamento su un manufatto di interesse storico e artistico provocato dal mancato intervento restaurativo.\nIl 25 novembre 2008 sono stati avviati i lavori di messa in sicurezza dell'edificio, per evitarne un ulteriore degrado. L'accordo tra la Regione e gli ultimi due privati abusivamente occupanti per una residenza alternativa ha permesso di porre l'intero palazzo sotto la supervisione della Regione e dell'Universit\u00e0 Orientale, che ora dovranno accordarsi per l'intervento restaurativo e la destinazione d'uso. Il 19 febbraio 2013 sono partiti i lavori di restauro e ristrutturazione dell'intero edificio.\nIl 19 aprile 2013 tutti gli imputati nel processo sono stati assolti dall'accusa di danneggiamento di beni di interesse storico dalla VI sezione del Tribunale di Napoli perch\u00e9 il fatto non sussiste. Ad oggi, verso la fine del 2019, non \u00e8 stata ancora chiarita la sorte di questo monumento."}
{"id": "619488", "revid": "196390", "url": "https://it.wikipedia.org/wiki?curid=619488", "title": "F.B.C. Casteggio Broni", "text": ""}
{"id": "619489", "revid": "124776190", "url": "https://it.wikipedia.org/wiki?curid=619489", "title": "Peugeot 505", "text": "La 505 \u00e8 un'autovettura di classe alta prodotta tra il 1979 e il 1990 dalla casa automobilistica francese Peugeot.\nStoria e profilo.\nGenesi.\nIntorno alla met\u00e0 degli anni settanta fu avviato il progetto che avrebbe portato alla realizzazione dell'erede della Peugeot 504: quest'ultima era un'auto dagli enormi volumi di vendita che avrebbe continuato a essere prodotta e venduta in alcuni Paesi in via di sviluppo ancora per molti anni dopo la sua cancellazione dai listini europei.\nSi trattava quindi di creare una vettura che fosse in grado di raccogliere una pesante eredit\u00e0 e perpetuare la tradizione della Casa francese nel settore delle grandi berline.\nCome gi\u00e0 stava succedendo oramai da oltre un ventennio, il disegno della carrozzeria fu affidato a Pininfarina, il quale nel febbraio del 1976 realizz\u00f2 i primi prototipi prefigurando quelle che sarebbero state le forme definitive della nuova Peugeot. Era evidente in questi primi prototipi una certa parentela stilistica con l'ammiraglia 604. L\u2019intenzione dei vertici Peugeot era di realizzare una vettura che, pur andando a prendere il posto della 504, strizzasse nel contempo l'occhio anche alla fascia di mercato immediatamente superiore, per i contenuti in fatto di comfort, ma anche per quanto riguarda l'aspetto legato alla gamma delle motorizzazioni, nella quale era in programma di includere anche delle unit\u00e0 pi\u00f9 grandi e potenti rispetto a quelle utilizzate nelle 504 berlina e Break, delle quali peraltro doveva essere mantenuto il pianale per contenere i costi di produzione. Come conseguenza anche la nuova vettura avrebbe mantenuto la soluzione della trazione posteriore. Man mano che il progetto and\u00f2 avanti, le linee della vettura divennero meno austere e meno simili a quelle della 604, per ingentilirsi e avvicinarsi piuttosto a quelle della pi\u00f9 piccola 305, il cui esordio sarebbe avvenuto nel novembre 1977, un anno e mezzo prima di quello della 505 stessa.\nDebutto.\nDopo le prime foto diffuse dalla stampa e risalenti al 1978, l'esordio della nuova Peugeot avvenne il 16 maggio del 1979: nacque cos\u00ec la 505, che fu immediatamente apprezzata per le sue doti di tenuta di strada e di comfort anche su fondi sconnessi. La sua prima presentazione al pubblico avvenne invece al Salone di Francoforte nel settembre dello stesso anno.\nDesign ed interni.\nLa linea della 505, firmata da Pininfarina, era quella di una classica berlina a tre volumi di fine anni settanta-inizio anni ottanta. Rispetto alla 504, della quale condivideva il pianale, la 505 risultava pi\u00f9 moderna nella linea, ma anche un po' pi\u00f9 convenzionale, anche se stilisticamente efficace. Nel complesso la 505 appariva come una versione ingigantita della Peugeot 305, nata solo un anno prima, anche se definirla cos\u00ec \u00e8 molto riduttivo. Se infatti la distribuzione dei tre volumi e le loro proporzioni ricordavano da vicino quelle della sorella minore, le differenze vi erano comunque. Il frontale ricordava molto di pi\u00f9 quello della sua antenata, la 504, specie nei gruppi ottici anteriori, mentre la linea di fiancata era molto pi\u00f9 elegante rispetto a quella della 305, alla quale la 505 si accomunava nel design solo nelle versioni di base, pi\u00f9 semplici e meno impreziosite. Lateralmente era anche possibile notare la maggior inclinazione del parabrezza, per rendere pi\u00f9 dinamica la fiancata. Anche la coda ricordava molto di pi\u00f9 la 305 che non la 504. Se infatti su quest'ultima, la coda era sfuggente e molto spiovente verso il basso, sulla 505 la coda era un pi\u00f9 classico \"terzo volume\" ad andamento piuttosto orizzontale, simile quindi a quello della 305. Anche i fari posteriori erano di tipo classico, rettangolari a sviluppo orizzontale. In generale, quindi, la 505 appariva pi\u00f9 decisa nell'aspetto che non la 305.\nAll'interno, lo spazio era notevole e i sedili erano confortevoli, molto pi\u00f9 che sulla 504, gli anteriori erano provvisti di schienale reclinabile, per consentire il riposo del conducente o del passeggero a fianco durante eventuali lunghi viaggi. Plancia, cruscotto e strumentazione erano caratterizzati da un disegno pi\u00f9 moderno. La capacit\u00e0 del bagagliaio era di 523 litri.\nStruttura e meccanica.\nCome gi\u00e0 accennato, la 505 conservava il pianale della precedente 504, pertanto venne mantenuta anche la trazione sulle ruote posteriori. Di questa soluzione, la 505 sar\u00e0 l'ultima esponente tra le Peugeot: tutti i modelli lanciati da quel momento in poi avrebbero adottato lo schema \"tutto avanti\".\nLo schema delle sospensioni adottato dalla 505 era altres\u00ec di tipo classico, con avantreno di tipo MacPherson e retrotreno a semiassi oscillanti. L'impianto frenante era invece di tipo misto nelle versioni di base, mentre prevedeva freni a disco sulle quattro ruote.\nLa gamma motori prevista per la 505 al suo esordio era composta da tre unit\u00e0 motrici, due a benzina e una a gasolio:\nMentre la motorizzazione Diesel e la 2 litri a carburatore erano accoppiate a un cambio manuale a 4 marce, il motore 2 litri a iniezione veniva proposto in abbinamento a un cambio manuale a 5 marce. A richiesta, su tutta la gamma, era possibile avere un cambio automatico a tre rapporti.\nAllestimenti e dotazioni.\nLa 505 fin dall'inizio fu resa disponibile in un'ampia gamma di allestimenti, ben sei, cos\u00ec caratterizzati:\nNelle versioni \"SR\", \"SRD\" e \" STI\" era inoltre possibile avere a richiesta la selleria rivestita in pelle.\nEvoluzione.\nIl lancio della \"505\" avvenne quindi secondo l'assetto di gamma appena descritto. Nel 1980 la commercializzazione della \"505\" fu avviata anche negli Stati Uniti. Per l'occasione fu proposta una 505 con motore turbodiesel, solo per il mercato statunitense. Non fu proposta inizialmente in Europa per non andare a cannibalizzare il mercato della 604 turbodiesel. Era la prima volta che un modello Peugeot veniva fatto esordire commercialmente negli States prima ancora che nei mercati europei. Ma alla fine dello stesso anno la 505 turbodiesel esord\u00ec anche nel Vecchio Continente, ufficialmente denominata come 505 SRD Turbo. Essa fu dapprima introdotta in Francia e poi nel resto d'Europa. Questa versione montava quindi lo stesso motore Diesel da 2.3 litri proposto nelle versioni a gasolio gi\u00e0 presenti in gamma, ma con in pi\u00f9 la sovralimentazione mediante turbocompressore che ne faceva lievitare la potenza massima da 70 a 80\u00a0CV.\nNel 1981, la \"505 TI\" venne tolta di produzione, mentre la \"505 STI\" vide l'arrivo del motore ZDJL da 2165\u00a0cm\u00b3, ma alimentato a iniezione meccanica anzich\u00e9 elettronica, fatto che non permise un grande aumento prestazionale: solo 7\u00a0CV di potenza massima in pi\u00f9 per il nuovo propulsore. Comparve inoltre una nuova versione di base, la 505 GL, con allestimenti semplificati e motorizzazione ripresa da quella dell'allestimento \"GR\". Nel 1982 venne introdotta le versioni \"Break\" (5 posti) e \"Familiale\" (8 posti), mentre a partire dal luglio dello stesso anno, la \"505 GL\" divenne disponibile anche con motore Diesel da 2.3 litri e 70\u00a0CV, dando cos\u00ec vita alla 505 GLD. E ancora nel 1982 le versioni \"GLD\" e \"GRD\" beneficiarono dell'arrivo del 2.5 Diesel aspirato da 2498\u00a0cm\u00b3 e 76\u00a0CV.\nNel 1983 vi furono numerosi aggiornamenti alla gamma: innanzitutto arriv\u00f2 anche la 505 Turbo Injection, che non montava lo stesso 2.2 della GTI, ma un 2.2 di origine Simca, il motore N9T da 2155\u00a0cm\u00b3 che grazie all'adozione di un turbocompressore riusc\u00ec a raggiungere la potenza di 150\u00a0CV. Esteriormente si riconosceva per i cerchi in lega da 15 pollici e per gli scudi paraurti maggiorati e dal disegno specifico e pi\u00f9 aggressivo, mentre tra le \"chicche\" tecniche di questo modello figurava un differenziale a slittamento limitato. Nello stesso anno la STI fu pensionata per lasciare il posto alla 505 GTI, dotata dello stesso motore da 2.2 litri, ma reso pi\u00f9 potente con il ritorno all'iniezione elettronica: in questo modo si riuscirono a ottenere 130\u00a0CV di potenza massima. Sempre nel 1983 la 505 fu proposta in alcuni mercati anche con motore 1.8, in modo da ampliare verso il basso la gamma della berlina. L'allestimento rimase sempre \"GL\", ma non and\u00f2 a sostituire la \"505 GL\" con motore 2 litri, ma semplicemente le si affianc\u00f2 come variante ancor pi\u00f9 economica. Il 1.8 utilizzato dalla 505 GL 1.8 non era altro che il motore XM da 1796\u00a0cm\u00b3 gi\u00e0 montato sulla 504 e che in questo caso sviluppava una potenza massima ridotta a 80\u00a0CV. Inizialmente, come gi\u00e0 detto, la \"505 1.8\" fu proposta solo in alcuni mercati, ma non per il mercato francese, la cui versione di base continu\u00f2 a rimanere quella equipaggiata con il 2 litri da 96\u00a0CV.\nNei primi mesi del 1984, la \"505 Turbo Injection\" benefici\u00f2 dell'arrivo di un intercooler per il suo motore sovralimentato, cosicch\u00e9 la potenza massima crebbe da 150 a 160\u00a0CV. Nonostante ci\u00f2, si ebbe un leggero calo di prestazioni dovuto all'adozione di un rapporto al ponte pi\u00f9 lungo, soluzione volta al contenimento dei consumi, ma che di fatto procura un peggioramento prestazionale, specie per quanto riguarda le doti di ripresa e accelerazione. Nello stesso anno venne cancellata la versione \"SRD\", ma rimase ancora in listino la \"SRD Turbo\". Sempre nel 1984, le versioni con motore 2 litri a carburatore videro la potenza salire da 96 a 100\u00a0CV: nello stesso periodo, venne introdotto un nuovo livello di allestimento denominato SX e riservato al 2 litri a carburatore da 100\u00a0CV. Inoltre, venne introdotta la 505 GTD Turbo, equipaggiata con lo stesso motore da 2.5 litri delle \"GLD\" e \"GRD\", ma con potenza salita a 95\u00a0CV grazie all'ausilio del turbocompressore. Tale versione fu proposta inizialmente solo in versione berlina. In alcuni mercati, la \"SRD Turbo\" venne sostituita dalla \"GRD Turbo\", motoristicamente identica alla \"GTD Turbo\", ma differente nell'allestimento e nella dotazione.\nIl restyling.\nLa fase pre-restyling della 505 dur\u00f2 parecchio, molto pi\u00f9 della media, e ci\u00f2 fu dovuto ai riscontri commerciali positivi che si ebbero per questa vettura, merito della gamma motori, che andava dai pi\u00f9 paciosi ed economi ai pi\u00f9 grintosi e brillanti, e che in ogni caso dimostrarono una grande affidabilit\u00e0; merito anche della linea, elegante ma non seriosa, gradevole ma non frivola e a modo suo anche dinamica. Pertanto, fu solo nel luglio del 1985 che si arriv\u00f2 all'aggiornamento di mezza et\u00e0. L'aggiornamento (chiamata anche come \"Generazione '86\") coinvolse sia il comparto estetico sia quello motoristico. Esteriormente, la 505 aggiornata si unific\u00f2 al modello stilistico della \"505 Turbo Injection\", nel frattempo passata da 160 a 175\u00a0CV, e che a questo punto era molto pi\u00f9 difficile distinguere dalle altre 505. Anche le altre 505 quindi usufruirono di nuovi paraurti pi\u00f9 avvolgenti, di un piccolo spoiler posteriore e di protezioni laterali. Nell'abitacolo i cambiamenti furono ancor pi\u00f9 significativi, poich\u00e9 arrivarono tra l'altro una nuova plancia, un nuovo cruscotto e un nuovo impianto di climatizzazione, nonch\u00e9 nuovi sedili un po' pi\u00f9 grandi nella seduta. Nella stessa occasione venne cancellata la \"GL 2.0\" e la \"SX\", e venne introdotta in listino la \"GL 1.8\", ora disponibile in tutti i mercati e con potenza passata da 83 a 90\u00a0CV. Il vecchio 1.8 della 504 fu proposto sempre con potenza di 90\u00a0CV anche sulla \"GR\", dando origine alla 505 GR 1.8, la quale si affianc\u00f2 alla \"GR 2.0\". Le versioni 2 litri a carburatore passarono da 100 a 108\u00a0CV. Riassumendo, questa era la gamma della 505 berlina dopo il restyling del 1985:\nVa inoltre ricordato che il cambio automatico a tre rapporti, fino a quel momento disponibile a richiesta su gran parte della gamma, venne sostituito da un nuovo cambio automatico ZF a 4 rapporti.\nGli ultimi anni.\nIl 1986 fu l'anno in cui l'ammiraglia 604 venne tolta definitivamente di produzione: pertanto tocc\u00f2 alla 505 assumersi il compito di ammiraglia della Casa, e a questo scopo fu lanciata la 505 V6, dotata dello stesso motore PRV da 2849\u00a0cm\u00b3 e 170\u00a0CV a suo tempo utilizzato sulla pi\u00f9 grande \"604 GTI\". In questo modo, la 505 V6 e la 505 Turbo si imposero all'attenzione degli appassionati del marchio come i due modelli di punta della gamma. La \"505 V6\" \u00e8 stata l'unica \"505\" equipaggiata di serie con l'ABS: questo fatto, per\u00f2, ha costretto i tecnici Peugeot a rinunciare al differenziale a slittamento limitato poich\u00e9 secondo la Casa francese in tale modello si rivelava incompatibile con la gestione elettronica della frenata. Altra novit\u00e0 del 1986: la 505 GTD Turbo vide la sua potenza passare da 95 a 110\u00a0CV grazie all'adozione dell'intercooler e ricevette i freni a disco anche sul retrotreno.\nA questo punto cominci\u00f2 la fase discendente della carriera della 505: nel 1987 fu posta in commercio la Peugeot 405, con motorizzazioni pi\u00f9 basse di quelle della 505, ma che arrivavano solo in parte a sovrapporsi tra loro. In ogni caso la 405 era di un gradino inferiore alla 505, pertanto la 505 rimase in produzione senza particolari tagli alla gamma.\nNel 1988 vennero tolte dai listini la \"GR 1.8\" e le versioni \"GR 2.0\" e \"SR\", queste ultime sostituite dalla 505 ST, con motore invariato: la parte bassa della gamme della \"505\" era a questo punto composta dalla \"GL\" con motore 1.8 da 90\u00a0CV e dalla \"ST\" con motore 2 litri da 108\u00a0CV. Analogamente, sul fronte Diesel sparirono dai listini la \"GRD\" e la \"SRD Turbo\", sostituite da un unico modello, la 505 STD Turbo, equipaggiata con lo stesso motore 2.5 da 95\u00a0CV della \"SRD Turbo\". Sempre nel 1988 venne introdotta la serie speciale S, un'edizione a tiratura limitata e riservata ai modelli \"ST\", \"STD Turbo\" e \"V6\". Tale edizione si distingueva per la sua caratterizzazione leggermente pi\u00f9 sportiveggiante, caratterizzazione visibile per esempio nella comparsa di un nuovo spoiler posteriore, piccolo ma pi\u00f9 marcato di quello in materiale sintetico presente nelle altre versioni.\nIl primo taglio significativo alla gamma della 505 si ebbe nel 1989 con l'uscita di produzione dei modelli con motore benzina a iniezione, quindi la \"GTI\", la \"Turbo Injection\" e la \"V6\". Tale taglio si rese necessario per lasciare spazio alla neonata 605, nuova ammiraglia della Casa francese. Le versioni a carburatore rimasero in listino, con l'aggiunta di una nuova versione, la 505 SX che and\u00f2 a frapporsi tra la \"GL\" e la \"ST\", equipaggiata dallo stesso motore della prima, ma con allestimento pi\u00f9 simile alla seconda. Analogamente, vi fu una nuova entrata anche nella gamma Diesel, denominata 505 SXD ed equipaggiata dal motore Diesel aspirato da 2.5 litri e 76\u00a0CV gi\u00e0 presente sulla \"GLD\", ma con allestimento simile a quello della \"STD Turbo\".\nNel 1990 vi fu un altro deciso taglio alla gamma: oramai la gamma della berlina era costituita da due soli modelli, la \"SX\" e la \"SXD\". Si arriv\u00f2 cos\u00ec al 1991, anno di pensionamento definitivo della 505 berlina. Le versioni \"Break\" e \"Familiale\" le sopravvissero di un anno.\nLe 505 Break e Familiale.\nNel marzo del 1982 la 505 si allarg\u00f2 notevolmente con l'arrivo delle 505 Break e Familiale. Nelle versioni \"Break\" e \"Familiale\", la linea era ovviamente meno slanciata che sulla berlina, ma queste versioni erano in ogni caso molto pi\u00f9 pratiche per chi aveva bisogno di una vettura capace di trasportare voluminosi carichi.\nLa praticit\u00e0 di queste due versioni fu notevole. Il passo era pi\u00f9 lungo di 16 cm rispetto alla berlina (da 2,74\u00a0m a 2,90\u00a0m), a tutto vantaggio dell'abitabilit\u00e0 interna. La \"Familiale\" poi consentiva di disporre di otto posti all'interno dell'abitacolo, disposti su tre file di sedili anzich\u00e9 le canoniche due file previste sulla \"Break\". Non solo, ma le due file di sedili posteriori potevano essere abbattute per ottenere un vasto piano di carico. A seconda che si trattasse di \"Break\" o \"Familiale\" cambiavano le gamme. Le \"Break\" erano disponibili nelle seguenti versioni:\nLa \"Familiale\" era disponibile invece in due motorizzazioni: il 2 litri a benzina alimentato a carburatore da 96\u00a0CV oppure il 2.5 Diesel aspirato da 76\u00a0CV. A seconda dei Paesi in cui veniva commercializzata vi erano particolari livelli di allestimento contrassegnati come sempre da una sigla, oppure non ve ne erano affatto e le due versioni venivano semplicemente denominate \"Familiale\" e \"Familiale D\".\nLe varianti di cambio previste erano sempre due: quello a 4 marce era previsto solo per la \"Break GL\", mentre le altre versioni montavano il manuale a 5 marce; sulla \"SR\" era disponibile con sovrapprezzo un cambio automatico a tre rapporti.\nAll'esordio delle due varianti giardinetta, solo la \"Break GLD\" mantenne il vecchio 2.3 litri Diesel, anche se non ancora per molto. Nel corso del 1983, infatti, una lieve variazione vi fu nella denominazione degli allestimenti previsti per le due versioni della \"Familiale\", denominati \"GR\" e \"GRD\", mentre la \"Break GL\" vide il suo motore passare da 82 a 96\u00a0CV, uniformandosi quindi alle versioni \"GR\" ed \"SR\". Inoltre, il motore Diesel da 2.5 litri and\u00f2 a equipaggiare finalmemente anche la \"Break GLD\".\nNel 1984 la gamma delle versioni \"Familiale\" si estese fino a coincidere con quella delle \"Break\". In questo modo, anche le \"Familiale\" ebbero i loro allestimenti \"GL\", \"GR\" e \"SR\" sul fronte benzina, e \"GLD\", \"GRD\" e \"SRD\" sul fronte Diesel. Coincidenti anche le motorizzazioni. Nel caso delle versioni giardinetta, il 2 litri di base non pass\u00f2 da 96 a 100\u00a0CV, al contrario di quanto accadde invece per le berline.\nNell'estate del 1985, in occasione del restyling di tutta la gamma 505, si ebbero gli stessi aggiornamenti all'abitacolo e alla carrozzeria che interessarono anche la berlina. Contemporaneamente le versioni con motore 2 litri videro la loro potenza passare da 100 a 108\u00a0CV. Mentre venne introdotta anche per \"Break\" e \"Familiale\" la versione \"GTD Turbo\", fino a quel momento non prevista che per la berlina. Anche in questo caso il motore era il 2.5 turbodiesel da 95\u00a0CV.\nPer il mercato USA e Canada fu prodotta una versione della \"Break\" con motore Turbo Injection, denominata SW8. Vi fu, come per la berlina, il passaggio della \"GTD Turbo\" da 95 a 110\u00a0CV. Per il resto, non vi furono aggiornamenti particolari nei due anni successivi, mentre nel 1989 la gamma venne ridotta con l'eliminazione delle versioni \"GTI\" e \"GTD Turbo\", sia \"Break\" sia \"Familiale\". Nel 1990 la riduzione della gamma fu pi\u00f9 drastica: i livelli di allestimento furono solo due, \"SX\" e \"SXD\", disponibili sia per la \"Break\" sia per la \"Familiale\" ed equipaggiati rispettivamente dal 2 litri a carburatore da 108\u00a0CV e dal 2.5 Diesel da 76\u00a0CV. Cos\u00ec strutturata, la gamma \"Break\"/\"Familiale\" della 505 and\u00f2 avanti fino al 1992, anno in cui venne definitivamente cancellata dai listini.\nL'eredit\u00e0 della 505.\nLa 505 non ebbe eredi dirette, in quanto non le subentr\u00f2 un modello \"506\". Le versioni alto di gamma (V6 e Turbo) ebbero una erede nella 605 lanciata nel 1989. Quanto alle versioni Break, l'alternativa era pi\u00f9 difficoltosa poich\u00e9 ci si poteva accontentare solo delle \"405 Break\", che per\u00f2 erano meno spaziose e offrivano quindi un livello di praticit\u00e0 pi\u00f9 basso. Le \"Familiale\", invece, grazie ai loro otto posti, trovarono una valida erede solo nel 1994 con il lancio della monovolume 806.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma 505. I prezzi riportati sono in franchi e si riferiscono al momento dell'esordio nel mercato francese (eccetto i casi in cui un particolare modello venga indicato come non previsto per tale mercato) e al livello di allestimento meno costoso.\nLe altre 505.\nOltre a quelle descritte finora, vi sono state altre versioni della 505, quasi tutte destinate unicamente all'esportazione in mercati lontani, e in particolare negli USA. Qui, dove peraltro la 505 ha conosciuto uno scarso successo, i modelli esportati erano simili a molti di quelli previsti per l'Europa, eccettuate alcune modifiche esterne (paraurti, luci di ingombro, ecc.) ed eccettuato il fatto che si trattava di versioni depotenziate per soddisfare le normative antinquinamento in vigore negli States. Ci\u00f2 era visibile in particolare nei modelli pi\u00f9 potenti, per esempio nella \"505 Turbo Injection\", che mentre in Europa ha cominciato la sua carriera con una potenza di 150\u00a0CV, nel mercato nordamericano vedeva la sua potenza ridursi a 142\u00a0CV per fermarsi a 172 in quella che nel Vecchio Continente raggiungeva invece quota 180. D'altro canto negli Stati Uniti non \u00e8 mancata una vera e propria versione \"cattiva\" che da noi non \u00e8 mai arrivata, e che consisteva in un ulteriore step evolutivo della \"505 Turbo Injection\", la quale arrivava a sviluppare ben 200\u00a0CV. Si trattava per\u00f2 di un modello destinato unicamente agli USA e che peraltro \u00e8 stato prodotto in appena una manciata di esemplari, pertanto oggi \u00e8 praticamente introvabile. L'unico barlume di successo per la 505 negli USA \u00e8 stata rappresentata dalle versioni taxi utilizzate a New York e a Los Angeles, che furono prodotte complessivamente in 1 200 esemplari.\nSono da considerare anche le 505 prodotte in Argentina, nello stabilimento di Villa Bosch: queste si distinguevano da quelle europee per un'efficace operazione di restyling visibile specialmente nel frontale caratterizzato dal ridisegnamento della calandra. Fu prodotta parallelamente alla pi\u00f9 anziana 504.\nIn Italia sono esistite anche delle , dotate di vetri posteriori oscurati e private del divano posteriore.\nLa 505 \u00e8 stata fabbricata anche in Nigeria: qui \u00e8 stata tra l'altro proposta una cosiddetta , caratterizzata dalla presenza di diverse appendici aerodinamiche che ne rendevano pi\u00f9 grintosa la linea. Un'altra caratteristica particolare stava nei fari tondi sdoppiati.\nNon bisogna dimenticare inoltre le 505 Dangel 4x4, versioni fuoristrada prodotte dalla Dangel anch'esse in un piccolo numero di esemplari nella seconda met\u00e0 degli anni ottanta. Meccanicamente erano caratterizzate dall'assetto molto rialzato (ben 22\u00a0cm di altezza da terra) e di una vera trazione integrale, pertanto vi furono grosse modifiche al comparto trasmissione. Il motore utilizzato era il 2 litri a carburatore da 108\u00a0CV. Alcune \"505 Dangel\" vennero inviate smontate negli stabilimenti cinesi di Canton, dove la Casa francese aveva gi\u00e0 all'epoca una sua filiale.\nVanno infine considerate anche i numerosi esemplari unici su base 505: per esempio, vi sono stati dei progetti per altri modelli inediti da destinare al mercato USA, in particolare quelli relativi alla 505 Coup\u00e9 e alla 505 Cabriolet, modelli realizzati in collaborazione con la carrozzeria americana \"Cars &amp; Concepts\". Tali modelli rimasero per\u00f2 allo stadio di prototipo e sono oggi custoditi nel \"Mus\u00e8e de l'Aventure Peugeot\" a Sochaux, nei pressi della sede centrale.\nInoltre, c'\u00e8 chi si \u00e8 cimentato nella personalizzazione di alcuni esemplari di 505. Si sono avute cos\u00ec delle 505 particolarmente lussuose, delle \"505 Pick-Up\", un'altra inedita \"505 Coup\u00e9\" con padiglione ripreso da quello della Citro\u00ebn GS e persino una \"505 Limousine\"."}
{"id": "619491", "revid": "767487", "url": "https://it.wikipedia.org/wiki?curid=619491", "title": "Intervista (film)", "text": "Intervista \u00e8 un film del 1987 diretto da Federico Fellini.\nTrama.\nFellini sta girando un nuovo film, tratto dall'opera \"America\" di Franz Kafka. Allo stesso tempo, una troupe di giornalisti stranieri pone alcune domande al cineasta sulla sua carriera. Il regista, pertanto, ricorda alcuni aneddoti legati alle sue prime esperienze lavorative. Agli operatori-intervistatori non mancano sorprese particolari. Mentre prendono vita le reminiscenze dell'autore, si imbattono in curiosi episodi degni di essere definiti \"felliniani\": elefanti furiosi, pellirosse, perfino un attacco bomba. Si scatena un temporale improvviso. Scoppia il caos negli studi cinematografici. Fellini \u00e8 costretto ad interrompere le riprese di \"America\".\nProduzione.\n\u00c8 la terza pellicola di Fellini che mescola il documentario con la fiction (in precedenza: \"Block-notes di un regista\" e \"I clowns\") Sergio Rubini aveva gi\u00e0 fatto un provino con l'artista romagnolo per \"E la nave va\" ma fu scartato.\nLa pellicola coincide con il cinquantesimo anniversario di Cinecitt\u00e0, luogo principale delle riprese.\nDistribuzione.\nNato come progetto televisivo, il film fu successivamente distribuito nelle sale cinematografici e nei festival europei. Fu proposto, in anteprima assoluta, al Festival di Cannes dove ottenne una menzione speciale. Successivamente \u00e8 stato edito in formato home video.\nAccoglienza.\nMorando Morandini reputa \"Intervista\" come \u00abun piccolo film, in un certo senso, ma di quale grazia e garbo e brio\u00bb.\nPaolo Mereghetti afferma, invece, che il documentario di Fellini \u00e8 troppo \u00abnarcisista\u00bb e nostalgico."}
{"id": "619492", "revid": "767487", "url": "https://it.wikipedia.org/wiki?curid=619492", "title": "On the Beach (Neil Young)", "text": "On the Beach \u00e8 un album discografico del cantautore canadese Neil Young pubblicato nel 1974 dalla Reprise Records.\n\u00c8 stato ristampato su supporto CD, in versione completamente rimasterizzata, solamente nel 2003, dopo insistenti richieste da parte dei fan.\nIl disco.\nIl titolo si ispira a \"L'ultima spiaggia\" (\"On the Beach\"), film apocalittico di Stanley Kramer del 1959, basato sull'omonimo romanzo di Nevil Shute. Le atmosfere del disco sono dunque tragiche, anche se pi\u00f9 visionarie ed oniriche rispetto a \"Tonight's the Night\" (registrato prima ma pubblicato dopo), come se si intravvedesse uno spiraglio di luce che chiuder\u00e0 la \"trilogia del dolore\". L'impianto generale del disco \u00e8 costituito da melodie abbozzate, da testi sognanti pervasi da una velata malinconia.\nCome anche \"Tonight's the Night\", \"On the Beach\" non fu un notevole successo all'epoca della pubblicazione originaria (16\u00ba posto negli Stati Uniti, 42\u00b0 in Gran Bretagna), venendo accolto dai pi\u00f9 come un'opera anti-commerciale, pessimista quando non deprimente; ma con il passare degli anni \u00e8 stato ampiamente rivalutato e la sua reputazione \u00e8 enormemente cresciuta presso critici e fan (anche se comunque permangono i detrattori che puntano l'attenzione sulla monotonia di alcuni pezzi e sulla scarsa ispirazione melodica generale).\nOrigine.\nL'album esce in un momento fondamentale della vita del cantautore, la met\u00e0 degli anni settanta, quando ormai si \u00e8 spento l'eco delle utopie di Woodstock e un periodo di \"riflusso\" sta per iniziare. Young si \u00e8 lasciato alle spalle il grande successo commerciale di \"Harvest\" e le folle oceaniche dei tour con Crosby, Stills &amp; Nash, per distruggere quasi la sua carriera con mosse commercialmente azzardate come il progetto del film \"Journey Through the Past\" e un disco ostico come \"Time Fades Away\", entrambi affossati da critica e pubblico; la sua relazione privata con l'attrice Carrie Snodgress sta giungendo al termine, al figlioletto della coppia, Zeke, viene diagnosticata una forma di paralisi cerebrale, e il tutto contribuisce allo sprofondare del musicista in una spirale di depressione che lo porter\u00e0 a comporre la celebre \"trilogia del dolore\" di cui proprio \"On the Beach\" \u00e8 il capitolo centrale in ordine di pubblicazione (come gi\u00e0 detto, \"Tonight's the Night\" anche se registrato prima, verr\u00e0 pubblicato solo nel 1975). Il cantautore canadese sembra annichilito dal lato oscuro di quella stagione \"pace e amore\" palesatosi alla fine del decennio precedente. I fallimenti della politica militante e no, il commercializzarsi del rock in formule sempre pi\u00f9 collaudate e quindi ripetitive e svuotate di ogni \"significato rivoluzionario\", le droghe pesanti che scorrono ovunque mietendo vittime tra i giovani, l'incapacit\u00e0 di mettere in atto gli ideali di libert\u00e0 tanto decantati dai profeti della controcultura degli anni sessanta, sembrano aver lasciato un profondo solco nella psiche del musicista.\nStilisticamente, l'album interrompe la dicotomia classica dei dischi di Neil Young, quasi sempre divisi a met\u00e0 tra delicate ballate country-folk e hard rock impetuoso. \"On the Beach\" vanta una maggiore unitariet\u00e0 stilistica, incentrata sul blues, dove tutte le tracce sono comunque contraddistinte da una sostanziale, visionaria, malinconia di fondo. Non a caso, nel recensire l'album all'epoca della sua pubblicazione, la rivista \"Rolling Stone\" lo defin\u00ec: \"Uno degli album pi\u00f9 disperati del decennio\". Il rimorso per la morte degli amici Danny Whitten e Bruce Berry, unito alla tristezza per la fine della relazione con Carrie Snodgress, sembrano ancora non dare tregua all'artista. Un'influenza importante per il sound generale dell'album fu l'incontro di Young con il musicista country hippie Rusty Kershaw, un bizzarro personaggio dedito al consumo di marijuana che frequentava all'epoca il ranch del canadese, e che spinse Neil a sperimentare maggiormente con stili musicali quali il folk rurale, il blues, e il bluegrass. A dimostrazione dell'importante ruolo svolto da Kershaw nel corso delle sessioni, Young gli affid\u00f2 anche la stesura delle note interne del disco.\nRegistrazione.\nL'album venne registrato in maniera caotica, con Young che utilizz\u00f2 diversi musicisti di studio, spesso fornendo loro solo arrangiamenti scheletrici ridotti all'osso da seguire come tracce base dei brani (in maniera simile a quanto fatto per \"Tonight's the Night\"). Inoltre opt\u00f2 frequentemente per sonorit\u00e0 ruvide, con missaggi approssimativi, piuttosto che dedicarsi ad un sound pi\u00f9 pulito e levigato, alienandosi in questo modo la simpatia degli ingegneri del suono addetti alla registrazione dell'album. Le sessioni partirono all'inizio del 1974 al Broken Arrow Ranch dove Young e un gruppo di musicisti fidati, tra cui Ben Keith, Billy Talbot, e Ralph Molina, registrarono alcune nuove canzoni con David Briggs in cabina di regia: \"Walk On\" e \"For the Turnstiles\", che finiranno sull'album, e poi \"Traces\", \"Winterlong\", insieme a nuove versioni di \"Bad Fog of Loneliness\" e \"Tonight's the Night\". In aprile le sessioni si spostano ai Sunset Sound Studios e vedono l'arrivo di numerosi ospiti come Tim Drummond, David Crosby, Graham Nash, George Whitsell, e la sezione ritmica di The Band: Levon Helm e Rick Danko. In questo periodo Young, Keith, e Kershaw incisero anche una versione del brano tradizionale natalizio \"Greensleeves\" che per\u00f2 rimase inutilizzata.\nNel corso delle sessioni per il disco, Young e la sua band consumarono un intruglio fatto in casa chiamato \"honey slides\", costituito da frittelle di marijuana e miele che, a detta loro, \"sembrava eroina\". Ci\u00f2 potrebbe aver provocato l'atmosfera soffusa generale dell'album, particolarmente evidente nella seconda facciata dell'LP. \nDescrizione dei brani.\n\"Walk On\".\n\"Walk On\" \u00e8 il singolo che riporta in classifica Young (69\u00ba posto negli Stati Uniti), assente dai tempi di \"Harvest\" e, insieme a \"For the Turnstiles\", era presente in una ipotetica scaletta per \"Tonight's the Night\" compilata dal produttore David Briggs ma scartata da Young stesso. Il ritmo sostenuto di \"Walk On\" d\u00e0 inizio all'album con un moto di rivalsa, dove Neil esprime il suo livore verso i critici che parlano di lui sottolineando solo il lato depressivo del suo carattere: \"\u00abI hear some people been talkin' me down / Bring up my name / pass it 'round / They don't mention the happy times / They do their thing / I'll do mine\u00bb\" (\"Sento che qualcuno sparla di me / fanno il mio nome a casaccio e se lo rigirano / non parlano dei tempi felici / si facciano gli affari loro / io mi far\u00f2 i miei\"). Nel brano si pu\u00f2 scorgere anche una sorta di risposta ai Lynyrd Skynyrd che lo avevano attaccato con la loro \"Sweet Home Alabama\".\n\"See the Sky About to Rain\".\nL'eterea \"See the Sky About to Rain\" attenua l'atmosfera, sorretta dall'esile voce di Young sempre sul punto di spezzarsi, e dal sognante suono del pianoforte elettrico Wurlitzer. Si tratta di una delle composizioni pi\u00f9 vecchie sull'album, dato che Young aveva gi\u00e0 sperimentato la canzone in pubblico nel corso del suo tour acustico solista del 1971. Il brano era stato anche provato nel corso delle sessioni per \"Harvest\", ma Neil non era rimasto soddisfatto della versione approntata e lo aveva regalato ai The Byrds che lo registrarono per il loro album di reunion del 1973 intitolato \"Byrds\".\n\"Revolution Blues\".\n\"Revolution Blues\", \u00e8 ispirata agli omicidi compiuti nel 1969 dalla setta di Charles Manson, che Young aveva conosciuto quando abitava a Topanga Canyon. Si tratta di uno dei brani pi\u00f9 controversi dell'intera storia del rock, dove Young, nauseato da quello che \u00e8 diventata l'America dei primi anni settanta, sembra volersi identificare nello psicopatico Manson, con versi rabbiosi quali: \"\u00abho sentito che Laurel Canyon \u00e8 piena di famose star / Ma io le odio peggio dei lebbrosi / e le uccider\u00f2 nelle loro auto\u00bb\". Una leggenda metropolitana racconta che David Crosby, presente alla chitarra ritmica nel pezzo, impallid\u00ec letteralmente nell'ascoltare la strofa incriminata, e che, dopo ripetuti tentativi andati a vuoto di dissuadere Young dal pubblicare il brano, inizi\u00f2 a girare armato per paura che qualche fan squilibrato potesse mettere in pratica le parole del testo della canzone. Il significato del brano non \u00e8 per\u00f2 da fraintendersi, Young non vuole celebrare la figura di Manson, ma, esorcizzarla attraverso un'identificazione nel senso di colpa collettivo di una societ\u00e0 malata.\n\"For the Turnstiles\".\nLa successiva \"For the Turnstiles\", brano folk blues che si distingue per via dell'uso del banjo, \u00e8 una celebrazione di un'America rurale ormai scomparsa. Young (banjo) e Ben Keith (dobro) si dividono la scena cantando in duetto il ritornello della canzone alla maniera dei vecchi \"brother duet\", un filone musicale particolarmente diffuso negli anni venti e trenta nell'ambiente rurale degli Stati Uniti del sud e spesso legato alla tradizione gospel. Era suonato da due musicisti per formazione, spesso fratelli o parenti, nella forma classica un mandolinista e un chitarrista o, in alcuni casi, due chitarristi. Si tratta di una traccia dall'impianto arcaico, che pi\u00f9 risente dell'influenza stilistica esercitata da Kershaw su Young in quel periodo.\n\"Vampire Blues\".\nLa prima facciata si chiude con \"Vampire Blues\", un classico blues dominato da uno stridente assolo alla chitarra elettrica da parte di Young. Il testo contiene un curioso risvolto ecologista, dove il musicista si dichiara \"un vampiro che succhia il sangue dalla terra\" per poi rivenderne il contenuto (petrolio) a peso d'oro. La traccia \u00e8 uno scarno blues nello stile di John Lee Hooker. Nel pezzo Tim Drummond suona la carta di credito sfregandosela sulla barba di una settimana creando un curioso effetto fruscio.\n\"On the Beach\".\nIl secondo lato si apre con i sette minuti della title track, una lenta ballata malinconica nella quale il piano Wurlitzer suonato da Graham Nash e le percussioni di Ben Keith creano un'atmosfera angosciante. Nel testo del brano Neil Young offre una lucida confessione sul suo ruolo di rockstar e di icona generazionale: \"\u00abI need a crowd of people, but I can't face them day to day\u00bb\" (\"Ho bisogno di una folla di gente, ma non posso affrontarla giorno dopo giorno\").\n\"Motion Pictures (For Carrie)\".\nLa \"Carrie\" di \"Motion Pictures\" \u00e8 quasi certamente Carrie Snodgress, attrice con la quale Neil ebbe una lunga relazione sentimentale dal 1971 al 1974. Nella canzone Young riflette amaramente sulla fine imminente della loro storia d'amore (i due si separeranno nel novembre '74). Il rapporto con la Snodgress era stato probabilmente la causa della separazione di Neil con Susan (la sua prima moglie). Prestando attenzione al brano \"A Man Needs a Maid\" presente sull'album \"Harvest\", si pu\u00f2 notare come ci siano nel testo delle avvisaglie di questo rapporto sentimentale. Dalla relazione con Carrie nacque Zeke, il primo figlio di Neil. Nelle note interne dell'album la traccia \u00e8 indicata con il titolo completo \"Motion Pictures (For Carrie)\", mentre invece sulla retrocopertina del disco \u00e8 riportata solo come \"Motion Pictures\".\n\"Ambulance Blues\".\n\"Ambulance Blues\", una lunga ballata folk acustica posta in chiusura dell'album, cita \"inintenzionalmente\" la melodia del brano di Bert Jansch \"Needle of Death\". Nel corso di un'intervista del 1992 per la rivista francese \"Guitare &amp; Claviers\", Young discusse l'influenza di Jansch sulla sua musica: \u00abPer quel che riguarda la chitarra acustica, Bert Jansch \u00e8 allo stesso livello di Jimi (Hendrix). Il primo dei suoi dischi \u00e8 epico. Mi arriv\u00f2 dall'Inghilterra, e venni preso in particolare da \"Needle of Death\", una canzone cos\u00ec bella e cos\u00ec arrabbiata. Quel tizio era cos\u00ec bravo. E anni dopo, su \"On the Beach\", scrissi la melodia di \"Ambulance Blues\" rubando completamente la parte di chitarra presente in quella canzone, senza rendermi conto che l'avevo totalmente copiata\u00bb. La canzone esplora i sentimenti di Young nei confronti della critica musicale, di Richard Nixon (particolarmente significativi a tal proposito i versi: \"\u00abI never knew a man could tell so many lies / He had a different story / for every set of eyes / How can he remember / who he's talkin' to? / 'Cause I know it ain't me / and I hope it isn't you\u00bb\" \"Non ho mai conosciuto un uomo che potesse dire tante bugie / ha una storia diversa per ogni sguardo / come pu\u00f2 ricordarsi con chi sta parlando? / poich\u00e9 so che non sono io / e spero che non sia tu\"), e sullo stato di forma dei CSN&amp;Y. La strofa: \"\u00abYou're all just pissing in the wind\u00bb\" (letteralmente \"voi tutti state pisciando controvento\" con il significato di \"state sprecando tempo\") era una citazione diretta di una frase del manager di Young circa l'inattivit\u00e0 della band. Il critico Stephen Holden di \"Rolling Stone\" defin\u00ec i nove minuti di \"Ambulance Blues\" lo \"sforzo maggiore di tutta la carriera younghiana\" dove l'artista riassume tutto il suo passato politico e musicale attraverso l'evocazione di precisi traumi sociali dell'epoca come lo scandalo Watergate e la vicenda di Patricia Hearst.\nCopertina.\nSi pu\u00f2 notare un particolare nella copertina, che ritrae Young di spalle completamente vestito sulla spiaggia di Santa Monica in California, mentre osserva il mare; c'\u00e8 un giornale con riferimenti allo scandalo Watergate che sconvolse gli USA causando le dimissioni del presidente Richard Nixon. Neil Young si ritrova da solo sulla spiaggia degli ideali svaniti e del disincanto. Gli fanno compagnia un tavolino con sopra una lattina di birra Coors, due sedie a sdraio e un ombrellone, una Cadillac mezza sepolta nella sabbia e il gi\u00e0 citato quotidiano sul Watergate che titola \"Senator Buckley Calls For Nixon To Resign\".\nIl progetto grafico della copertina venne ideato dallo stesso Young insieme all'artista Gary Burden, e realizzato dal fotografo Bob Seidemann. I caratteri grafici del titolo dell'album sono di Rick Griffin, celebre grafico autore di tante copertine dei Grateful Dead.\nNella busta interna, scritte nello stile di una lettera, sono presenti le note introduttive all'album, curiosamente opera non di Young, ma del musicista country Rusty Kershaw che infatti si interroga del perch\u00e9 sia stato scelto per scrivere queste righe. Kershaw ci racconta di un Neil Young all'epoca fortemente depresso e in crisi, e della sua ferma volont\u00e0 di provare a risollevargli il morale attraverso la musica. Nei crediti dell'album il disco \u00e8 dedicato a Elliot Roberts, da sempre manager di Young, probabilmente in omaggio al ruolo da lui svolto per conservare la carriera del musicista in quel periodo particolarmente difficile della sua esistenza.\nPubblicazione ed accoglienza.\n\"On the Beach\" venne pubblicato nel luglio del 1974 in contemporanea con l'inizio della tourn\u00e9e di reunion dei CSN&amp;Y, non riscuotendo particolare successo. Si posizion\u00f2 al 16\u00ba posto della classifica statunitense di \"Billboard\", mentre in Gran Bretagna raggiunse un ancor meno esaltante 42\u00ba posto in classifica. In Italia l'album si aggiudic\u00f2 un insospettabile 19\u00ba posto.\nAmpiamente rivalutato nel corso degli anni, il disco \u00e8 stato inserito da Pitchfork alla posizione numero 65 nella lista dei \"Top 100 Albums of the 1970s\". Nel 2007, \"On the Beach\" si \u00e8 classificato alla posizione numero 40 nella lista \"The Top 100 Canadian Albums\" contenuta nell'omonimo libro di Bob Mersereau. L'album \u00e8 inoltre citato nel libro \"1001 album da non perdere\" a cura di Robert Dimery, e viene definito \"uno degli album pi\u00f9 complessi, affascinanti, magnetici e indecifrabili di tutta la discografia di Neil Young\" da Marco Grompi nel suo saggio \"Neil Young 1963-2003: 40 anni di rock imbizzarrito\" pubblicato nel 2003. Peter Buck dei R.E.M. ha indicato \"On the Beach\" essere uno dei suoi \"dischi da isola deserta\".\nReperibilit\u00e0.\nPer circa vent'anni, la quasi totale irreperibilit\u00e0 del disco fece di \"On the Beach\" una sorta di leggenda. L'album venne messo fuori catalogo in formato vinile a met\u00e0 degli anni ottanta, e rest\u00f2 disponibile in cassetta solo per breve tempo. Quando alla fine degli anni ottanta il compact disc inizi\u00f2 a divenire il supporto pi\u00f9 gettonato e di conseguenza tutti gli album del catalogo degli artisti pi\u00f9 celebri vennero ristampati in formato digitale, \"On the Beach\" non venne ripubblicato in CD, e nemmeno negli anni seguenti. Insieme ad altri sei lavori di Young, rimase indisponibile fino al 2003, quando venne finalmente pubblicato rimasterizzato in quel formato. Le ragioni di ci\u00f2 rimangono oscure, ma esistono sufficienti indizi che sia stato lo stesso Neil Young a non dare l'autorizzazione per la ristampa del disco in CD fino al 2003, citando vagamente \"problemi audio vari\" e \"dispute legali\". Dal 2000 al 2003, pi\u00f9 di 5000 fan firmarono una petizione online per la ristampa in CD dell'opera prima di essere finalmente accontentati. Dopo la ristampa in CD, il 13 aprile 2004 ne viene pubblicata anche una versione DVD-Audio (Reprise 73945-9). Questa edizione contiene nel men\u00f9 i testi (non inclusi nell'edizione originale) e foto in bianco e nero provenienti da un concerto del 26 marzo 1974. Altri extra mostrano due copertine diverse dell'LP uscite in Messico e Thailandia, e quella del singolo tedesco di \"Walk On\"."}
{"id": "619494", "revid": "2057018", "url": "https://it.wikipedia.org/wiki?curid=619494", "title": "Associazione Sportiva Dilettantistica Solbiatese Calcio 1911", "text": "La Solbiatese Calcio 1911 \u00e8 una societ\u00e0 calcistica italiana con sede a Solbiate Arno, in provincia di Varese.\nMilita in Promozione, sesta serie del campionato italiano di calcio.\nNata nel 1911, si \u00e8 fusa nel 2012 con la Sommese, originando l'Associazione Sportiva Dilettantistica Solbiasommese Calcio, e nel 2019 prende forma la societ\u00e0 attuale con la denominazione \"Solbiatese Calcio 1911\".\nLa Solbiatese non va confusa con un'altra societ\u00e0 che ha avuto per diversi anni una denominazione simile (U.C. Solbiatese) con sede a Solbiate Olona, sempre in provincia di Varese.\nStoria.\nDalle origini agli anni '80.\nLa fondazione della societ\u00e0 della Solbiatese Arno Calcio, \u00e8 avvenuta nel 1911 quando Mario Duchini, Emilio Riganti, Giacomo Macchi e Angelo Prevosti allestirono una squadra competitiva con Mario Chinetti come primo allenatore, il quale disput\u00f2 il suo primo vero campionato ufficiale nel 1928-29 nella Prima Categoria U.L.I.C. di Busto Arsizio.\nIl primo decennio, per la societ\u00e0 nerazzurra si svolse nei campionati regionali gestiti dall'Unione Libera del Calcio tra Prima e Terza Categoria lombarda fino alla sospensione delle attivit\u00e0 agonistiche a causa della seconda guerra mondiale nel 1941. Terminato il conflitto bellico, nel 1946 la societ\u00e0 riprese le attivit\u00e0 sportive ufficiosamente, in quanto la vera ripartenza ci fu due anni dopo, quando nel 1948 la neocostituita Associazione Sportiva Solbiatese si affili\u00f2 alla Lega Regionale Lombarda della F.I.G.C. ripartendo dalla Prima Divisione.\nNel 1955 con Danilo Carabelli alla presidenza dei nerazzurri, venne inaugurato lo Stadio Felice Chinetti e arriv\u00f2 il salto in Promozione, poi, due anni dopo, nel 1957, arriv\u00f2 anche una storica promozione nel Campionato Interregionale, rinominato successivamente Serie D, dove durante la permanenza nella massima divisione dilettantistica nella stagione 1958-1959 la Solbiatese pur arrivando prima nel girone B non venne promossa in Serie C perch\u00e9 ritenuta non idonea dalla F.I.G.C. per esiguo bacino di utenza.\nLa prima storica promozione in Serie C, arriv\u00f2 nel 1963 quando la Solbiatese arriv\u00f2 prima nel girone B della Serie D. Il primo lustro in Serie C per i nerazzurri, fu tutto sommato positivo: la squadra arriv\u00f2 pi\u00f9 volte a sfiorare la promozione in Serie B e concluse sempre tra le prime dieci posizioni del campionato. \nDurante la lunga militanza in Serie C con Molina sulla panchina nerazzurra di Molina, la Solbiatese, nella stagione 1968-1969, vide l'arrivo dell'allenatore Osvaldo Fattori, ex centrocampista dell'Inter. Con la stagione 1973-1974 inizi\u00f2 la carriera di allenatore nella Solbiatese Osvaldo Bagnoli; ebbe per\u00f2 poca fortuna nel suo esordio, venendo esonerato a campionato in corso e sostituito da Angelo Franzosi.\nIl campionato successivo fu fatale per la Solbiatese poich\u00e9 al termine del campionato di Serie C arriv\u00f2 diciottesima, retrocedendo nel campionato Serie D dopo 12 anni tra i professionisti. Al termine della stagione 1978-1979, Danilo Carabelli, dopo 23 anni alla guida della societ\u00e0, lasci\u00f2 la poltrona di presidente del sodalizio neroazzurro ad Augusto Bonetti insieme a Cassani e Descrovi che per un lustro riusc\u00ec a mantenere alto il blasone dei neroazzurri tra i Dilettanti, tenendosi per\u00f2 lontano dalle zone alte per la promozione in Serie C: infatti, la Solbiatese arriv\u00f2 al 10\u00ba posto in compagnia del Saronno e della Pro Tolmezzo con 32 punti con Giorgio Maestroni in panchina.\nAnni '80.\nNegli anni '80, la Solbiatese nel massimo campionato dilettantistico gi\u00e0 da un lustro, si posizion\u00f2 quasi sempre a met\u00e0 classifica facendo al contempo esordire nuovi volti come Davide Buzzi, Moreno Bertoli, Valeriano Colombo, Fabrizio Mazzonetto, Marco Santoro e Sandro Sottocorno che nel campionato di Serie D 1980-1981 portarono la societ\u00e0 all'11\u00ba posto finale. Nella stagione successiva, con l'arrivo di Giuseppe Longoni sulla panchina nerazzurra, la squadra sfior\u00f2 la promozione in Serie C2 terminando al 2\u00ba posto a sei lunghezze dall'Ospitaletto capolista.\nNelle annate successive, la Solbiatese non riusc\u00ec ad arrivare nelle posizioni di testa e arriv\u00f2 quasi sempre dall'undicesimo al tredicesimo piazzamento, tra l'addio di Tino Bonetti e il passaggio di consegne della societ\u00e0 all'industriale Dino Aliprandi con Ernesto Sommaruga in panchina.\nAl termine della stagione 1988-1989, la Solbiatese, dopo aver vinto lo spareggio contro la Pro Lissone a Crema per 1-0 vinse il girone B del Campionato Interregionale e venne promossa in Serie C2 dopo una lunga assenza dal calcio professionistico durata ben 14 anni.\nAnni '90.\nNegli anni '90, dopo la promozione in Serie C2 dei nerazzurri, sulla panchina solbiatese si susseguirono vari allenatori, quali Luciano Zecchini che nell'annata 1993-1994 prese il posto di mister Campagna verso la met\u00e0 della stagione, e due anni dopo, nel campionato di Serie C2 1996-1997, Carlo Muraro che venne esonerato dopo nove giornate dal presidente Enrico Giudice.\nIn quei nove anni nella quarta divisione professionistica, a Solbiate Arno, iniziarono la carriera di general manager Lele Oriali e Ottorino Piotti insieme a quella di Ivano Bordon come preparatore dei portieri. \nAltri volti noti che iniziarono la carriera a Solbiate Arno furono Pasquale Sensibile nella stagione 1995-1996 con Andrea Morini. Successivamente, dopo nove anni di permanenza consecutiva in Serie C2 al termine della stagione 1997-1998, retrocessero in nel Campionato Nazionale Dilettanti dopo aver perso i play-out contro il Giorgione cui segu\u00ec una nuova retrocessione in Eccellenza al termine del Campionato Nazionale Dilettanti 1998-1999.\nAnni 2000 e fusione con la Sommese.\nNegli anni 2000, dopo che il sodalizio nerazzurro si fuse con l'A.S. Arno Calcio, nacque la Solbiatese Arno calcio S.r.l. che conserv\u00f2 la categoria di merito della vecchia Solbiatese disputando con regolarit\u00e0 la Serie D, dopo una tripla promozione avvenuta nel giro di tre anni dalla Promozione Regionale alla Serie D nella stagione 2003-2004. i nerazzurri disputarono il campionato tra alti e bassi fino alla stagione 2011-2012, per poi retrocedere in Eccellenza e fondersi con la Societ\u00e0 Sportiva Sommese Calcio, dando vita alla nuova Associazione Sportiva Dilettantistica Solbiasommese Calcio.\nLa rinascita del 2019.\nNell'estate del 2019 la A.S.D. SolbiateseInsubria Calcio (gi\u00e0 Insubria Calcio), iscritta in Prima Categoria, cambia la propria denominazione in A.S.D. Solbiatese Calcio 1911 e sposta la sede delle partite interne allo stadio Chinetti, manifestando l'espressa volont\u00e0 di proseguire la tradizione sportiva nerazzurra.\nIl progetto 2020.\nNell'estate 2020 il nuovo patron della SSD Solbiatese 1911 diventa Claudio Milanese che sceglie come Presidente la manager gallaratese Silvia Gatti. Da qui parte un progetto sportivo e strutturale per ridare lustro al Chinetti.\nL'obiettivo dichiarato \u00e8 tornare nel pi\u00f9 breve tempo possibile al livello pi\u00f9 alto dei dilettanti italiani e rendere il centro sportivo moderno e funzionale per espandere il settore giovanile.\nLuciano Pozzolini diventa il Presidente del settore giovanile.\nColori e simboli.\nI colori sociali della societ\u00e0 sono il nero e l'azzurro.\nStadio.\nIl campo di gioco \u00e8 lo Stadio Felice Chinetti di Solbiate Arno, impianto da 4.500 posti. Presenta una tribuna coperta e una gradinata opposta scoperta."}
{"id": "619501", "revid": "228587", "url": "https://it.wikipedia.org/wiki?curid=619501", "title": "Welsh corgi cardigan", "text": "Il welsh corgi cardigan \u00e8 un cane del gruppo pastori e bovari originario del Galles.\nStoria.\nL'origine della razza \u00e8 incerta. Alcuni sostengono che i primi esemplari arrivarono in Inghilterra a seguito di tessitori fiamminghi. Secondo altri si tratta invece di un cane autoctono. La regione da cui si \u00e8 diffuso \u00e8 comunque il Galles, dove veniva utilizzato per la sorveglianza degli animali da cortile nelle fattorie delle lande gallesi. Intorno al XV secolo risale il primo impiego del Corgi come cane guida di mandrie di bovini. \u00c8 in quest'epoca che il Galles inizia a rifornire di carne le grandi citt\u00e0 inglesi. Il Welsh Corgi viene a distinguersi in due variet\u00e0: il welsh corgi pembroke, pi\u00f9 antico, e il Cardigan, di selezione pi\u00f9 recente. Nel corso del XX secolo la razza comincia a essere molto apprezzata per la pura compagnia, grazie soprattutto all'utilizzo in tal senso da parte della Regina di Inghilterra. Nel 1934 il Kennel Club stabil\u00ec che cardigan e pembroke dovevano essere due razze distinte e non solo due variet\u00e0 dello stesso cane.\nDescrizione.\nLa coda \u00e8 moderatamente lunga e attaccata sulla linea del corpo, mai ricurva sul dorso. Simile a quella della volpe. I colori sono tutti ammessi tranne il bianco. Ha pelo corto o di media lunghezza, di tessitura dura. Gli occhi sono di grandezza media, vivi e attenti. Piuttosto staccati fra loro e con angolo ben segnato, preferibilmente scuri, ma limpidi. L'occhio gazzuolo \u00e8 ammesso solo nel blu-merle. Le orecchie sono proporzionate alla taglia del cane, prominenti. Moderatamente larghe alla base. Portate diritte, separate di circa 9 cm e bene all'indietro in modo da essere sulla linea del collo. La testa deve essere simile a quella di una volpe per forma e apparenza. Il cranio \u00e8 abbastanza largo e piatto fra le orecchie, assottigliatesi verso gli occhi al disopra dei quali deve essere leggermente a cupola. Muso lungo circa cm 7,5 o nella proporzione di 3 a 5 rispetto alla lunghezza del cranio ed affilato verso la punta.\nCarattere.\nI Welsh Corgi sono cani allegri e simpatici, socievoli e amichevoli, adatti anche ai bambini, non sono timidi n\u00e9 aggressivi e sono estremamente eclettici: sono nati come pastori e vengono usati anche nella guardia e nella caccia. Oggi sono maggiormente conosciuti come cani da compagnia. Sono educati e puliti, quindi molto adatti alla vita anche in appartamento, sebbene siano dinamici e gradiscano svolgere attivit\u00e0 motoria quotidianamente. Sono cani per tutti.\nCure.\nPer il welsh corgi va prestata attenzione ai parassiti che possono essere combattuti con frequenti spazzolate.\nConsigli.\nDotato di temperamento spiccato, richiede polso fermo nella sua educazione e una disciplina coerente fin dai primi mesi di vita, che non ecceda per\u00f2 mai in punizioni troppo severe. Grazie alle dimensioni contenute \u00e8 un compagno ideale per la vita in casa. \u00c8 quindi particolarmente indicato per chi vive in citt\u00e0, dato che si adatta senza particolari problemi agli spazi angusti di un appartamento. Rimane comunque un cane selezionato per il lavoro e si trova perfettamente a suo agio in campagna dove pu\u00f2 benissimo vivere anche all'aperto. Nella scelta di un cucciolo di questa razza si ricorda che \u00e8 opportuno preferire soggetti dagli occhi marrone e con la testa il pi\u00f9 possibile simile a quella della volpe.\nDiffusione.\nNel 2004 l'ENCI ha contato 4 cuccioli iscritti ai libri genealogici."}
{"id": "619504", "revid": "484362", "url": "https://it.wikipedia.org/wiki?curid=619504", "title": "Pisanello", "text": " Egli \u00e8 noto soprattutto per gli splendidi affreschi di grandi dimensioni, sospesi tra realismo e mondo fantastico e popolati da innumerevoli figure, con colori brillanti e tratti precisi; tuttavia tali opere sono in larga parte andate perdute, a causa di incidenti, dell'incuria o di distruzioni volontarie, per via del mutare del gusto, soprattutto nei secoli del Rinascimento e del Barocco. Nell'arco della sua carriera artistica si dedic\u00f2 con successo anche all'attivit\u00e0 di medaglista, raggiungendo vertici che, secondo alcuni, sono in questo campo insuperati.\nNessuno prima di lui era giunto a un'analisi del mondo naturale cos\u00ec accurata, come testimonia la sua vastissima produzione grafica. Famosi sono infatti i suoi studi dal vero di personaggi e animali su disegno, tra i migliori dell'epoca, superati solo sul finire del XV secolo dall'occhio indagatore di Leonardo da Vinci o di Albrecht D\u00fcrer.\nVenne acclamato da molti poeti, su tutti Guarino da Verona, e dai letterati e umanisti del tempo, come il Porcellio. Lavor\u00f2 per il doge di Venezia, per il papa, per le corti di Verona, Ferrara, Mantova, Milano, Rimini e negli ultimi anni per il re di Napoli. Verso la met\u00e0 del XV secolo, tuttavia, la sua celebrit\u00e0 declin\u00f2 rapidamente, per via del diffondersi del linguaggio rinascimentale. Pisanello non fu comunque immune alla novit\u00e0 dell'Umanesimo, come si vede bene nelle sue opere di medaglista, ma la sua visione stilistica non riusc\u00ec mai ad adottare una spazialit\u00e0 razionale prospettica.\nBiografia.\nAmpi periodi della vita di Pisanello sono tuttora avvolti da un alone di mistero. La sua data di nascita risulta ignota e viene generalmente collocata tra 1380 e il 1395, mentre la sua morte si presume sia avvenuta tra il 1450 e il 1455. Quanto al luogo di nascita, l'ipotesi che fosse stato Pisa si basa solo sul nome, che molto pi\u00f9 probabilmente derivava invece per via del padre, ser Puccio di Giovanni di Cerreto, che era effettivamente pisano, e che aveva trafficato anche a Verona, essendo le due citt\u00e0, per un breve lasso di tempo alla fine del Trecento, nei possedimenti dei Visconti. Qui infatti ser Puccio aveva trovato moglie e celebrato il matrimonio. Molti sono i nomi di cittadini pisani in atti e testamenti veronesi del periodo, che testimoniano una consistente comunit\u00e0 ivi stanziata. Probabile \u00e8 quindi che Pisanello fosse nato a Verona, patria di sua madre, anche se ci\u00f2 non \u00e8 dimostrabile.\nPer circa quattro secoli il pittore fu erroneamente chiamato \"Vittore\" Pisano, a cominciare da Giorgio Vasari che nel redigere \"Le Vite\" si confuse forse con il celebre Vettor Pisani, ammiraglio della Serenissima nel XIV secolo. L'errore fu smascherato solo nel 1902, quando Zippel pubblic\u00f2 un'orazione del letterato ferrarese Ludovico Carbone, dove si parlava di un ritratto fatto al duca da \"Antonius Pisanus\". Il nome di Antonio venne confermato poi una volta per tutte da altra documentazione, ricercata e pubblicata da Biadego tra il 1906 e il 1918.\nInfanzia.\nIl primo documento che riguarda Pisanello \u00e8 datato 1395, quando il padre Puccio di Giovanni di Cerreto fece testamento eleggendo come erede universale il figlio Antonio e come usufruttuaria la moglie Isabetta del fu Niccol\u00f2 Zuperio, della contrada di San Paolo in Verona. Probabilmente l'uomo mor\u00ec poco dopo. Il documento \u00e8 comunque una copia dell'atto originale, redatto in Pisa e irrecuperabile, contenuto in un documento veronese del 1424. \nEsiste un'annotazione anagrafica della parrocchia di San Paolo in Campo Marzo a Verona che segnalava Antonio come trentaseienne nel 1433 e che sarebbe dunque errata, facendo cadere la data di nascita del pittore al 1397, due anni dopo il testamento del padre. Nel 1404 sua madre risulta risposata con Bartolomeo da Pisa, con il quale la stessa Isabetta aveva avuto nel 1398 una figlia, Bona. Tra il 1409 e il 1411 negli estimi veronesi il nome di Isabetta compare spesso come capofamiglia: nel 1409 essa risulta infatti vedova del secondo marito, mentre per trovarvi il nome di Antonio si deve aspettare il 1443, un anno dopo la morte della madre.\nLa formazione a Verona.\nFino a circa il 1415 Pisanello dovette rimanere a Verona. Dai documenti le condizioni della sua famiglia risultano sempre buone.\nMolto poco si sa della sua formazione ed \u00e8 ormai universalmente respinta la ricostruzione vasariana di un apprendistato fiorentino nella bottega di Andrea del Castagno. In verit\u00e0 la mancanza di opere giovanili del Pisanello (attribuibili con certezza) rende impossibili raffronti con l'opera di altri maestri al fine di scorgerne le influenze. L'unico dato plausibile \u00e8 che questa formazione sia avvenuta proprio a Verona, probabilmente sotto la guida di Stefano, e a riprova di questa tesi \u00e8 menzionata da taluni come possibile lavoro giovanile la tavola di una \"Madonna in trono\", oggi presso il Museo nazionale del Palazzo di Venezia a Roma, dove si leggerebbe l'influenza di Stefano. La tavola in questione tuttavia \u00e8 di attribuzione incerta e non manca chi l'attribuisce ad altri o anche direttamente a Stefano.\nComunque \u00e8 indiscutibile che Pisanello assimil\u00f2 a fondo la grande cultura tardogotica settentrionale, che raggiunse poi l'estremo culmine proprio con la sua opera. Inoltre la critica \u00e8 abbastanza concorde nell'attribuire una certa influenza nel giovane artista della lezione per il gusto decorativo di Altichiero (a sua volta derivata da Giotto), legata soprattutto alle architetture di sfondo o al disegno attento degli animali, in particolare dei cavalli.\nL'incontro con Gentile a Venezia.\nSi esce dal periodo buio della conoscenza dell'opera di Pisanello solo con l'instaurarsi del sodalizio con Gentile da Fabriano. I due artisti si conobbero probabilmente a Venezia tra il 1415 e il 1422 circa, quando Pisanello venne chiamato a continuare la decorazione ad affresco della sala del Maggior Consiglio nel Palazzo Ducale, iniziata da Gentile. Qui Pisanello dipinse l'episodio di \"Federico Barbarossa supplicato dal figlio Ottone\" nell'ambito delle storie della guerra tra il Barbarossa e papa Alessandro III. L'opera venne prima ritoccata nel 1488 da Alvise Vivarini e infine distrutta da un incendio nel 1577, per cui non ne resta niente.\nDella seconda collaborazione con Gentile da Fabriano oggi restano in larga parte solo tracce stilistiche e storico-documentarie. Al 1420 circa viene fatta risalire la \"Madonna della Quaglia\", prima opera pressoch\u00e9 certa di Pisanello pervenutaci, dove si nota un influsso di Gentile soprattutto nel confronto con alcune tavole di analogo tema dell'artista fabrianese, quali la \"Madonna in trono col Bambino e angeli musicanti\" (Perugia, Galleria nazionale dell'Umbria) e la \"Madonna dell'Umilt\u00e0\" (Pisa, Museo nazionale di San Matteo). Vi si riscontrano per\u00f2 anche influenze di autori lombardo-veneti, quali Stefano e Michelino da Besozzo, in particolare riguardo a opere come la \"Madonna del Roseto\" (Verona, Museo di Castelvecchio), variamente attribuita all'uno o all'altro.\nPrimo soggiorno a Mantova.\nNel 1422 Pisanello si trasfer\u00ec a Mantova al servizio del giovane Ludovico III Gonzaga, cominciando ad acquisire grande fama all'interno delle varie corti lombarde, che iniziarono a contendersi i suoi servigi. La sua presenza in citt\u00e0 \u00e8 documentata il 4 luglio e il 12 agosto di quell'anno e ancora il 10 agosto 1423, su documenti relativi all'acquisto di un appezzamento di terreno nella contrada di San Paolo. Alla corte di Mantova Pisanello venne in contatto con i primi fermenti umanistici, che venivano allora usati soprattutto in chiave di celebrazione dinastica.\nNel 1423 Gentile da Fabriano si trovava a Firenze, lavorando alla \"Pala Strozzi\". Valutando somiglianze tra brani dell'opera di Gentile e alcuni disegni del Codice Vallardi, alcuni storici hanno ipotizzato in questo periodo un soggiorno di Pisanello a Firenze, proposta in genere scartata o messa in dubbio dalla maggior parte degli studiosi, con qualche eccezione (Coletti, Chiarelli), che accoglie anche la menzione vasariana dell'artista \"giovinetto\" al lavoro nella prima chiesa del Tempio a Firenze. La pala di Gentile \u00e8 tuttavia citata esplicitamente da artisti veneziani che non soggiornarono mai a Firenze, come Antonio Vivarini e Giovanni d'Alemania, da cui si pu\u00f2 immaginare che in Laguna esistessero lavori perduti di Gentile che anticipavano brani del suo capolavoro. Pisanello l'avrebbe comunque potuto vedere in seguito, magari viaggiando verso Roma.\nPavia.\nMentre a Verona il terzo marito di Isabetta dettava testamento passando probabilmente di l\u00ec a poco a miglior vita (22 settembre 1424), a Pavia Filippo Maria Visconti faceva sistemare e abbellire il castello, in previsione dell'arrivo di un ospite illustrissimo, l'imperatore bizantino Giovanni VIII Paleologo. A quest'anno vengono generalmente fatti risalire gli affreschi di Pisanello nel Castello con raffigurazioni di caccia.\nDell'opera resta solo una descrizione del Breventano (1570):\nIl castello, infatti, il 4 settembre 1527 fu colpito dalle artiglierie dell'esercito francese, che distrussero tutti gli affreschi nelle sale.\nSecondo soggiorno a Mantova e rientro a Verona.\nNel periodo tra 1424 e 1426 Pisanello stette alla corte dei Gonzaga, come testimoniano vari pagamenti nei registri amministrativi. A questo periodo risalgono forse gli affreschi nella Corte vecchia di Palazzo Ducale, con il frenetico \"Torneo-battaglia di Louvezerp\", ispirato al mondo letterario cortese. Nell'opera compare infatti l'impresa araldica di Gianfrancesco Gonzaga, un pellicano, che si vede in un voluminoso cappello di un nano a cavallo; sotto di esso si trova il cavaliere dall'impresa del Graal Bohort, ipotetico antenato di casa Gonzaga. L'attribuzione all'epoca di Ludovico III Gonzaga fu sostenuta per prima da Johanna Woods-Marsden nel 1988, e in seguito \u00e8 stata abbandonata.\nNel 1426 dovette rientrare a Verona, stando alla data apposta sul \"Monumento a Niccol\u00f2 Brenzoni\" nella chiesa di San Fermo Maggiore. Quest'opera, con l'apparato scultoreo eseguito dal fiorentino Nanni di Bartolo, comprende un'\"Annunciazione\" nella parte in alto e gli \"Arcangeli Michele e\" \"Raffaele\" ai lati del monumento vero e proprio, in cui sono evidenti gli influssi di Gentile.\nA Roma.\nNel 1427 mor\u00ec a Roma Gentile da Fabriano, mentre stava lavorando a un perduto ciclo di affreschi nella navata centrale della basilica di San Giovanni in Laterano. Nel testamento l'artista lasci\u00f2 gli strumenti da lavoro a Pisanello, il quale non \u00e8 chiaro se fosse gi\u00e0 a Roma ad aiutare il collega o se vi si sarebbe recato in un secondo momento. In ogni caso nel 1431 il pittore risultava accreditato alla corte pontificia, con la registrazione di provvigioni a suo carico il 18 aprile e il 27 novembre di quell'anno e il 28 febbraio 1432. Di questo ciclo di affreschi con \"Storie di San Giovanni Battista\" e \"Storie di Cristo\", che decorava l'intera navata centrale, non vi \u00e8 pi\u00f9 traccia poich\u00e9 venne distrutto durante il rifacimento della basilica compiuto nel 1650 da Borromini. Lo stesso Borromini disegn\u00f2 una parziale riproduzione delle decorazioni quattrocentesche su un foglio che oggi si trova a Berlino presso la Kunstbibliothek. Alcuni studiosi hanno inoltre individuato una serie di disegni nel \"corpus\" pisanelliano con soggetto pertinente, che potrebbero essere studi preparatori per questo lavoro o copie degli episodi di Gentile. Frammenti del ciclo, attribuiti ora a Gentile ora a Pisanello, sono la \"Testa di dama\" al museo nazionale del Palazzo di Venezia a Roma e il \"Ritratto di Carlo Magno\" alla Pinacoteca vaticana.\nContagiato dall'interesse antiquario inaugurato da Francesco Petrarca nel secolo precedente, Pisanello e gli artisti della sua bottega eseguirono un cospicuo numero di disegni che copiavano figure dei sarcofagi romani e altre anticaglie, come ne restano per esempio alla Biblioteca Ambrosiana.\nDa Roma Pisanello sped\u00ec una lettera al signore di Milano Filippo Maria Visconti (28 giugno 1431), in cui lo pregava di attendere fino a ottobre per una certa opera che gli aveva promesso. Non si cita l'oggetto di tale promessa, forse un dipinto che poi non vide la luce o che \u00e8 andato disperso, in ogni caso non la medaglia del duca di Milano, eseguita verosimilmente nel 1441.\nA questo periodo viene fatto risalire anche il \"Ritratto di Sigismondo di Lussemburgo\", in Italia tra 1431 e 1433, opera della quale restano anche alcuni disegni preparatori. L'imperatore visit\u00f2 nell'ordine Milano, Mantova e Roma, ma non \u00e8 chiaro dove l'artista possa averlo incontrato.\nIl 26 luglio 1432 Pisanello ricevette un salvacondotto da papa Eugenio IV per lasciare Roma. Il pittore, che vi \u00e8 indicato come \u00abdilectus filus familiaris noster\u00bb, doveva infatti recarsi in varie citt\u00e0 italiane, non specificate, che alcuni hanno ipotizzato comprendere anche citt\u00e0 toscane, secondo quel filone critico che vorrebbe l'artista partecipe delle novit\u00e0 rinascimentali.\nL'unica citt\u00e0 documentata in questo tragitto, forse diretto a Verona, \u00e8 Ferrara, da dove Leonello d'Este invi\u00f2 una lettera il 20 gennaio 1433 al fratello Meliaduse a Roma, per sollecitare l'invio di una \"Madonna\" che Pisanello aveva lasciato per lui a Roma presso un suo familiare. In tale lettera \u00e8 poi menzionato esplicitamente il passaggio per Ferrara del pittore, che \u00e8 chiamato \u00abomnium pictorum huiusce aetatis egregius\u00bb (eminente tra tutti i pittori dell'epoca presente). In un mandato del 1435 si apprende poi che un famiglio di Pisanello aveva portato al marchese di Ferrara un'effigie di Giulio Cesare, perduta, forse un dono di nozze per il principe-umanista.\nGli affreschi di Santa Anastasia a Verona.\nTra il 1433 e il 1438 l'artista \u00e8 documentato a Verona, nell'anagrafe e in varie annotazioni di pagamento. Qui viveva in contrada San Paolo con la madre vedova e con una figlia di nome Camilla (mentre non si ha nessuna notizia di una moglie n\u00e9 di un suo matrimonio). A questi anni sono in genere datati gli affreschi con \"San Giorgio e la principessa\" nella basilica veronese di Santa Anastasia, ai quali \u00e8 oggi in larga parte legata la fama dell'artista. Gli affreschi sono variamente datati al 1433-1434 o al 1437-1438.\nLa parte pi\u00f9 importante di questa decorazione, che copre l'arco esterno della Cappella Pellegrini, \u00e8 costituita dal celeberrimo affresco che raffigura san Giorgio mentre si accomiata dalla principessa di Trebisonda per andare ad affrontare il drago al di l\u00e0 del mare. \u00c8 un'opera ricca di suggestioni e allegorie (la pi\u00f9 evocativa \u00e8 forse quella degli impiccati sullo sfondo) ed \u00e8 certamente uno dei pi\u00f9 grandi capolavori pittorici del tardogotico. Tipicamente cortesi sono l'atmosfera fiabesca in cui \u00e8 calata la leggenda di san Giorgio, la ricchezza delle armature e dei paramenti delle cavalcature, la ricercatezza delle vesti e delle acconciature della principessa e del suo seguito, le immaginifiche architetture di sfondo della fantastica citt\u00e0 di Trebisonda. Un certo avanzamento, pi\u00f9 o meno consapevole, verso una sensibilit\u00e0 definibile \"rinascimentale\", si registra per\u00f2 nella nuova disposizione psicologica dei personaggi, caratterizzata da un'emotivit\u00e0 pensosa che rompe con il tradizionale distacco impenetrabile dei personaggi del mondo cortese. \u00c8 inoltre innegabile una riconquista di valori plastici e spaziali che, sebbene siano esenti da un'impostazione prospettica razionale, mostrano l'abilit\u00e0 del pittore nel disporre le figure su pi\u00f9 piani, soprattutto negli arditi e convincenti scorci dei cavalli.\nCome \u00e8 tipico di Pisanello, molti sono gli animali presenti sulla scena, magistralmente raffigurati dopo attenti studi dal vero condotti in disegni, molti dei quali ci sono pervenuti. Purtroppo l'opera rimase a lungo esposta alle infiltrazioni d'acqua provenienti dal tetto della chiesa riportandone seri danni, che hanno colpito soprattutto la parte sinistra dell'affresco dove \u00e8 raffigurato l'antro del drago. Perduti sono i molti inserti metallici che arricchivano l'effetto scenico: pare che intenzione di Pisanello fosse quello di produrre un \"effetto miraggio\" negli osservatori, favorito dalla circostanza che l'affresco \u00e8 collocato a molti metri da terra.\nAl 1436-1438 \u00e8 attribuita anche la tavola della \"Visione di sant'Eustachio\", popolata di un gran numero di animali accuratamente descritti.\nIl concilio di Ferrara.\nNel 1438 Pisanello si trovava al concilio di Ferrara, dove ricevette l'incarico di artista ufficiale, e in tale veste ritrasse dal vero l'imperatore Giovanni VIII Paleologo, realizzando una famosa medaglia che fu per lui la prima e che fece da prototipo per l'intera medaglistica rinascimentale. L'effigie dell'imperatore, con la tipica berretta, entr\u00f2 nella memoria artistica europea, venendo copiata da moltissimi artisti anche a distanza di molti anni, tra i quali spiccarono Filarete (Porta di San Pietro), Piero della Francesca (\"Flagellazione\" e \"Vittoria di Costantino su Massenzio\"), Perugino (\"Episodi della vita di san Bernardino\"), Vittore Carpaccio (\"Storie di santo Stefano\"), Jean Fouquet (in due miniature), Hans Holbein il Vecchio (\"Pala di Kaisheim\"), ecc.\nLo status del pittore \u00e8 testimoniato, oltre che dalla prestigiosa commissione, anche dal fatto che gli sia lasciato apporre la firma sul \"verso\", che in un certo senso, vista la notevole diffusione e il successo nelle corti dell'opera, fu un'ottima iniziativa di \"marketing\" personale: da allora in poi il suo viaggiare per le corti italiane fu vorticoso, richiestissimo per nuove medaglie e per opere pittoriche; farsi effigiare da Pisanello divenne quasi uno \"status\" a cui pochi signori della penisola rinunciarono.\nAl concilio di Ferrara Pisanello fu impegnato anche in una cospicua produzione di disegni, con la sua curiosit\u00e0 sollecitata continuamente dall'esotica corte bizantina: ritrasse gli abiti dei dignitari e delle dame, le curiose fogge dei cappelli, gli animali al seguito e in particolar modo i cavalli, dei quali studi\u00f2 con attenzione particolari quali le narici spaccate alla bizantina o i complessi intrecci dei crini della coda.\nA questo o a un altro soggiorno ferrarese \u00e8 attribuito anche il \"Ritratto di principessa estense\", forse Ginevra d'Este.\nTerzo soggiorno a Mantova.\nNella seconda met\u00e0 del 1438 esplose una pestilenza a Verona e molti cittadini, essendo in atto una guerra tra Filippo Maria Visconti e la Repubblica di Venezia, si rifugiarono nell'alleata Mantova. Gianfrancesco Gonzaga, gi\u00e0 capitano delle truppe veneziane, pass\u00f2 per\u00f2 improvvisamente ai milanesi (4 luglio) e lasci\u00f2 che i suoi soldati compissero scorribande nella campagna veronese. Il governo di Venezia ordin\u00f2 al podest\u00e0 di Verona di richiamare in patria tutti gli emigrati, ma da tale ordine pare si sottrasse Pisanello, che era documentato ancora a Mantova il 12 maggio 1439. Nel frattempo a Verona faceva testamento e moriva la madre di Pisanello, verso la fine del 1438.\nTra il 17 e il 20 novembre 1439 i rapporti tra Mantova a Venezia si aggravarono maggiormente, quando il Gonzaga per conto dei Visconti attacc\u00f2 sotto la guida di Niccol\u00f2 Piccinino proprio la citt\u00e0 di Verona, una delle roccaforti della Serenissima, che venne saccheggiata e brevemente occupata. Pisanello, che per compiacere il proprio protettore si trov\u00f2 a militare nelle file nemiche alla sua citt\u00e0 natale, celebr\u00f2 l'impresa con le medaglie di Gianfrancesco Gonzaga e del Piccinino (1439-1440), inimicandosi i veneziani che successivamente, nel 1441, lo accusarono di tradimento.\nA Milano e Ferrara.\nNel 1440 Pisanello si trovava a Milano, chiamato a deporre nel palazzo dell'Arengo (11 maggio) sui fatti della guerra del novembre precedente, in qualit\u00e0 di testimone oculare. A questo soggiorno viene riferito il conio della medaglia di Filippo Maria Visconti.\nNel 1441 a Mantova \u00e8 registrata una ritenuta di cento ducati a carico di Pisanello per certi debiti da lui contratti. A quella data risale anche la gara tenutasi a Ferrara con il pittore veneziano Jacopo Bellini: Niccol\u00f2 III d'Este sfid\u00f2 i pittori a chi eseguiva il miglior ritratto del figlio Lionello, scegliendo poi come vincitore Jacopo, anche se si conosce solo l'opera di Pisanello. L'avvenimento non segn\u00f2 per\u00f2 una diminuzione dell'apprezzamento del pittore veronese presso la corte estense, tanto che nel corso dei tre-quattro anni successivi esegu\u00ec ben sei medaglie per Lionello.\nLa contesa con Venezia.\nI guai con Venezia cominciarono nel luglio 1441, quando i rettori di Verona inviarono al Consiglio dei Dieci veneziano una relazione sugli avvenimenti dell'assedio e occupazione, dichiarando Pisanello coinvolto e accusandolo di un comportamento biasimevole presso la casa di un suo congiunto, padre di suo cognato, il notaio Andrea della Levata. Altri testimoni lo accusarono del saccheggio dei beni del banco dei pegni di un tale Simone ebreo, situato di fronte alla chiesa di San Biagio. Solo la testimonianza di un sarto di nome Bonaccorsi tent\u00f2 di scagionarlo dicendo che l'artista aveva tentato di scongiurare il saccheggio ed era stato per questo percosso dagli altri assaltatori.\nNel 1442, mentre Pisanello era tornato da Ferrara a Mantova per via fluviale, il governo della Serenissima, su un'istanza avanzata dalla comunit\u00e0 veronese, decise di concedere la grazia ai fuorusciti (7 febbraio), compreso \"Pisanus pictor\", purch\u00e9 essi si presentassero entro la fine di marzo a Venezia, pena la dichiarazione come ribelli. Ancora una volta Pisanello ignor\u00f2 l'ingiunzione e il 17 ottobre i Dieci e l'\"avocador\" di Venezia, venuti a sapere che l'artista avrebbe ingiuriato la citt\u00e0 lagunare parlandone \u00abpro verbis turpibus et hinonestis\u00bb a Mantova col marchese Ludovico Gonzaga, lo condannarono a venire confinato in Venezia, a non poter vendere alcun bene senza licenza del Consiglio e ad essere considerato ribelle (con relativa confisca di tutti i possedimenti) qualora contravvenisse al decreto, ventilando anche la pena della mutilazione della lingua, poi respinta.\nFinalmente Pisanello si present\u00f2 ai Dieci, restando in esilio in citt\u00e0. Risalirebbe a quel periodo la medaglia di Francesco Sforza, alleato di Venezia, eseguita forse per rendere meno gravi le sue condizioni di ribelle.\nIl confino a Ferrara.\nIl 21 novembre 1442 Pisanello ottenne l'autorizzazione per recarsi a Ferrara per curare i propri interessi, col tassativo divieto di toccare il territorio veronese o mantovano. Il 27 giugno 1443 l'artista ottenne dal governo veneziano un prolungamento del suo soggiorno, probabilmente per compiacere gli Este. Nel frattempo i rapporti con la Serenissima dovettero essere migliorati, poich\u00e9 si trova nominato come \u00abPisano pictori fideli nostro\u00bb.\nDurante il soggiorno a Ferrara, bloccato dal tassativo divieto del governo veneziano, Pisanello non pot\u00e9 recarsi a Mantova nonostante l'interesse dei Gonzaga nei suoi confronti, testimoniato da numerose lettere (3 marzo, 11 settembre e 10 novembre 1143, 11 marzo 1444). In queste lettere si cita per la prima volta l'intenzione dell'artista di recarsi a Napoli da Alfonso V e si parla di una tavola dell'\"Eterno\", non nota altrimenti.\nIl 15 agosto 1445 un mandato della corte estense registra il pagamento di cinquanta ducati d'oro per una tavola, forse la \"Madonna tra i santi Antonio Abate e Giorgio\" oggi alla National Gallery di Londra, sua unica opera su tavola firmata (\u00abPisanus\u00bb). Oltre alle sei medaglie per Lionello, Pisanello coni\u00f2 in questo periodo anche le due per Sigismondo Pandolfo Malatesta e quella di Novello Malatesta (1445), signore di Cesena.\nL'8 gennaio 1447 Pisanello era ancora a Ferrara, dove ricevette un pagamento di venticinque fiorini d'oro. Il 26 gennaio deleg\u00f2 il cognato Bartolomeo della Levanta a rappresentarlo a Verona alla stipulazione del contratto matrimoniale della figlia diciannovenne Camilla con Jacopo de Tourtoijs di Martinengo, bergamasco residente a Brescia. Le nozze furono celebrate a Verona l'8 giugno 1448 e nell'atto della dote, che comprendeva un terreno, Pisanello venne citato come residente a Ferrara in contrada Santa Maria in Vado.\nL'ultimo soggiorno a Mantova.\nNel 1447 circa il decreto di confino del governo veneziano dovette essere annullato, sebbene non se ne abbia documentazione. In quell'anno il pittore doveva infatti essere tornato a Mantova, come suggeriscono le date inscritte sulle medaglie di Cecilia Gonzaga e di Belloto Cumano. Allo stesso periodo risalirebbero anche quelle di Vittorino da Feltre e di Ludovico III Gonzaga.\nIl 18 agosto 1448, con una lettera d'accompagnamento, Lionello d'Este fece pervenire a Pier Candido Decembrio, umanista e segretario di Filippo Maria Visconti, la medaglia per lui fatta da Pisanello.\nA Napoli.\nNel 1449 Pisanello raggiunse la corte napoletana di Alfonso V d'Aragona, dove \u00e8 documentato almeno dal 14 febbraio. Al pittore vennero conferiti straordinari onori e privilegi, ricevendo nello stesso anno anche un carme elogiativo del Porcellio. In quell'anno \u00e8 datata la prima medaglia di Alfonso e per analogia vengono attribuite allo stesso anno le altre due con l'effigie del sovrano e quella di Inigo d'Avalos, cortigiano e feudatario del Regno.\nLa morte.\nDopo il 1449 i documenti tacciono sulla vita dell'artista e si interrompe anche l'attivit\u00e0 di medaglista, il che ha fatto pensare alla morte negli anni immediatamente successivi, in genere il 1451. Alcuni documenti indiretti per\u00f2 suggeriscono una data pi\u00f9 avanzata, come il testamento del cognato Bartolomeo della Levata, che il 14 luglio 1455 cit\u00f2 Pisanello come debitore, come se fosse ancora vivo. Un'altra testimonianza \u00e8 una lettera del 31 ottobre 1455 spedita da Roma a Carlo de' Medici al fratellastro Giovanni, dove si parla dell'acquisto di 30 medaglie d'argento \u00abda un garzone del Pisanello che mor\u00ec di questi d\u00ec\u00bb, in cui per\u00f2 non si capisce se la menzione \u00e8 riferita all'artista o al garzone, anche se sembra pi\u00f9 plausibile il primo. Il Facio dopotutto nel 1456 parl\u00f2 di Pisanello al passato, come se fosse gi\u00e0 morto. Sulla base di questa documentazione oggi l'ipotesi pi\u00f9 accreditata per il decesso dell'artista \u00e8 legata all'ottobre 1455.\nNon \u00e8 chiaro se mor\u00ec a Napoli o altrove. Alcuni ipotizzano che ebbe modo di tornare a Mantova, dove aveva mantenuto il titolo di pittore di corte, che di l\u00ec a poco sarebbe passato ad Andrea Mantegna.\nSpazio pittorico.\nPisanello, sebbene influenzato dall'Umanesimo e dagli artisti del Rinascimento, rimase sempre ancorato a una visione tardogotica, soprattutto in pittura. La spazialit\u00e0, come si vede bene nelle \"Scene di torneo\" del Palazzo Ducale di Mantova, \u00e8 composta per semplici accostamenti di figure, con una dilatazione in tutte le direzioni, senza alcun centro focale e senza limite, anzi la pittura attraversava anche gli spigoli per annullare illusionisticamente la parete. Ogni frammento viene analizzato e riprodotto con un'attenzione analitica, ma manca un criterio unificatore, creando cos\u00ec un effetto a \"caleidoscopio\".\nMedaglie.\nPisanello fu uno dei pi\u00f9 grandi medaglisti di tutti i tempi, forse il maggiore di sempre, come testimoniano storici dell'arte quali Federico Zeri. Fu il primo a reinventare il genere come lo concepiamo ancora oggi: un ritratto sul \"recto\" e un'impresa simbolica, sul \"verso.\"\nLe medaglie dei signori delle corti italiane (Gonzaga, Este, Malatesta, Corona d'Aragona, ecc.) ebbero uno straordinario successo, grazie al connubio perfettamente equilibrato tra idealizzazione e realismo. I potenti della sua epoca erano effigiati di profilo sul \"recto\", come nelle monete romane, mentre sul \"verso\" si trovavano scene allegoriche o figure simboliche altamente evocative. Il tutto era spesso correlato da motti, simboli e attributi vari, secondo un programma celebrativo colto, sintetico e mai retorico, che fa di ogni esemplare un vero e proprio capolavoro.\nDisegni.\nLa vastissima produzione grafica di Pisanello testimonia un'attivit\u00e0 molto feconda, a differenza delle poche testimonianze pittoriche superstiti. Indubbiamente come disegnatore fu tra i pi\u00f9 grandi della sua epoca. In uno degli studi pi\u00f9 completi sulla grafica pisanelliana, della Fossi Todorow (1966), vengono elencati 463 fogli gravitanti attorno al nome dell'artista, ma ne vengono accettati come sicuramente autografi solo 80. Il dibattito sull'autografia o meno dell'opera grafica \u00e8 uno dei pi\u00f9 accesi e controversi in merito all'artista, con accrescimenti e sfrondature diversi da studioso a studioso. Molti appaiono infatti nelle raccolte i disegni di artisti della cerchia, di scolari, imitatori e copiatori, mentre non mancano soggetti pi\u00f9 generici, riscontrabili nei molti taccuini, repertori di modelli, fogli di figurini e bestiari che circolavano all'epoca, soprattutto in Lombardia e in Italia settentrionale.\nIl gruppo pi\u00f9 nutrito di disegni dell'artista e della sua cerchia \u00e8 il Codice Vallardi del Cabinet des Dessins del Louvre (378 fogli). Segue, a distanza, la raccolta della Biblioteca Ambrosiana (26 fogli), mentre altri fogli sparsi si trovano in collezioni e musei di tutto il mondo. Pi\u00f9 studiosi si sono cimentati nella suddivisione e riunione per gruppi dei fogli, arrivando anche a ipotesi suggestive, come quella di un taccuino usato dall'artista nei suoi viaggi o di un \"album rosso\".\nI disegni di Pisanello testimoniano la versatilit\u00e0 e l'accuratezza con le quali l'artista studi\u00f2 la natura, arrivando a vertici di verosimiglianza mai raggiunti prima. \u00c8 con lui che la produzione grafica arriva alla dignit\u00e0 di arte autonoma: i suoi studi di figure infatti non sono sempre modelli per realizzare qualcos'altro, n\u00e9 solo studi preparatori, ma riproduzioni dal vero, condotte con la minuzia di un'indagine che oggi diremmo \"scientifica\". Per esempio negli studi destinati a definire la scena del \"San Giorgio e la principessa\" (in larga parte al Cabinet des Dessins del Louvre) sono presenti animali, ritratti e specie botaniche, di una potenza espressiva che sembra voler indagare anche i sentimenti e le emozioni.\nNegli studi e copie di sarcofagi antichi, eseguiti a Roma nel 1431-1432, si nota come Pisanello e i suoi seguaci fossero stati contagiati dall'interesse per l'antico, inaugurato dal Petrarca nelle corti settentrionali. L'atteggiamento dell'artista verso le opere antiche \u00e8 per\u00f2 ancora medievale, come dimostra ad esempio il disegno della sua bottega alla Biblioteca Ambrosiana con figure copiate dal sarcofago di Marte e Rea Silvia di Palazzo Mattei a Roma: le figure copiate sono accostate con estrema libert\u00e0, senza interesse al contenuto narrativo dell'episodio; esse sono solo fonti per un repertorio, da riassemblare a piacimento per ottenere nuove composizioni.\nOpere.\nLista cronologica delle opere pittoriche di Pisanello. Per medaglie e disegni si vedano le rispettive sezioni e sottopagine.\nLa critica su Pisanello.\nLa sintonia tra l'arte di Pisanello e gli ideali e lo spirito della sua epoca e della societ\u00e0 in cui visse si manifest\u00f2 nelle altissime e pressoch\u00e9 unanimi lodi che il pittore ricevette in vita, tributate da numerosi letterati, poeti e umanisti. Gli storici Facio e Flavio Biondo ne fecero menzioni onorevoli, mentre i poeti umanisti Leonardo Dati, Guarino Veronese, Basinio, Porcellio, Tito Vespasiano Strozzi, Angiolo Galli e Ulisse degli Aleotti scrissero per lui elegie e carmi, in latino e in volgare.\nGiorgio Vasari, al tempo della prima edizione de \"Le vite de' pi\u00f9 eccellenti pittori, scultori e architettori\" (1550), poco sapeva di Pisanello, ma la lacuna venne ricucita nella seconda edizione (1568), quando grazie al corrispondente da Verona fra' Marco de' Medici pot\u00e9 scrivere una biografia ben documentata e in larga parte esatta. Scrisse per\u00f2 due errori macroscopici, che influenzarono per secoli tutta la critica successiva: il primo \u00e8 legato al nome, che indic\u00f2 in Vittore (solo nel 1902 l'errore \u00e8 stato scoperto e trovato il vero nome Antonio); il secondo \u00e8 legato all'attribuzione di una \"patente di fiorentinit\u00e0\" piuttosto spregiudicata, indicandolo come allievo di Andrea del Castagno, che valse allo storico aretino le ironie furibonde degli storici veronesi dei secoli successivi. Gi\u00e0 al tempo di Vasari comunque alcune delle pi\u00f9 importanti opere di Pisanello erano sparite (a Venezia, a Mantova e a Pavia), formandosi quel \"vuoto storico\" che riguarda lunghi anni della biografia dell'artista.\nLa sua popolarit\u00e0 cal\u00f2 infatti con la diffusione dei modi rinascimentali, riservando all'autore una lunga eclissi, che dur\u00f2 praticamente fino al secolo dell'Illuminismo, partendo proprio da Verona. Se ne occuparono Dal Pozzo e Scipione Maffei, che critic\u00f2 aspramente Filippo Baldinucci per aver ignorato l'illustre pittore veronese. Sul finire del secolo espresse un giudizio positivo sull'artista anche Luigi Lanzi. La critica del primo Ottocento tratt\u00f2 Pisanello in termini romantici e apologetici, restando per\u00f2 nell'ambito degli scrittori locali veronesi come Zannandreis e Bernasconi. Nella \"Storia della pittura italiana\" (1839-47) Rosini raccolse un gran numero di errori, accumulatisi da Vasari in poi, mentre il veronese Cavalcaselle dedic\u00f2 al proprio concittadino solo rari e occasionali accenni.\nPer un vero e proprio risveglio di studi sull'artista si dovette attendere il terz'ultimo decennio del XIX secolo, quando si inizi\u00f2 a sbrogliare con un approccio filologico i vari aspetti della vita e dell'opera pisanelliana, riscoprendone gradualmente, e in maniera via via crescente, l'importanza anche come disegnatore e medaglista. Tra i numerosi storici che si occuparono dell'artista, un basilare, primo contributo scientifico venne nel 1896 da Adolfo Venturi col commento ragionato alle \"Vite\", al quale segu\u00ec nel 1905 una fondamentale monografia di Hill. Tra il 1908 e il 1913 Biadego mise a punto lo schema definitivo sulla cronologia della vita e dell'opera dell'artista, che fu poi ripreso e sviluppato da Degenhart, con una determinante monografia pubblicata nel 1940. Da allora in poi si sono succeduti gli importanti studi di Venturi (1939), di Thijs (1941), Brenzoni (1952), Coletti (1953) e Sindona (1961). Per l'attivit\u00e0 di Pisanello come medaglista il testo principale che apr\u00ec la strada agli studiosi successivi fu \"Corpus of Medals of the Reanissance\" di Hill (1930), mentre per i disegni la palma va allo studio della Fossi Todorow (1966).\nCol trascorrere dei decenni la saggistica sull'autore si \u00e8 andata infittendo, coinvolgendo molti dei maggiori critici del XX secolo, quali Longhi, Arslan, Salmi, Fiocco, Popham, Pallucchini, Ragghianti, Zeri, Lionello Venturi, Coletti, Boskovits e altri. Nel complesso gli studi moderni si sono orientati su due tendenze principali: una facente capo a Degenhart e seguaci incline a raccogliere attorno al nome di Pisanello il maggior numero di dipinti e disegni, facendo leva su una presunta capacit\u00e0 dell'artista di assorbire novit\u00e0 rinascimentali; l'altra, legata innanzitutto al giudizio di Berenson, pur conclamando apertamente gli altissimi meriti di Pisanello, ne ribadisce l'esclusione dal novero degli artisti del Rinascimento, confinandolo, sebbene in una posizione preminente e conclusiva, nel mondo del Tardo gotico."}
{"id": "619505", "revid": "339392", "url": "https://it.wikipedia.org/wiki?curid=619505", "title": "Il Giardino dei Finzi-Contini (film)", "text": ""}
{"id": "619507", "revid": "399", "url": "https://it.wikipedia.org/wiki?curid=619507", "title": "Passo di Pramollo", "text": "Il passo di Pramollo, (\"Pramuel\" in friulano, \"Nassfeldpass\" o \"Nassfeldsattel\" in tedesco, \"Mokrine\" in sloveno) \u00e8 un valico alpino automobilistico delle Alpi Carniche orientali, in Friuli-Venezia Giulia, posto a quota 1.530\u00a0m (il secondo valico automobilistico pi\u00f9 alto della regione dopo il passo del Cason di Lanza, posto poco pi\u00f9 a ovest) che collega l'Italia (Carnia orientale) a sud e l'Austria (Carinzia) a nord, all'interno del territorio del comune di Pontebba, in provincia di Udine.\nStoria.\nEtimologia.\nIn tutte le lingue locali (friulano, italiano, tedesco e sloveno) il toponimo allude all'antica presenza di zone paludose sul valico (Pramollo = \"prato mollo\"; Pramuel = da \"Pr\u00e2t muel\", \"prato ammollo\"; Nassfeld = \"campo bagnato\" o \"campo fradicio\"; Mokrine = \"zona paludosa\"), in prossimit\u00e0 del quale si trova oggi un laghetto alpino noto come Lago di Pramollo.\nDescrizione.\nIl passo sale con una strada tortuosa da Pontebba, nel Canal del Ferro, in Italia, e scende quindi verso il paese di Tr\u00f6polach in Austria, nella valle del Gail (\"Gailtal\" in tedesco) con il confine tra l'Austria e l'Italia che si trova proprio in cima al passo: \u00e8 una localit\u00e0 sciistica, con gli impianti prevalentemente dalla parte austriaca, ed \u00e8 il pi\u00f9 grande comprensorio sciistico della Carinzia, con i suoi 110\u00a0km di piste e 30 impianti, con alcuni impianti di risalita che rimangono in funzione anche nella stagione estiva come collegamento con le vette circostanti. Nella prima domenica di agosto si svolge la tradizionale \"festa dell'amicizia Friuli/Carinzia\" organizzata dai comuni di Pontebba e Hermagor.\nIl progetto Pramollo.\nDagli anni ottanta si dibatte sull'opportunit\u00e0 di realizzare un impianto funiviario che colleghi Pontebba alla zona sciistica a monte, Pramollo Nassfeld. La Regione Autonoma Friuli Venezia Giulia si \u00e8 impegnata a sostenere questo progetto, stanziando un finanziamento che va a integrare i capitali messi a disposizione dai privati e dal Land Carinzia. Il 7 dicembre 2017, dopo 27 anni di discussioni ed attese, il progetto viene definitivamente accantonato dalla giunta Serracchiani."}
{"id": "619511", "revid": "767487", "url": "https://it.wikipedia.org/wiki?curid=619511", "title": "Il ladro di bambini", "text": "Il ladro di bambini \u00e8 un film del 1992 diretto da Gianni Amelio, vincitore del Grand Prix Speciale della Giuria al 45\u00ba Festival di Cannes.\nTrama.\nAll'inizio del film viene descritto l'epilogo della vicenda di una famiglia di siciliani emigrati a Milano. La madre, senza marito, vive di lavori saltuari e non riesce a mantenere i due figli (Luciano, di nove anni, e Rosetta, undicenne). Per sbarcare il lunario, la donna ha indirizzato Rosetta alla prostituzione. Questa situazione perdura fino al giorno in cui intervengono le autorit\u00e0. Dopo l'arresto della madre, i bambini sono destinati ad un istituto a Civitavecchia. Antonio, carabiniere, viene incaricato di accompagnarli in treno insieme a un suo collega, un tale Grignani. Costui, che avrebbe dovuto tradurre i bambini insieme a lui, scende invece a Bologna per incontrare una sua vecchia fiamma lasciando ad Antonio l'intera incombenza, che dovrebbe risolversi in una semplice formalit\u00e0 di un paio d'ore.\nI due bambini mostrano subito una certa antipatia verso la divisa di Antonio, e le cose continuano a complicarsi, non solo per via dallo stato di salute di Luciano, sofferente di asma; infatti, l'istituto si rifiuta di ammettere i due bambini insistendo sul fatto che tra i documenti portati da Antonio manca un certificato medico di Rosetta: si tratta presumibilmente di una scusa della direzione per liberarsi di un caso ritenuto scomodo. Ad Antonio non resta che continuare il suo lavoro senza poter passare per le vie gerarchiche, dato che \u00e8 costretto a coprire l'imboscamento del collega. I tre si dirigono quindi verso Gela, dove un secondo istituto dovrebbe ospitare Rosetta e Luciano.\nSolo e privo del controllo della situazione, Antonio \u00e8 costretto a improvvisare. Per una notte, i bambini dormono in pensione a sue spese; giunti in Calabria, trascorrono un giorno a casa della sorella del carabiniere, in concomitanza con un pranzo di Prima Comunione di un loro parente. I bambini hanno l'occasione di distrarsi e socializzare con i coetanei, tranquillizzati dal fatto che Antonio li ha presentati come figli di un suo superiore. Ad un certo punto per\u00f2 la signora Papaleo, un'invitata bigotta e petulante, riconosce Rosetta da una foto vista su un giornale e va in giro a raccontare che la ragazzina ha un passato da prostituta. Rosetta subisce il colpo e inizia a sentire il peso di quella che sembra essere una macchia indelebile sulla sua vita. \u00c8 in questi momenti difficili che tra i bambini ed il carabiniere inizia ad instaurarsi una certa intesa solidale, e lo stesso Antonio, dapprima rinchiuso nel suo dovere, prova compassione per il loro stato di rifiuti della societ\u00e0.\nDopo aver attraversato lo stretto di Messina i tre fanno conoscenza con due affabili turiste francesi, Nathalie e Martine. Presso il duomo di Noto, poi, uno scippatore strappa a Rosetta la macchina fotografica di una delle turiste. Antonio vede scappare il ladro e senza pensarci un attimo lo insegue. Dopo averlo raggiunto, riesce ad arrestarlo ed a portarlo in caserma dalla polizia. Privo di esperienza e perfettamente in buona fede, non considera il fatto che dovr\u00e0 anche rendere conto del lungo viaggio di tre giorni intrapreso con i piccoli senza avvertire il comando. Con parole dure e sprezzanti, il maresciallo lo rimbrotta rinfacciandogli il fatto che il suo comportamento sarebbe da considerarsi un sequestro di persona. I tre riprendono comunque il viaggio. Antonio \u00e8 affranto, non soltanto per le conseguenze che potrebbe subire sotto il profilo legale, ma anche perch\u00e9 profondamente frustrato a causa del cattivo esito di una buona azione intrapresa per due bambini sfortunati. Giunti infine in prossimit\u00e0 dell'istituto, Antonio sentendo il pericolo di un colpo di sonno si ferma a dormire in auto in uno spiazzo. La vicenda si conclude alle prime luci dell'alba, quando i due fratelli restano seduti sul ciglio della strada in silenzio, in attesa del loro destino.\nTematiche.\nL'esposizione degli eventi, ispirata a un fatto di cronaca, prosegue parallela alla dinamica del viaggio dei tre protagonisti, che percorre tutta l'Italia, ritraendola a partire da Milano a casa dei bambini per passare poi a Bologna, a Roma e attraverso la Calabria giungendo infine in Sicilia. Insieme al Paese, sono ritratti i tre protagonisti vittime di una societ\u00e0 caratterizzata da corruzione e opportunismo.\nAnche dopo l\u2019esposizione del dramma dei bambini, il cui rapporto con la madre \u00e8 andato oramai allo sfascio, durante il viaggio la famiglia continua ad essere mostrata come un'istituzione in crisi, un ambito in cui imperversano perbenismo e soprusi.\nI personaggi si muovono in una societ\u00e0 che nega ai bambini il diritto ad avere un\u2019infanzia,\nin un Paese in cui la legalit\u00e0 ha un ruolo subordinato, malgrado i protagonisti spesso vengano sanzionati senza avere possibilit\u00e0 di scampo.\nI tre sono continuamente scossi da conflitti reciproci e vengono ripetutamente a trovarsi in situazioni e paesaggi pervasi quasi sempre da squallore e provvisoriet\u00e0. L'unica fonte di speranza \u00e8 la capacit\u00e0 dei protagonisti di riuscire, nonostante gravi difficolt\u00e0, a stabilire una sorta di empatia all'interno del trio, una sorta di famiglia alternativa che, bench\u00e9 alla lunga utopica, concorre con quella originaria che \u00e8 comunque andata in rovina.\nI tratti dei caratteri dei tre vengono ripetutamente illustrati dalle espressioni facciali, ritratte in maniera prolungata in scene piuttosto silenziose. Queste ultime creano un chiaro contrasto con il rumore assordante che caratterizza molte altre sequenze.\nCast.\nIn origine Amelio aveva scelto Antonio Banderas per il ruolo del carabiniere Antonio, per poi ripensarci ed affidare la parte all'attore che avrebbe dovuto doppiare Banderas, ovvero Enrico Lo Verso.\nTra i candidati del ruolo c\u2019era Massimo Troisi. Aveva chiamato il regista, dicendo che aveva letto il copione e che voleva farlo. Amelio decise di adattare il copione al suo personaggio ma Cecchi Gori, con il quale Troisi aveva un contratto, glielo viet\u00f2 perch\u00e9 voleva da lui il film di Natale e non un film impegnato."}
{"id": "619516", "revid": "49022", "url": "https://it.wikipedia.org/wiki?curid=619516", "title": "Maelgwyn Gwynedd", "text": ""}
{"id": "619522", "revid": "729019", "url": "https://it.wikipedia.org/wiki?curid=619522", "title": "Giorgio Buchner", "text": "I primi studi in Germania e l'Italia.\nBuchner nacque in Baviera da padre tedesco e madre italiana. Il padre Paolo, professore emerito di zoologia, scienziato di fama internazionale e grande studioso di endosimbiosi, era infatti sposato con Massimiliana Coppa, giovane e promettente pittrice veneta da lui conosciuta in Germania. I coniugi Buchner, assidui frequentatori dell'isola d'Ischia, vi si stabilirono definitivamente nel 1943, dopo che Paolo ebbe lasciato la sua cattedra a Lipsia.\nIl giovane Giorgio comp\u00ec i suoi primi studi in Germania, al \"gymnasium\" di Breslavia, poi a Lipsia, ma, dopo l'ascesa al potere di Hitler, decise di continuare gli studi in Italia, sfruttando la cittadinanza materna.\nLa passione per l'archeologia.\nAnzich\u00e9 ripercorrere le orme del padre, come questi avrebbe desiderato, Giorgio, ancora studente di liceo, rimase affascinato da uno scritto del 1890 di Julius Beloch: a Lacco Ameno, sul versante settentrionale d'Ischia, erano stati rinvenuti numerosi reperti e nella Valle di San Montano erano state scoperte delle sepolture del V secolo; gi\u00e0 Tito Livio raccontava che i Greci dell'Eubea, prima ancora di fondare Cuma si erano stabiliti sull'isola.\nAl tempo, per\u00f2, nessun ritrovamento era in grado di dare credito a questa testimonianza: il giovane Buchner sent\u00ec questa sfida come un impegno e cap\u00ec che da quel momento l'archeologia sarebbe stata la sua vita.\nDi l\u00ec la decisione di studiare lettere classiche a Napoli e successivamente a Roma, dove nel 1938 si sarebbe laureato in paletnologia con una tesi sulla preistoria e l'archeologia di Ischia dal titolo \"\u201cVita e dimora umana nelle Isole Flegree dalla preistoria ai tempi romani\u201d\".\nIl panorama archeologico.\nGli anni '40 e '50 vedevano i grandi dell'archeologia concentrarsi quasi esclusivamente sui siti di Pompei, Ercolano e Paestum, mentre Ischia \u2013 l'antica Pithecusa \u2013 era considerata un antico scalo greco, non certo una colonia.\nGli scavi e la Coppa di Nestore.\nNel 1949 Buchner prese servizio come funzionario della Soprintendenza archeologica di Napoli con delega per Ischia e diede inizio a degli scavi, prima sulla collina del Castiglione, poi nella valle di San Montano a Lacco Ameno, con il ritrovamento della necropoli della colonia greca di Pithecusa, utilizzata dall'VIII secolo a.C. fino all'et\u00e0 romana. Furono rinvenuti corredi con monili (vasi, piccole sculture di terracotta, brocche e coppe, scarabei egizi, lingotti di piombo, attrezzatura da pesca, pesi per telaio, strumenti da lavoro) e, soprattutto, la coppa di Nestore, custodita in una ricca tomba a cremazione, portata alla luce e ricomposta dallo stesso Buchner: Si tratta di una kotyle alta una decina di centimetri e datata al 725 a.C.\nFaceva parte del ricco corredo funebre appartenuto a un fanciullo di dieci anni. La coppa reca inciso su di un lato in alfabeto euboico in direzione retrograda, come nella consuetudine fenicia, un epigramma formato da tre versi, che allude alla famosa coppa descritta un passo dell'undicesimo libro dell\"'Iliade\" di Omero:\nLa coppa rappresenta ancora oggi il pi\u00f9 antico riferimento scritto all'Iliade e pu\u00f2 essere considerata la prima testimonianza di riferimento per l'alfabeto greco\nLa rilevanza della scoperta di Buchner.\nOccorre premettere che Giorgio Buchner gi\u00e0 negli anni '30, in relazione alla compilazione della tesi di laurea, aveva individuato insediamenti preistorici e dell'et\u00e0 del bronzo a Ischia e a Vivara-Procida. In particolare aveva avuto la fortuna e l'acume di rinvenire le prime testimonianze di importazioni egee: frammenti di vasi Tardo-Micenei (XV-XIV sec. a.C.) recuperati sia a Castiglione d'Ischia sia al Capitiello di Vivara (attuale isolotto che nell'et\u00e0 del bronzo era solidale a Procida). Le scoperte ischitane di Lacco Ameno portarono a un'autentica rivoluzione nelle conoscenze riguardanti la Magna Grecia e di conseguenza anche quelle riguardanti la Grecia arcaica da una parte e l'Italia antica dall'altra: si riconobbe Ischia come prima colonia della Magna Grecia, snodo commerciale nevralgico per i traffici con le colonie siciliane, con Cuma, \"Neapolis\" e le citt\u00e0 etrusche, nonch\u00e9 vivace centro di produzione di ceramiche.\nLa nascita del Museo di Pithecusae.\nNel 1947 Buchner e il vulcanologo Alfred Rittman crearono un museo, chiamato Museo dell'Isola d'Ischia, che pi\u00f9 tardi sarebbe confluito, assieme ai reperti rinvenuti negli scavi successivi, nel Museo Archeologico di Pithecusae. Il museo fu inaugurato ufficialmente il 17 aprile 1999 alla presenza di studiosi di primo piano come sir John Boardman, illustre professore ad Oxford, il conservatore capo del Museo del Louvre, Alain Pasquier; il direttore del Pergamon Museum di Berlino, Wolf Dieter Helmeyer; Gloria Olcese, ricercatrice presso il museo berlinese; Yoannis Tzedakis, direttore generale del Ministero della Cultura della Repubblica Greca; Paul Zanker, decano degli studi sulla Magna Grecia dell'Universit\u00e0 di Milano; l'archeologo e docente Piero Orlandini, l'insigne grecista Marcello Gigante, l'archeologo e storico dell'arte Fausto Zevi dell'Universit\u00e0 di Roma.\nBibliografia.\nOpere di Buchner.\nLibri:\nArticoli e pubblicazioni:"}
{"id": "619523", "revid": "77358", "url": "https://it.wikipedia.org/wiki?curid=619523", "title": "Genova Principe", "text": ""}
{"id": "619525", "revid": "767487", "url": "https://it.wikipedia.org/wiki?curid=619525", "title": "La mia generazione", "text": " \nLa mia generazione \u00e8 un film del 1996 diretto da Wilma Labate.\n\u00c8 stato il film proposto dall'Italia come miglior film straniero ai premi Oscar 1997, senza venire candidato.\nTrama.\n1983. Claudio Braccio, un terrorista di estrema sinistra condannato a trent'anni di reclusione per essersi rifiutato di rivelare il colpevole di un omicidio commesso dal suo gruppo, viene improvvisamente prelevato dal carcere siciliano dove si trova da quattro anni in regime speciale e caricato su un furgone blindato diretto a Milano. Il motivo \u00e8 per fargli visitare la compagna Giulia, che non vede da tre anni, come gli spiega il capitano dei carabinieri che lo scortano, un uomo accomodante e colto con cui passa il tempo durante il viaggio in sporadiche schermaglie ideologiche sul periodo della lotta armata, ormai fallita.\nMentre percorre lo Stivale, il furgone si ritrova ad ospitare un altro detenuto \"di strada\", il criminale comune Concilio, a causa di un blocco del traffico ferroviario provocato da una manifestazione contro la disoccupazione. I suoi modi fanno da contraltare a quelli di Braccio, chiuso in s\u00e9 stesso e interessato solamente rivedere Giulia e il mondo fuori dalla prigione.\nAlle porte di Milano, il convoglio si ferma e il capitano rivela a Braccio la verit\u00e0: non c'\u00e8 nessun trasferimento ad attenderlo, era tutta una promessa inventata ad arte da un colonnello dei carabinieri di cui \u00e8 un emissario, un sotterfugio psicologico per indurlo a collaborare con la giustizia. Ora si trova davanti a una scelta: rivelare il nome dell'ex compagno e la posizione del loro deposito d'armi, e quindi venire trasferito a San Vittore con la possibilit\u00e0 di fissare per il giorno stesso una visita con Giulia ottenendo anche una riduzione della pena, o tornare a scontare nella lontana Sicilia tutti gli anni che gli restano.\nCombattuto, Braccio finisce per rifiutare l'offerta e risale sul furgone, che comincia quindi il viaggio di ritorno.\nProduzione.\nIl film \u00e8 stato concepito da Paolo Lapponi e Andrea Leoni, due membri delle Unit\u00e0 Comuniste Combattenti condannati per costituzione di banda armata nel 1982 rispettivamente a 24 e 30 anni, e dalle loro partner Giosi Mancini e Francesca Marciano durante la detenzione dei due negli anni ottanta (durata, dopo diversi appelli, 6 anni e scontata a Poggioreale, Rebibbia, Termini Imerese e Trani).\nSilvio Orlando originariamente avrebbe voluto interpretare Braccio, ma poi ha preferito rinunciarvi, temendo che \u00abil suo modo di essere, di recitare \"troppo umano\" [...] avrebbe potuto sbilanciare il film dalla parte degli ex terroristi\u00bb.\nDistribuzione.\nIl film \u00e8 stato presentato in anteprima il 1\u00ba settembre 1996 alla 53\u00aa Mostra internazionale d'arte cinematografica di Venezia, durante la Settimana del cinema italiano. \u00c8 stato distribuito nelle sale cinematografiche italiane da Warner Bros. Italia a partire dal 20 settembre 1996.\nAccoglienza.\nIncassi.\nIl film ha incassato in Italia 1 320 926 000 lire. Al termine del suo primo weekend di programmazione, si \u00e8 classificato 7\u00ba con 129 milioni d'incasso, dietro a \"Vesna va veloce\"."}
{"id": "619530", "revid": "92920", "url": "https://it.wikipedia.org/wiki?curid=619530", "title": "Diritto industriale", "text": "Il Diritto industriale \u00e8 la branca del diritto che si occupa dei rapporti giuridici inerenti all'attivit\u00e0 industriale. L'esatta definizione dell'oggetto di tale settore del diritto \u00e8 tuttora piuttosto dibattuta in dottrina anche in considerazione dei rapporti con il diritto commerciale.\nA differenza del diritto commerciale che evoca un nuovo diritto nato nella civilt\u00e0 comune italiana a partire dal XII secolo, alle origini del diritto industriale non si colgono \u201cnuove\u201d regole tra di loro integrate che siano risposta ad una modificazione delle istituzioni. Esso evoca una modificazione delle modalit\u00e0 di produzione ma non fu \u201cfonte\u201d di nuova normativa, come accadde con la rivoluzione commerciale.\nStoria.\nTra l'800 e il \u2018900 in una nota opera enciclopedica (il \"Digesto Italiano\") la voce Diritto industriale era suddivisa in due settori:\nIn questo periodo rimane estranea al diritto industriale la tutela degli interessi degli autori di opere letterarie ed artistiche.\nAlla fine del XIX secolo il diritto industriale non include il diritto d'autore ma, una quarantina di anni pi\u00f9 tardi, la voce diritto industriale diventa il diritto della concorrenza, dei segni distintivi, delle opere e dell'ingegno, perdendo cos\u00ec il diritto del lavoro e arricchendosi del diritto d'autore. Infatti nell'intervallo tra le due guerre, con il crescere delle norme sul lavoro, si impose una definitiva separazione tra Diritto industriale e il Diritto del lavoro, che ora \u00e8 una nuova voce presente nel \u201cDigesto Italiano\u201d.\nDecisiva in questo periodo fu anche la proposta di Josef Kohler, che sugger\u00ec l'impiego di una nuova figura concettuale: il bene immateriale. Di fronte a leggi che accordavano il diritto allo sfruttamento esclusivo di invenzioni ed opere letterarie ed artistiche, Kohler propose di presentare come bene l'invenzione o l'opera, aggettivato poi come immateriale, in maniera da coglierne lo specifico. Il pensare quindi alle invenzioni e alle opere letterarie ed artistiche in chiave di beni anche se immateriali, consentiva di ragionare sui nuovi dati normativi attingendo a strumenti concettuali compendiati in un istituto giuridico vecchio di duemila anni.\nNel secondo dopoguerra fino ai giorni nostri la geometria tematica del diritto industriale risulta molto varia: si riassume all'interno di esso lo studio e l'insegnamento della disciplina dell'azienda, della concorrenza, dei segni distintivi, dei brevetti per invenzione e per modello e delle opere letterarie artistiche e scientifiche.\nIn epoca contemporanea si studiano altres\u00ec i principi inerenti al diritto delle nuove tecnologie.\nPrivative industriali.\nLe privative industriali sono quegli strumenti che la legge mette a disposizione a tutela della \u201cpropriet\u00e0 intellettuale\u201d permettendo di sfruttare a pieno sul mercato le nuove idee. Qui industria va letto in senso ampio, non solo come produzione manifatturiera.\nA seconda del bene che si desidera proteggere, esistono differenti privative:\nLa funzione giuridico-economica di questi istituti \u00e8 quella di incentivare tutto il settore industriale legato direttamente o indirettamente a questo tipo di attivit\u00e0 intellettuali: produzione editoriale, cinematografica, musicale, design, da un lato; ricerca tecnologica, chimica, farmaceutica, dall'altro.\nDiritti legati all'impresa.\nSono i diritti legati al mondo dell'impresa e dell'attivit\u00e0 commerciale; presentano i seguenti segni distintivi:\nQuesti diritti vengono tutelati dal Codice della propriet\u00e0 industriale e/o dal Codice Civile."}
{"id": "619538", "revid": "44638", "url": "https://it.wikipedia.org/wiki?curid=619538", "title": "Storia della Sicilia ostrogota", "text": ""}
{"id": "619540", "revid": "31185", "url": "https://it.wikipedia.org/wiki?curid=619540", "title": "Pirenei settentrionali", "text": ""}
{"id": "619550", "revid": "256896", "url": "https://it.wikipedia.org/wiki?curid=619550", "title": "Grtn", "text": ""}
{"id": "619554", "revid": "1543377", "url": "https://it.wikipedia.org/wiki?curid=619554", "title": "Hip hop russo", "text": "Il rap russo potrebbe ricordare l'old school rap americano. L'artista si concentra sul rappare pi\u00f9 che sul ritmo e sulla base. Questo perch\u00e9, causa le limitate ricerche degli artisti, i beats sono spesso prodotti con programmi quali Cubase e vengono presi da dischi di dj. Versioni bootleg di questi programmi possono essere ordinate nel mercato nero per pochi dollari o scaricati da Internet. I primi pionieri pi\u00f9 o meno conosciuti del rap russo sono i Malchishnik (\u041c\u0430\u043b\u044c\u0447\u0438\u0301\u0448\u043d\u0438\u043a), ma il riconoscimento per aver portato il rap a Mosca va al team Bad B. e al loro album \"Naletchiki Bad B.\" uscito nel 1994.\nSolo una minoranza degli MC russi hanno avuto successo commerciale: Detsl (\u0414\u0435\u0446\u043b), Bad Balance/Bad B., (\u041f\u043b\u043e\u0445\u043e\u0439 \u0411\u0430\u043b\u0430\u043d\u0441/\u0411\u0430\u0434 \u0411\u0438), Kasta (\u041a\u0430\u0441\u0442\u0430) ed il bielorusso Seryoga (Cep\u0451ra), il quale ha unito il rap alle canzoni native satiriche Russe, al genere chastushka, ed alcuni critici hanno considerato il rap-chastushka una nuova branca del rap. Nonostante molti fan del rap non lo considerino parte della scena rap russa, il musicista ha vinto una nomination per il \"Best Russian Rap in 2005 Award\" degli RMA. Molti artisti hip-hop russi lavorano a tempo pieno o sono studenti di college, rappando come passatempo."}
{"id": "619557", "revid": "128334", "url": "https://it.wikipedia.org/wiki?curid=619557", "title": "Edoardo Vianello", "text": "Assieme ad Antonello Venditti, Nico Fidenco, Gianni Meccia e Jimmy Fontana, Vianello pu\u00f2 considerarsi esponente di una \"Scuola romana\" dei cantautori, che faceva capo alla RCA di Vincenzo Micocci e si contrappone alla scuola genovese per un genere pi\u00f9 spiritoso e disimpegnato, che si presta maggiormente alla fruizione estiva e al ballo. \u00c8 uno tra gli artisti italiani che hanno venduto il maggior numero di dischi con 60 milioni di copie.\nBiografia.\nFiglio del poeta futurista veneto Alberto Vianello, che era cugino dell'attore Raimondo Vianello, nato e cresciuto nel quartiere romano di San Giovanni, da bambino inizia a suonare la fisarmonica, provando ad inventare nuovi motivi. Studente di ragioneria, suona la chitarra in alcune orchestre, esibendosi come musicista in qualche locale della sua citt\u00e0; il debutto come cantante avviene per\u00f2 il 22 aprile 1956, quando Edoardo Vianello si presenta in pubblico, in occasione di uno spettacolo allestito dagli alunni dell'Istituto di ragioneria Leonardo da Vinci (dove lo stesso Vianello studiava), al Teatro Olimpico di Roma, che all'epoca si chiamava \"Teatro Flaminio\", facendo il verso al leggendario gruppo gospel statunitense \"Golden Gate Quartet\": Edoardo si esibisce, insieme ad un quartetto di finti \u201cnegretti\u201d, interpretando il brano \"Jerico\" e una canzone dell'ancora poco conosciuto Domenico Modugno, \"Musetto\", presentata da Gianni Marzocchi al Festival di Sanremo dello stesso anno e resa celebre poi dal Quartetto Cetra.\nIl vero debutto professionale avviene per\u00f2 nel 1959 come attore e cantante, nella compagnia di Lina Volonghi, Alberto Lionello e Lauretta Masiero (il capocomico \u00e8 Lucio Ardenzi), in due lavori teatrali intitolati \"Mare e Whisky\" (di Guido Rocca) e \"Il Lieto Fine\" (di Luciano Salce), con musiche di Piero Umiliani ed Ennio Morricone. Incontra Teddy Reno, che gli fa conoscere un suo amico, il paroliere Carlo Rossi (nessun legame con il Carlo Alberto Rossi di \"E se domani\"): costui scrive testi allegri e spensierati, sta cercando un musicista per trarne delle canzoni, e Vianello si dimostra subito interessato. In breve i due compongono alcuni brani che Vianello comincia a far girare: in una delle sue serate viene notato da un funzionario della RCA, e in breve ottiene un contratto che gli consente di pubblicare nello stesso anno il suo primo 45 giri, \"Ma guardatela\".\nSegue pochi mesi dopo \"Umilmente ti chiedo perdono,\" scritta con l'attore Gianni Musy e \"Siamo due esquimesi\", ispirata al film Ombre bianche: quest'ultima \u00e8 la prima canzone in cui si fa accompagnare dai Flippers, che oltre ad essere uno dei due suoi complessi di accompagnamento (l'altro sono i Discoboli) incideranno anche alcuni 45 giri per conto proprio. Successivamente partecipa per la prima volta al Festival di Sanremo 1961 con \"Che freddo!\", incisa anche da Mina, Sergio Bruni, Claudio Villa e Sergio Endrigo. \nLa canzone non riscuote un grande successo, ma gli permette comunque di farsi apprezzare dal grande pubblico.\nLa prima partecipazione televisiva importante \u00e8 \"Studio Uno\", il celebre show con Mina, Don Lurio e le Gemelle Kessler, dove il 4 novembre 1961 lancia quello che sar\u00e0 il suo primo grande successo \"Il capello\". Il brano lo rende noto al grande pubblico come cantautore scanzonato, caratteristica che lo contraddistinguer\u00e0 sempre nell\u2019arco della lunga carriera: nella memoria collettiva i suoi successi sono parte integrante della colonna sonora delle estati spensierate degli anni \u201960. L'arrangiamento de \"il Capello\" \u00e8 del premio Oscar Luis Enriquez Bacalov, mentre per i successivi 5 anni le orchestrazioni dei suoi dischi saranno curate da Ennio Morricone (due premi Oscar), che con i suoi geniali arrangiamenti dar\u00e0 un valore aggiunto ai suoi brani.\nNell'estate del 1962 \"Pinne fucile ed occhiali\" e \"Guarda come dondolo\", che saranno poi inserite nella colonna sonora del film \"Il sorpasso\" di Dino Risi, ne segnano l\u2019affermazione definitiva, sia come compositore che come cantante.\nNel 1962 scrive per Rita Pavone \"La partita di pallone\", che sar\u00e0 la canzone che la porter\u00e0 al successo, e \"Sul cucuzzolo della montagna\" e nell'estate del 1963 ottiene altri due grandi successi discografici personali con \"Abbronzatissima\" e \"I Watussi\".\nNel 1964 il singolo \"O mio signore\", scritta assieme a Mogol, arriva in prima posizione e per due mesi comanda la classifica delle vendite. Nello stesso anno pubblica in estate \"Hully gully in 10\" e \"Tremarella.\"\nNel 1965 musica il primo testo scritto da Franco Califano \"Da molto lontano.\" Nello stesso anno pubblica il suo disco per l'estate: \"Il peperone.\"\nPartecipa al Festival di Sanremo 1966 con il brano \"Parlami di te\", in coppia con Fran\u00e7oise Hardy, conquistando la finale. Lo stesso anno la Hardy lancia in Francia una canzone di Vianello \"Il est des choses\", che diventer\u00e0 un grande successo, riproposta poi in Italia da Tony Renis con il titolo di \"Ci sono cose pi\u00f9 grandi\". Durante l'estate di quell'anno \u00e8 vittima di un gravissimo incidente stradale sull'Autostrada del Sole, che lo terr\u00e0 lontano dalle scene per pi\u00f9 di un anno.\nNel 1967 sposa la cantante Wilma Goich, con la quale il 20 luglio 1970 ha avuto la prima figlia Susanna. Susanna Vianello, deceduta a causa di un tumore il 7 aprile 2020, diventer\u00e0 \"speaker\" radiofonica e lavorer\u00e0 per Radio Italia Anni 60.\nFonda con Franco Califano la casa discografica \"Apollo Records\" nel 1969, con la quale incideranno Amedeo Minghi, Renato Zero, Wilma Goich, lo stesso Califano e i Ricchi e Poveri.\nLancia, con la sua etichetta, i Ricchi e Poveri, nel 1970 presentandoli al Festival di Sanremo con \"La prima cosa bella\" e l'anno seguente con \"Che sar\u00e0\".\nNel 1971 crea il duo \"I Vianella\", insieme alla moglie Wilma Goich, che si imporr\u00e0 a \"Un disco per l'estate\" del 1972 con il brano \"Semo gente de borgata\" e a quello dell'anno successivo con \"Fijo mio\", scritta da Franco Califano e Amedeo Minghi.\n\"I Vianella\" partecipano a \"Canzonissima '73\" di \"RaiUno\", vincendo tutte le puntate e arrivando terzi alla finalissima.\nSi separa da Wilma Goich nel 1978 e tre anni pi\u00f9 tardi, nel 1981, il duo si scioglie anche in concomitanza con la rivalutazione da parte del pubblico e della critica delle canzoni degli anni '60, tant'\u00e8 che Vianello pu\u00f2 riprendere la sua carriera di solista. Lo storico duo si ricostituir\u00e0 nel 2014 registrando un CD dal titolo \"C'eravamo tanto amati...\".\nNel 1982 partecipa al film \"Sapore di mare\" di Carlo Vanzina, nel quale interpreta se stesso, e ben 7 sue canzoni fanno parte della colonna sonora.\nSposa Vania Muccioli nel 1991 dalla quale avr\u00e0 il secondo figlio Alessandro Alberto. I due si separeranno nel 1998.\nInterpreta la canzone \"Li immortacci\" nel 1996, contenuta nell'album \"Eat the Phikis\" di Elio e le Storie Tese, insieme a Giorgia; il brano cita un frammento musicale del suo pi\u00f9 grande successo \"I Watussi\". Nello stesso anno festeggia i suoi quarant'anni di carriera nel quartiere popolare di Tor Pignattara di Roma, con un grande concerto intitolato \"Festa de borgata\".\nNel 2003 il cantante Brusco lancia una versione rap di \"Abbronzatissima,\" che primegger\u00e0 per diverse settimane nelle classifiche.\nPartecipa al reality di RaiUno \"Il Ristorante\" nel 2005, che si concluder\u00e0 con il lancio di una torta in faccia lanciata ad Antonella Clerici dalla futura terza moglie Elfrida Ismolli, che sposer\u00e0 nel 2006.\nCelebra i cinquant'anni di carriera nel 2006 con due concerti al Parco della Musica di Roma, il primo in aprile alla Sala Sanipoli e il successivo in luglio alla Cavea, dai quali trae il materiale per realizzare un DVD dal titolo \"50 primavere per una lunga estate\".\nNel 2008 registra un CD dal titolo \"Replay\", nel quale ripropone, alla sua maniera, tutti i successi che negli anni '60 facevano concorrenza al suo repertorio, e che spesso attribuivano a lui (\"Sei diventata nera, Stessa spiaggia stesso mare, Il pullover, Con te sulla spiaggia, Luglio\" ecc.).\nA maggio 2010, la canzone \"I Watussi\" ha ottenuto la certificazione dal Guinness dei Primati per essere stata riprodotta diecimila volte.\nIl 21 aprile 2013, in collaborazione con il Comune di Roma, organizza un grande omaggio pubblico al suo amico e collaboratore Franco Califano, morto 20 giorni prima, con il concerto \"Non escludo il ritorno\" svoltosi in piazza del Popolo a Roma, al quale partecipano grandissimi ospiti, tra cui Minghi, Peppino di Capri, Raf, Zampaglione, Fiorello, Bonolis, Fiorini, Fred Bongusto, Mariella Nava, Anna Tatangelo, Renato Zero, Max Tortora, Gianluca Grignani, Simone Cristicchi, Luisa Corna, presentato da Fabrizio Frizzi. Saranno presenti oltre 40.000 persone.\nNel 2016 festeggia i sessant'anni di carriera alla Terrazza Caffarelli in Campidoglio con un concerto.\nNel 2017 \u00e8 protagonista, insieme ad Adriano Panatta, Claudio Lippi e Lando Buzzanca del programma di RaiDue \"Meglio tardi che mai\", girato in Giappone. Nell'estate dello stesso anno pubblica con il gruppo napoletano dei \"Quisisona\" la canzone \"Vecchio Twist\".\nNel 2018 festeggia il suo 80\u00b0 compleanno, con un concerto evento sulla Piazza del Campidoglio, a Roma, dal nome \"Quattro volte venti\". Insieme al nipote Andrea Vianello, scrivono una canzone per l'occasione dal titolo \"Piano Piano\"."}
{"id": "619559", "revid": "31185", "url": "https://it.wikipedia.org/wiki?curid=619559", "title": "Aspremont (Alpi settentrionali)", "text": ""}
{"id": "619565", "revid": "68476", "url": "https://it.wikipedia.org/wiki?curid=619565", "title": "Torre e Palazzo Natta", "text": ""}
{"id": "619566", "revid": "125868120", "url": "https://it.wikipedia.org/wiki?curid=619566", "title": "The Departed - Il bene e il male", "text": "The Departed - Il bene e il male (\"The Departed\") \u00e8 un film del 2006 diretto da Martin Scorsese, con Leonardo DiCaprio, Matt Damon, Jack Nicholson, Mark Wahlberg, Martin Sheen, Ray Winstone, Vera Farmiga e Alec Baldwin. \u00c8 un remake del film di Andrew Lau e Alan Mak \"Infernal Affairs\".\nAmbientato a Boston, il film parla dell'infiltrazione di una talpa all'interno della Polizia di Stato del Massachusetts da parte di un boss irlandese sotto inchiesta. Il personaggio interpretato da Matt Damon \u00e8 liberamente basato sull'agente corrotto dell'FBI John Connolly, mentre il personaggio interpretato da Jack Nicholson, chiamato come l'omonimo mafioso italo-americano, \u00e8 ispirato alla figura di James Bulger, un boss della mala irlandese di Boston inserito nella lista dei 10 criminali considerati pi\u00f9 pericolosi dall'FBI.\nIl film ha avuto successo di pubblico e critica, vincendo numerosi premi, tra cui quattro premi Oscar, quale miglior film, miglior regista, miglior sceneggiatura non originale e miglior montaggio. Mark Wahlberg \u00e8 stato inoltre candidato come miglior attore non protagonista. Presentato fra gli eventi speciali durante la prima edizione di Cinema. Festa Internazionale di Roma 2006, \u00e8 uscito nelle sale italiane il 27 ottobre 2006.\nTrama.\nFrancis \"Frank\" Costello \u00e8 uno spietato boss della malavita irlandese di Boston, nel Massachusetts, sotto la cui tutela cresce un figlioccio di nome Colin Sullivan, che vent'anni dopo diventa una brillante recluta della Polizia di Stato del Massachusetts, inserita all'interno dell'unit\u00e0 speciale anticrimine. Parallelamente, William \"Billy\" Costigan, un altro ragazzo proveniente da una famiglia criminale degli stessi sobborghi di Boston, vorrebbe entrare nella Polizia di Stato, ma viene scartato perch\u00e9 inadatto, per poi essere inserito in un'operazione sotto copertura di cui sono a conoscenza solo il comandante Queenan e il sergente Dignam: deve infiltrarsi nella banda di Costello per incastrarlo.\nCostigan, dopo essersi fatto arrestare di proposito, riesce ad avvicinare il boss, che, non senza alcuni dubbi iniziali, lo inserisce nella sua squadra criminale. Dall'altra parte Sullivan comincia a passare informazioni segrete della polizia al boss, che continua a prosperare nella sua attivit\u00e0. Sullivan incomincia anche una relazione con Madolyn, una psichiatra che ha in cura Billy Costigan, con il quale ha un rapporto controverso. Costigan partecipa ad alcuni crimini insieme al braccio destro di Costello, Mr. French, e passa informazioni alla polizia, rischiando pi\u00f9 volte di essere scoperto. Quando una consegna di denaro, che grazie a lui avrebbe dovuto concludersi con l'arresto di Costello, si risolve con un nulla di fatto, Costigan intuisce che c'\u00e8 una talpa all'interno della polizia. Anche Sullivan e Costello arrivano alla stessa conclusione riguardo alla presenza di un informatore della polizia inserito nella banda criminale.\nIl boss pretende da Sullivan di individuare l'infiltrato e il giovane poliziotto d\u00e0 ordine ai suoi uomini di pedinare il capo della polizia Queenan. Costigan nel frattempo incontra Queenan sul tetto di un edificio di periferia. Mentre gli uomini di Sullivan sorvegliano Queenan, sul posto si recano anche gli uomini di Costello, informati dallo stesso Sullivan. Costigan, su suggerimento del capo della polizia, si allontana in fretta dal luogo utilizzando una scala antincendio, ma Queenan, raggiunto dagli uomini di Costello, \u00e8 catturato e gettato dalla finestra. Costigan assiste impotente alla sua morte, venendo poi raggiunto dal gruppo di criminali, che lo credono appena arrivato per dar loro a una mano. Gli agenti sul posto intervengono e ha inizio uno scontro a fuoco in cui viene ferito a morte Delahaunt, un membro della banda di Costello. Nel covo Delahaunt prima di morire parla a Costigan, che cos\u00ec scopre che Delahaunt \u00e8 un altro poliziotto infiltrato nella banda di Costello. A questo punto quest'ultimo, convinto di essersi liberato della talpa, torna a concentrarsi sui suoi affari criminali.\nIl sergente Dignam, sconvolto per la morte del proprio capitano, accusa apertamente Sullivan di averla causata. Infuriato, viene costretto dalle scelte di Ellerby, capo di Sullivan e sostituto di Queenan, a rassegnare le dimissioni. A questo punto Sullivan si trova nella posizione di godere della fiducia del corpo di polizia, che \u00e8 sotto al comando di Ellerby, il quale smette di cercare la talpa all'interno del corpo. Sullivan \u00e8 cos\u00ec libero di continuare a informare Costello. Quando Sullivan, avuto il comando dell'operazione, entra in possesso del cellulare del defunto capitano Queenan, riesce a rintracciare Costigan, che crede di avere in Sullivan un alleato. Costello si reca a recuperare una partita di cocaina in un magazzino abbandonato e Costigan ne informa Sullivan, che per\u00f2 non passa l'informazione a Costello. Sullivan \u00e8 infatti venuto a sapere che Costello ha un patto con l'FBI: in cambio di protezione fornisce le prove per far arrestare qualche suo scagnozzo. Sullivan, temendo di essere il prossimo a essere consegnato, tradisce il boss.\nUna volta giunti sul posto, i poliziotti tendono una trappola alla banda criminale. Costello questa volta \u00e8 in trappola e viene assassinato da Sullivan, che diviene cos\u00ec un eroe nel dipartimento di polizia. Finita la missione, Costigan torna in sede per recuperare la propria identit\u00e0. In centrale si festeggia e, finalmente, le due talpe si incontrano di persona nell'ufficio di Sullivan. Quando quest'ultimo si assenta per recuperare i dati dal computer, Costigan nota una busta con la sua grafia: sono i dati anagrafici che aveva scritto nel covo di Costello, quando questi era in cerca dell'infiltrato. Costigan capisce che la talpa al servizio del boss \u00e8 Sullivan; quest'ultimo, l'unico a parte Dignam a conoscere la sua vera identit\u00e0, capisce a sua volta di essere stato scoperto e cancella tutti i file riguardanti il lavoro di Costigan sotto copertura, rendendolo solamente un complice di Costello. Costigan si d\u00e0 cos\u00ec alla macchia.\nQualche giorno dopo, Madolyn annuncia a Sullivan di essere incinta e, mentre lui \u00e8 sotto la doccia, nota nella posta una busta: accortasi che il mittente \u00e8 Costigan (con cui aveva stretto una relazione amorosa), la apre. All'interno trova delle foto e un nastro con le registrazioni delle conversazioni tra Sullivan e Costello. Quest'ultimo aveva infatti registrato tutte le conversazioni in modo che giungessero all'FBI, e l'avvocato di Costello, alla morte di quest'ultimo, aveva avuto l'ordine di mandare le registrazioni a Costigan, l'unico di cui il boss si fidasse. Infuriata, la donna abbandona Sullivan, che subito dopo riceve una telefonata da Costigan, che gli d\u00e0 appuntamento sullo stesso palazzo in cui \u00e8 morto Queenan, dove lo arresta. Costigan chiede anche l'intervento di un poliziotto e suo ex compagno di accademia, Brown. Giunti al piano terreno, Costigan e Brown vengono uccisi per mano di un'altra talpa che Costello aveva infiltrato nella polizia, l'agente Barrigan. Sullivan uccide a sangue freddo la seconda talpa e la indica alla polizia come la spia di Costello a lungo cercata, proteggendo la propria identit\u00e0.\nDopo il funerale di Costigan, a cui viene conferita un'onorificenza, il caso viene archiviato e Sullivan diviene un leader nel commissariato, sebbene venga abbandonato da Madolyn, disperata per la morte di Costigan e disgustata dalle attivit\u00e0 criminali del fidanzato. Sullivan pensa ormai di essere al sicuro, ma rientrando a casa trova l'ex sergente Dignam (probabilmente informato della vera identit\u00e0 della talpa da una busta che Costigan aveva lasciato a Madolyn con istruzioni su cosa fare nel caso gli fosse successo qualcosa), che lo uccide a sangue freddo.\nTematiche.\nLa tematica principale del film risiede nella ambivalenza del bene e del male, elementi insiti in ognuno di noi, la prevalenza di uno dei quali si compie a prescindere dall'influenza dell'ambiente in cui si cresce e dell'educazione che si riceve. A questo proposito, i due protagonisti possono essere visti come le facce di una stessa medaglia: entrambi provenienti da realt\u00e0 povere e degradate, entrambi formati alla scuola della strada e del crimine, sviluppano per\u00f2 diverse inclinazioni. In questa luce, va considerata la lettura del critico cinematografico Stanley Kauffmann, che ha rilevato come tematica del film il concetto di identit\u00e0 e quanto esso \"influenza le azioni, le emozioni, la sicurezza di s\u00e9 e persino i sogni di una persona\".\nLa relazione padre-figlio \u00e8 un'altra tematica che ricorre in tutto il film. Costello agisce come un padre nei confronti di Sullivan e Costigan, mentre Queenan rappresenta l'antitesi di Costello per ci\u00f2 che riguarda la figura paterna. Vengono cos\u00ec presentati entrambi i lati dell'archetipo del padre irlandese-americano.\nProduzione.\nLe riprese si sono svolte a Boston e New York tra il 21 aprile e il 27 agosto 2005.\nDistribuzione.\nIl film \u00e8 uscito negli USA il 26 settembre 2006 in un'anteprima a New York. Con un \"budget\" stimato di 90 milioni di dollari, la pellicola ha incassato a livello mondiale circa 290 milioni, di cui oltre 130 nel mercato nordamericano. In Italia il film ha incassato oltre 9 milioni di euro nella stagione 2006-2007.\nColonna sonora.\nEsistono due album relativi alla colonna sonora di \"The Departed\": uno, \"The Departed: Music from the Motion Picture\", include le canzoni, prevalentemente di genere pop e rock, utilizzate nel film; l'altro, \"The Departed: Original Score\", contiene la musica originariamente composta da Howard Shore per il film.\n\"The Departed: Music from the Motion Picture\".\nL'album \"The Departed\", pubblicato dall'etichetta Warner Sunset il 7 novembre 2006, contiene musica non originale utilizzata nel film. Fanno eccezione le ultime due tracce, composte appositamente da Howard Shore. Fra le altre, si trovano nell'album \"I'm Shipping Up to Boston\" dei Dropkick Murphys, che apre il lungometraggio di Scorsese, e \"Comfortably Numb\", in una rara versione live eseguita da Roger Waters, Van Morrison e The Band.\n\"The Departed (Original Score)\".\n\"The Departed (Original Score)\", pubblicato dall'etichetta New Line Records il 5 dicembre 2006, contiene la totalit\u00e0 delle tracce composte da Howard Shore per l'omonimo film."}
{"id": "619567", "revid": "712828", "url": "https://it.wikipedia.org/wiki?curid=619567", "title": "Chachamaru Karakuri", "text": ""}
{"id": "619580", "revid": "77358", "url": "https://it.wikipedia.org/wiki?curid=619580", "title": "S. Maria Novella", "text": ""}
{"id": "619587", "revid": "125688311", "url": "https://it.wikipedia.org/wiki?curid=619587", "title": "Teofilo di Alessandria", "text": "Biografia.\nAderente al credo niceno, Teofilo divenne patriarca nel momento del conflitto tra cristiani e la societ\u00e0 ancora pagana di Alessandria. Nel 391 distrusse vari templi pagani, tra cui il Mitreo e il tempio di Dioniso. Egli ed i suoi seguaci sfilarono per le strade della citt\u00e0 con gli oggetti sacri prelevati nei templi, compiendo atti di dileggio e provocando l'ira dei pagani, che aggredirono i cristiani. La reazione della fazione cristiana costrinse i pagani a rinchiudersi nel Serapeo. L'imperatore Teodosio invi\u00f2 una lettera a Teofilo, in cui gli chiedeva di concedere il perdono ai pagani che avevano aggredito i cristiani. In risposta Teofilo fece abbattere il tempio del Serapeo. \nLa distruzione del Serapeo \u00e8 stata vista da molti autori sia antichi che moderni come rappresentativa del trionfo del cristianesimo sulle altre religioni; quando i cristiani linciarono Ipazia, essi acclamarono il successore di Teofilo, Cirillo (suo nipote), come \"un nuovo Teofilo per cui distruggere gli ultimi idoli della citt\u00e0\".\nTeofilo fu dapprima un seguace delle idee di Origene e appoggi\u00f2 i monaci origenisti del deserto di Nitria in opposizione agli antropomorfisti; tra i monaci origenisti che inizialmente godettero del suo favore erano anche i \"fratelli lunghi\" (cos\u00ec chiamati a motivo della loro altezza): Dioscoro, che Teofilo stesso consacr\u00f2 vescovo di Ermopoli, Ammone, Eusebio ed Eutimio, che Teofilo ordin\u00f2 presbiteri e incaric\u00f2 di amministrare insieme a lui la chiesa di Alessandria. Tuttavia a partire dal 399 Teofilo divenne avversario dell'origenismo e nel 401 convoc\u00f2 un sinodo ad Alessandria che lo condann\u00f2; fece quindi perseguitare i monaci origenisti del deserto, tra cui i \"fratelli lunghi\", che scapparono dall'Egitto. Quando seppe che i quattro fratelli si erano rifugiati a Costantinopoli presso il vescovo Giovanni Crisostomo, Teofilo inizi\u00f2 a macchinare anche contro Giovanni, che egli stesso aveva consacrato nel 398. L'imperatore Arcadio convoc\u00f2 a Costantinopoli un sinodo nel quale Teofilo era chiamato a discolparsi dalle accuse mossegli dagli origenisti, ma riusc\u00ec a coalizzare i vescovi nemici di Giovanni e in un successivo sinodo del 403, noto come sinodo della Quercia (tenutosi nei pressi di Calcedonia), riusc\u00ec a deporre Giovanni e lo costrinse all'esilio. Giovanni si rivolse al vescovo di Roma, Innocenzo I, che scomunic\u00f2 Teofilo.\nOpere.\nDella produzione letteraria di Teofilo, che dovette essere molto ampia, rimangono:\nSotto il nome di Teofilo sono stati tramandati alcuni apoftegmi e varie opere apocrife, tra cui la \"Visione di Teofilo\" che parla della fuga in Egitto della Sacra Famiglia, un sermone che tratta della vita di Maria e il trattato \"Sulla visione di Isaia\"."}
{"id": "619600", "revid": "79968", "url": "https://it.wikipedia.org/wiki?curid=619600", "title": "Donato di Angelo di Pascuccio", "text": ""}
{"id": "619601", "revid": "4506", "url": "https://it.wikipedia.org/wiki?curid=619601", "title": "Baal Shem Tov", "text": ""}
{"id": "619602", "revid": "287204", "url": "https://it.wikipedia.org/wiki?curid=619602", "title": "Francesco Silvani", "text": "Biografia.\nPoco si conosce sulla sua vita. Silvani inizi\u00f2 l'attivit\u00e0 di librettista verso il 1682-1683 sotto l'anagramma di \"Frencasco Valsini\". I suoi primi lavori furono \"Ottone il grande\" (1682) e \"Marzio Coriolano\" (1683). Dal 1691 al 1716 scrisse parecchi libretti sotto il suo vero nome per vari teatri veneziani. Tra 1699 e il 1705 fu al servizio di Carlo IV Gonzaga, duca di Mantova; tuttavia sembra che in questo periodo si sia trattenuto maggiormente a Venezia. Raggiunse l'apice della sua carriera negli anni tra il 1708 e 1714, durante il quale periodo lavorava presso il Teatro Grimani a San Giovanni Grisostomo, il principale teatro veneziano dell'epoca.\nUna raccolta contenente 24 suoi libretti fu pubblica postuma a Venezia nel 1744 con il titolo \"Opere drammatiche del signor Abate Francesco Silvani\".\nStile.\nI libretti di Silvani, grazie principalmente alla loro chiara trama, sono contrassegnati dall'esaltazione della parola e dal prolungamento dei recitativi (in sintonia alle riforme condotte da Apostolo Zeno e Pietro Pariati). Occasionalmente egli fece ricorso anche ai vecchi modelli (come ad esempio Seneca, Torquato Tasso e Pierre Corneille). Nella maggior parte dei suoi libretti egli impiega personaggi storici, ma la trama \u00e8 tuttavia inventata. Silvani per i suoi lavori prefer\u00ec anche usare titoli lunghi e astratti, che per\u00f2, nelle ultime opere, subirono una riduzione al nome della figura principale.\nLibretti.\n\"L'anno si riferisce alla prima rappresentazione.\""}
{"id": "619603", "revid": "1573940", "url": "https://it.wikipedia.org/wiki?curid=619603", "title": "Free Soul", "text": "Free Soul, scritto in caratteri occidentali anche in Giappone, oppure in katakana come \u00e8 un manga yuri dell'autrice Ebine Yamaji, pubblicato nel 2005 e dai chiari contenuti adatti ad un pubblico maturo: omosessualit\u00e0 ed incesto soprattutto.\nTrama.\nFree Soul racconta la crescita emotiva della protagonista della storia, la giovane \"mangaka\" Keito. Abbandonata la sua casa dopo una violenta lite con la madre, a causa della sua omosessualit\u00e0, Keito si ritrova a vivere nell'appartamento dell'anziana ed eccentrica artista Takeuchi Rui, dove incontra e conosce Sumihiko, un giovane di bell'aspetto al servizio della donna come suo cuoco personale e modello per i suoi dipinti.\nGrazie all'ambiente creativo particolarmente favorevole, Keito si immerge nel suo lavoro: un manga che ha per protagonista Angie, una cantante lesbica di colore, che rappresenta per la giovane mangaka una sorta di idolo da prendere a modello. Man a mano che il lavoro al suo manga procede, Keito inizia ad intessere nuovi rapporti sociali, il pi\u00f9 importante dei quali \u00e8 costituito dalla sua relazione con la musicista jazz Niki, conosciuta in maniera del tutto casuale nel negozio di dischi presso cui Keiko lavora.\nSebbene in principio il loro rapporto rimanga episodico e non sembri destinato ad evolversi verso qualcosa di pi\u00f9 stabile, fondamentalmente a causa del fatto che Niki non \u00e8 avvezza a legami duraturi e sembra sentimentalmente legata alla figura di suo padre, proprio attraverso questa relazione Keiko riesce a crescere e migliorarsi, attraverso una parabola di maturazione di cui l'intero manga della Yamaji \u00e8 metafora.\nLa fine del manga fondamentalmente presenta il compimento dei due diversi obiettivi prioritari nella vita della protagonista: la conclusione del manga cui lei stessa stava lavorando e della relazione altalenante con Niki, destinata a diventare invece un rapporto pi\u00f9 serio e stabile."}
{"id": "619605", "revid": "124171410", "url": "https://it.wikipedia.org/wiki?curid=619605", "title": "Effetto fotoacustico", "text": "Leffetto fotoacustico \u00e8 un fenomeno fisico in cui avviene la trasformazione di variazioni di energia luminosa in onde sonore.\nL'effetto fu osservato per la prima volta verso la fine del XIX secolo, in modo del tutto accidentale, da Alexander Graham Bell.\nIn base al modello teorico fondamentale, formulato da Rosencwaig e Gersho, la luce incidente sul campione viene modulata secondo una determinata frequenza, e il calore periodicamente prodotto nello strato superficiale del materiale viene ceduto a uno strato di gas circostante che, espandendosi e contraendosi periodicamente, funge da pistone per il gas contenuto nella cella fotoacustica, con la conseguente generazione di un'onda termica e pressoria che si propaga dal campione stesso e che pu\u00f2 essere rivelata con tecniche acustiche.\nApplicazioni.\nMediante la spettroscopia fotoacustica si ha la possibilit\u00e0 di rivelare il canale di decadimento non radiativo; questo tipo di informazione \u00e8 significativa nello studio di diversi materiali, in particolare dei semiconduttori. I vantaggi di questa tecnica sono molteplici. La tecnica stessa \u00e8 non invasiva: \u00e8 possibile sondare l'assorbimento ottico di un materiale, a varie profondit\u00e0, controllando opportunamente la frequenza di modulazione della radiazione incidente. In secondo luogo, essa \u00e8 decisamente versatile: permette lo studio di materiali di diversa natura: cristallini, amorfi, polveri, gel, campioni biologici.\nIl principio fisico di questo sistema di misura pu\u00f2 essere cos\u00ec descritto: un fascio luminoso, opportunamente generato, modulato da un \"chopper\", attraversa un filtro ottico e colpisce la finestra della cella di misura. Nell'effetto fotoacustico si sfrutta la caratteristica di assorbimento della sostanza in esame.\nDiagnostica medica.\nNel 2013, un team di ricercatori della Ryerson University ha pubblicato uno studio che apre la possibilit\u00e0 di un impiego dell'effetto fotoacustico nella diagnostica medica, per rilevare forme e dimensioni dei globuli rossi: individuando eventuali malformazioni sarebbe possibile diagnosticare infezioni del sangue (come la malaria) o la presenza di malattie cardiovascolari, oppure seguire il decorso di tali patologie. Il sistema messo a punto dai ricercatori si serve di impulsi laser distanziati da intervalli brevissimi (alcuni nanosecondi) in modo da produrre onde sonore ad altissima frequenza. Lo studio successivo tende a estendere la tecnica all'individuazione di cellule tumorali nei tessuti."}
{"id": "619611", "revid": "32515236", "url": "https://it.wikipedia.org/wiki?curid=619611", "title": "PCI Express 2.0", "text": ""}
{"id": "619613", "revid": "339392", "url": "https://it.wikipedia.org/wiki?curid=619613", "title": "Amru al-Qais", "text": ""}
{"id": "619614", "revid": "110157", "url": "https://it.wikipedia.org/wiki?curid=619614", "title": "Agavotaguerra", "text": " \nGli Agavotaguerra (o anche Agavotokueng) sono un gruppo etnico del Brasile che ha una popolazione stimata in circa 100 individui. Questo gruppo etnico parla la lingua Agavotaguerra (codice: AVO) ed \u00e8 principalmente di fede animista.\nVivono nel Mato Grosso, tra i fiumi Curisevo e Culuene. Hanno contatti con i Yawalapiti e i Wauja."}
{"id": "619617", "revid": "104458", "url": "https://it.wikipedia.org/wiki?curid=619617", "title": "Ponte \u00d6resund", "text": ""}
{"id": "619618", "revid": "124041293", "url": "https://it.wikipedia.org/wiki?curid=619618", "title": "Festival cinematografico internazionale di Mosca", "text": "Il Festival cinematografico internazionale di Mosca (MIFF) \u00e8 un festival cinematografico che si svolge a Mosca dal 1935.\nDal 1959 al 1999 la rassegna si svolse ogni due anni a luglio, per garantire l'alternanza con il Festival del Cinema di Karlovy Vary, l'altra grande kermesse nell'area del blocco sovietico. Il Festival divenne annuale dal 1999. Tra gli altri premi viene assegnato il San Giorgio d'Argento al Miglior Regista e il Premio Stanislavskij alla carriera."}
{"id": "619619", "revid": "46931", "url": "https://it.wikipedia.org/wiki?curid=619619", "title": "Agavotokueng", "text": ""}
{"id": "619630", "revid": "110157", "url": "https://it.wikipedia.org/wiki?curid=619630", "title": "Amahuaca", "text": "Gli Amahuaca (o anche Amawaka) sono un gruppo etnico delle aree amazzoniche ai confini tra il Brasile e il Per\u00f9 che ha una popolazione stimata in circa 220 individui. Questo gruppo etnico parla la lingua Amahuaca (codice: AMC), divisa nei dialetti \"inuvaken\" e \"viwivakeu\" ed \u00e8 principalmente di fede animista.\nSi concentrano soprattutto nei bacini fluviali Mapuya, Curanja, Sepahua e Inuya Yuru. I primi contatti ci sono stati con i missionari francescani nel 1686, i quali li hanno denominati Amahuaca.\nAgricoltori, cacciatori e raccoglitori, isolati fino al XVIII secolo, sono attualmente sotto la minaccia di estinzione, a causa di malattie e di violenze perpetrate da estrattori di petrolio e taglialegna illegali. Nel 1998 erano circa 520. La pi\u00f9 grande comunit\u00e0 di Amahuaca si trova a Puerto Varadero, una comunit\u00e0 nella giungla peruviana al confine con il Brasile."}
{"id": "619632", "revid": "154893", "url": "https://it.wikipedia.org/wiki?curid=619632", "title": "Amawaka", "text": ""}
{"id": "619641", "revid": "1564499", "url": "https://it.wikipedia.org/wiki?curid=619641", "title": "Lingua sendi", "text": "La lingua sendi, detta anche di Sened, tamazight, o zenatia, era una lingua berbera parlata in Tunisia. \nStoria.\nNel 1911 lo studioso Paul Provotelle rilevava che degli abitanti del villaggio (circa 5-6000 tra Sened propriamente detto ed El-Na\u00e7euria) \"molti giovani non sanno pi\u00f9 parlare il berbero o ne conoscono solo poche parole\". Un tempo erano berberofoni anche i villaggi vicini di Bou-Amram, Sakkat ed El Ayacha (Djebel Orbata) e di Oum el Aleg e Zannouch (Djebel Majourah). \nAll'epoca sembra che il berbero fosse ancora utilizzato da qualche anziano a Sakkat (Oulad Bou Sa\u00e2d) e qualche famiglia a Majourah (\"Tmagourt\"). Oltre a fattori culturali, che spingono all'arabizzazione, non bisogna dimenticare i fattori naturali: secondo quanto riportato da Provotelle, un'epidemia di tifo tra il 1909 e il 1910 avrebbe fatto oltre 600 vittime a Sened e dintorni, vale a dire una notevole percentuale della popolazione.\nNegli anni '30 (tra il 1932 e il 1938) Andr\u00e9 Basset visit\u00f2 sul posto i parlari berberi della Tunisia e nel succinto rendiconto che ne pubblic\u00f2 nel 1950 rilevava che a Tmagourt il berbero era ancora parlato bench\u00e9 sul punto di spegnersi (nelle cartine che annesse alla pubblicazione vi sono anche alcune notazioni da quella localit\u00e0). \nNel 1968 Penchoen rilevava che a Sened solo gli anziani parlavano ancora berbero, e nel 1991 Collins non \u00e8 riuscito, in qualche giorno di permanenza nella zona, a trovare parlanti da includere in una sua ricerca sul berbero di Tunisia. Voci raccolte in altre localit\u00e0 del sud tunisino affermano che probabilmente qualche locutore esiste ancora, ma in numero cos\u00ec esiguo da renderne difficile la localizzazione.\nLo standard ISO 639-3 ed \"Ethnologue\" la classificano come estinta.\nClassificazione Ethnologue.\nSecondo \"Ethnologue\", la classificazione della lingua sendi \u00e8 la seguente:\nFonologia.\nDal punto di vista fonetico, il sendi appartiene ai parlari \"a tendenza occlusiva\", vale a dire non presenta, di norma, una spirantizzazione delle occlusive, come avviene in altri parlari del Sud tunisino (per esempio, a Djerba).\nDate le caratteristiche dell'unica descrizione esistente di questa lingua molti dettagli di fonetica rimangono ignoti o poco chiari. Sembra comunque che anche qui, come in altri dialetti berberi orientali, l'accento (tonico) avesse un ruolo piuttosto importante e servisse perfino a distinguere parole simili, per esempio \"ass\u00e9kne\u0263\" \"io mostro\" (con la prima \"e\" accentata) da \"assekne\u0263\" \"io abito\" (in cui tale \"e\" \u00e8 atona).\nGrammatica.\nUn tratto interessante della morfologia \u00e8 la negazione, che appare di norma costituita da un unico morfema \"-sh\" posposto al verbo (o alla locuzione), senza alcuna particella preverbale (che si ritrova ancora nei testi di R. Basset. un ventennio prima della descrizione di Provotelle). Altrove, la maggior parte dei parlari berberi hanno una negazione \"discontinua\" con un elemento prefissale e uno posposto (per esempio cabilo \"wer\" + VERBO + \"ara\") oppure una semplice negazione preposta (per esempio tuareg \"wer-\" + VERBO).\nVocabolario.\nBench\u00e9 il lessico sia in grande misura arabizzato, si osserva ogni tanto la conservazione di termini assai antichi, a volte scomparsi in altri parlari (per esempio \"anzar\" \"pioggia\", o \"amazigh\" come autodesignazione e \"tamazight\" come nome della lingua). L'esempio pi\u00f9 noto \u00e8 comunque quello del nome di Dio, che a Sened \u00e8 \"U g-unnej\", analizzabile come \"colui (che \u00e8) al di sopra\", termine che si contrappone a \"u g-eday\" \"colui (che \u00e8) di sotto\", cio\u00e8 il \"demonio\". In effetti sono rari i nomi berberi per la divinit\u00e0. \nIl termine pi\u00f9 diffuso, di origine araba, \u00e8 \"Rebbi\" (\"il mio signore\"), mentre un termine conosciuto dal medioevo e ancora in uso nello Mzab \u00e8 \"Yakush\" o \"Yush\", che viene spesso interpretato come \"Colui che d\u00e0\", \"il Dispensatore\". Nella ricerca di termini correlati, Provotelle rileva che tra i pochi materiali linguistici tramandati dei Guanci delle Canarie vi fosse una denominazione della divinit\u00e0 suprema \"Hucanech\", forse da leggersi come \"U-k-anech\", che sembrerebbe assai simile alla parola di Sened."}
{"id": "619643", "revid": "28592", "url": "https://it.wikipedia.org/wiki?curid=619643", "title": "Festival di Mosca", "text": ""}
{"id": "619644", "revid": "4896792", "url": "https://it.wikipedia.org/wiki?curid=619644", "title": "Lingua di Sened", "text": ""}
{"id": "619645", "revid": "28592", "url": "https://it.wikipedia.org/wiki?curid=619645", "title": "Festival cinematografico di Mosca", "text": ""}
{"id": "619646", "revid": "4896797", "url": "https://it.wikipedia.org/wiki?curid=619646", "title": "Sendi", "text": ""}
{"id": "619647", "revid": "287204", "url": "https://it.wikipedia.org/wiki?curid=619647", "title": "Amanay\u00e9", "text": "Gli Amanay\u00e9 sono un gruppo etnico del Brasile che ha una popolazione stimata in circa 87 individui (2002). Questo gruppo etnico parla la lingua Amanaye (codice: AMA) ed \u00e8 principalmente di fede animista.\nIl nome apparentemente significa \"associazione di persone\". Parte degli Amanay\u00e9 possono denominarsi con il termine \"Ararandeuara\", in riferimento al corso d'acqua vicino a cui vivono.\nPosizione.\nVivono nei pressi del fiume Capim nella citt\u00e0 di S\u00e3o Domingos do Capim, nello stato brasiliano del Par\u00e1.\nStoria.\nGli Amanye sono stati contattati nel 1755, ma per lungo tempo hanno evitato i missionari. Nonostante questo, la maggior parte della etnia originale si dissolse nella popolazione meticcia (mestizo) nel XX secolo.\nSono stati menzionati per la prima volta quando risiedevano ancora in quella che probabilmente \u00e8 la loro zona di origine, il fiume Pindar\u00e9. Graxie a un accordo con padre David Fay, missionario tra i Guajajara, vennero convinti a trasferirsi in un villaggio insieme con i Guajajara, i loro nemici tradizionali. Poco dopo, parte del gruppo si spost\u00f2 presso il fiume Alpercatas, al confine tra Maranh\u00e3o e Piau\u00ed, stabilendosi nei pressi del villaggio di Santo Ant\u00f4nio. Nel 1815 del gruppo di Santo Ant\u00f4nio solo 20 Amanaye erano rimasti, mescolati con i neri. Gli altri Amanaye stabilitisi lungo il fiume Alpercatas continuarono a migrare raggiungendo poi Piau\u00ed nel 1763.\nNel XIX secolo la loro popolazione raggiunse un totale stimato tra i 300 e i 400 individui stanziati in tre villaggi lungo il fiume Caju-Apara. Nel 1873, gli Amanay\u00e9 uccisero un missionario, C\u00e2ndido de Heremence, e un ingegnere belga che si trovava nella zona. Le seguenti ritorsioni li costrinsero a nascondersi nei pressi del fiume Ararandeua; alcuni di loro cominciarono ad identificarsi come Ararandeuara o come Turiwara per mascherare la loro identit\u00e0.\nNel 1880, gli Amanay\u00e9 uccisero un gruppo di Tembe e Turiwara. Da quel periodo in poi le uniche notizie pervenuteci provengono da alcuni etnologi del Servi\u00e7o Nacional do Indio che visitarono brevemente la comunit\u00e0. Si pensa che la maggioranza del gruppo sia poi rimasta sul fiume Capim, Nel 1910 un ispettore del servizio di protezione degli indios si imbatt\u00e9 in un piccolo gruppo di Amanay\u00e9 guidato da una donna nei pressi del fiume Ararandeua. In seguito anche ad alcuni scontri tra gli Amanay\u00e9 e altri gruppi di indios stanziati nei pressi del fiume Capim, negli anni cinquanta fu creata una riserva lungo il fiume Candiru-A\u00e7u."}
{"id": "619652", "revid": "46931", "url": "https://it.wikipedia.org/wiki?curid=619652", "title": "Amanaj\u00e9", "text": ""}
{"id": "619653", "revid": "2228605", "url": "https://it.wikipedia.org/wiki?curid=619653", "title": "Indicatore della situazione economica equivalente", "text": "L'indicatore della situazione economica equivalente, in acronimo ISEE, \u00e8 uno strumento che permette di misurare la condizione economica delle famiglie nella Repubblica italiana. \u00c8 un indicatore che tiene conto di reddito, patrimonio (mobiliare e immobiliare) e delle caratteristiche di un nucleo familiare (per numerosit\u00e0 e tipologia).\nDa gennaio 2015 il calcolo dell'indice \u00e8 revisionato in base all'articolo 5 del D.L. 6.12.2011, n. 201, convertito con modificazioni dalla legge 22.12.2011, n. 214 e al conseguente decreto del presidente del Consiglio dei ministri del 5.12.2013, n. 159 \"Regolamento concernente la revisione delle modalit\u00e0 di determinazione e i campi di applicazione dell'Indicatore della Situazione Economica Equivalente (ISEE)\".\nDefinizione.\nIl DPCM 159/2013 afferma che l'indicatore della situazione economica (ISE) \u00e8 la somma dell'indicatore della situazione reddituale (ISR) e del venti per cento dell'indicatore della situazione patrimoniale (ISP).\nL'ISEE \u00e8 calcolato, con riferimento al nucleo familiare di appartenenza del richiedente come rapporto tra l'ISE e il parametro della scala di equivalenza corrispondente alla specifica composizione del nucleo familiare (SE).\nGli elementi che concorrono alla formazione dell'indicatore sono, secondo il decreto:\nLa norma individua, quindi, criteri unificati di valutazione della situazione economica che devono essere prodotte a quegli enti, da parte dei soggetti che richiedano prestazioni o servizi sociali o assistenziali non destinati alla generalit\u00e0 dei soggetti o comunque collegati nella misura o nel costo a determinate situazioni economiche.\nLa produzione della situazione avviene tramite la presentazione di una dichiarazione sostitutiva unica (D.S.U.).\nDichiarazione sostitutiva unica.\nChi richieda la prestazione presenta un'unica dichiarazione sostitutiva; questi, inoltre, ha facolt\u00e0 di presentare, entro il periodo di validit\u00e0 di tale dichiarazione, una nuova dichiarazione, qualora intenda far rilevare i mutamenti delle condizioni familiari ed economiche ai fini del calcolo dell'indicatore della situazione economica equivalente del proprio nucleo familiare.Inoltre, gli enti erogatori possono stabilire per le prestazioni da essi erogate la decorrenza degli effetti di tali nuove dichiarazioni.\nEssa pu\u00f2 essere presentata all'ente erogatore della prestazione o anche alla sede INPS competente per territorio, che provveder\u00e0 a trasmettere all'ente le informazioni rilevanti per la determinazione dell'indicatore della situazione economica equivalente.\nL'INPS rilascer\u00e0 un'attestazione, riportante il contenuto della dichiarazione e gli elementi informativi che sono necessari per il calcolo della situazione economica.La dichiarazione, munita dell'attestazione, pu\u00f2 essere utilizzata, nel periodo di validit\u00e0, da ogni componente il nucleo familiare per l'accesso alle prestazioni agevolate.\nElementi.\nReddito.\nA seguito delle sentenze del Consiglio di Stato nn. 838, 841 e 842 del 2016, si \u00e8 ribadito il principio secondo il quale l'indennit\u00e0 di accompagnamento, e le altre indennit\u00e0 che prescindono dal reddito, verosimilmente le rendite Inail, non sono qualificabili come reddito e restano pertanto fuori dal calcolo dell'ISEE, in quanto si tratta, come altre misure risarcitorie per inabilit\u00e0 che prescindono dal reddito, di somme erogate al fine di attenuare una situazione di svantaggio, che tendono a dar effettivit\u00e0 al principio di uguaglianza, al fine di pervenire in una posizione uguale rispetto a chi non soffre di quest'ultimo ed a ristabilire una parit\u00e0 morale e competitiva. Sono pertanto esclusi, dal reddito ai fini ISEE, i trattamenti erogati da amministrazioni pubbliche in ragione di una condizione di disabilit\u00e0, non compresi nel reddito complessivo ai fini IRPEF.\nI trattamenti assistenziali e previdenziali, anch'essi esenti Irpef sono ad oggi ricompresi dal Dpcm nel computo dei redditi Isee: pensione sociale, integrazione al minimo e pensione di invalidit\u00e0 erogati dall'Inps, cos\u00ec come altri trasferimenti monetari di varia natura (come contributi per l'affitto e le utenze, minimo vitale) erogati dalle amministrazioni comunali.\nSituazione dei nuclei famigliari con diversamente abili.\nCon tre sentenze della sez. IV del Consiglio di Stato depositate nello stesso giorno (sez. IV, n. 838, 841 e 842 del 29 febbraio 2016), la giustizia amministrativa italiana, dando ragione alle famiglie dei ricorrenti con disabilit\u00e0, ha stabilito che devono essere escluse dal calcolo ISEE: \"le indennit\u00e0 di invalidit\u00e0 e di accompagnamento, i trattamenti assistenziali, previdenziali, pensioni, assegni sociali e di cura, indennit\u00e0 per minorazioni civili\". Era previsto l'inserimento per: \"i soli trattamenti assistenziali, previdenziali e le indennit\u00e0 non soggetti ad IREPF e non erogati dall'INPS\". In base alle tre sentenze, la metodologia del calcolo ISEE \u00e8 stata modificata con legge 89/2016 (in attuazione del decreto 89/2016).\nDal 2016 la deduzione che era prima distinta per grado di disabilit\u00e0 (media, grave, non autosufficiente) ed et\u00e0 maggiorenne/minorenne, \u00e8 stata sostituita da un'unica maggiorazione nella scala di equivalenza, pari a 0,5 per ogni soggetto che rientra nella declaratoria della disabilit\u00e0 delle istruzioni per la compilazione della DSU (ripristinando di fatto la situazione pre-riforma del 2015). \nIn una direzione simile, muove la proposta avanzata nel 2016 da alcuni comuni liguri e lombardi, di unire all'ISEE un secondo indicatore detto \"Fattore famiglia\".\nNorme speciali per specifiche categorie di prestazioni sociali.\nLe modalit\u00e0 di calcolo dell'ISEE definite dal DPCM 159/2013 hanno introdotto una pluralit\u00e0 di ISEE, abbandonando il criterio della unicit\u00e0 vigente con il previgente D.Lgs. 109/1998.\nAffianco all'ISEE ordinario, utilizzabile per la generalit\u00e0 delle prestazioni sociali agevolate (prestazioni o servizi sociali assistenziali la cui erogazione dipende dalla situazione economica del nucleo del richiedente, compresi i servizi di pubblica utilit\u00e0 a condizioni agevolate) ora vi sono :\nISEE per le prestazioni per il diritto allo studio universitario e per l'Universit\u00e0.\nGli interventi per il diritto allo studio universitario e per l'Universit\u00e0, in particolare, sono regolati dall'art. 8 del DPCM 159/2013, nel quale:"}
{"id": "619656", "revid": "486946", "url": "https://it.wikipedia.org/wiki?curid=619656", "title": "Letzigrund", "text": ""}
{"id": "619661", "revid": "110157", "url": "https://it.wikipedia.org/wiki?curid=619661", "title": "Amikoana", "text": " \nGli Amikoana (o anche Amiku\u00e2n) sono un gruppo etnico del Brasile quasi estinto, che ha una popolazione stimata in soli 5 individui.\nVivono nel nord dello stato dell'Amap\u00e1."}
{"id": "619663", "revid": "90227", "url": "https://it.wikipedia.org/wiki?curid=619663", "title": "Inferno - canto primo", "text": ""}
{"id": "619664", "revid": "46931", "url": "https://it.wikipedia.org/wiki?curid=619664", "title": "Amiku\u00e2n", "text": ""}
{"id": "619665", "revid": "767487", "url": "https://it.wikipedia.org/wiki?curid=619665", "title": "Kurt Andersson", "text": "Carriera.\nCalcio.\nClub.\nDopo aver giocato da giovane con \"Sp\u00e5nga IS\" e \"B\u00e4llsta IK\", nel 1957 passa all'AIK, squadra di Solna, citt\u00e0 situata presso Stoccolma. Non otterr\u00e0 trofei di rilievo, ma otterr\u00e0 molta esperienza giocando 70 incontri di Allsvenskan e realizzando 31 marcature. Nel 1961 viene acquistato dall'Udinese, in Italia. Trova un posto da titolare ma riesce a giocare solo 11 incontri segnando una rete. In questa stagione i friulani retrocederanno dalla massima serie alla Serie B. Andersson trova molto spazio sia nella stagione 62-63 che nella successiva dove raggiunge un bottino totale di 70 partite di Serie B e 13 reti. Nel 1964 arriva al che milita in Serie A: anche nella squadra lombarda lo svedese si ritaglia uno spazio a centrocampo e riesce a giocare con continuit\u00e0 fino al 1966. Nel 1968 viene ripreso dalla compagine che lo aveva lanciato nel professionismo, l'AIK. Dopo aver trascorso due stagioni, segnando 14 reti in 58 partite, si trasferisce all'Eker\u00f6 IK. In dodici anni giocher\u00e0 in patria per IK Bele, Bromstens IK, FC Kedjan, S\u00f6derh\u00f6jden/Vasa e ancora Eker\u00f6 IK.\nNazionale.\nTra il 1966 e il 1967 verr\u00e0 chiamato pi\u00f9 volte dalla nazionale svedese con la quale disputer\u00e0 22 incontri internazionali senza per\u00f2 andare in rete.\nHockey su ghiaccio.\nAndersson ha giocato, come molti altri svedesi parallelamente alla sua carriera calcistica anche a hockey su ghiaccio. Quando si trasfer\u00ec al AIK, nel 1957, entr\u00f2 infatti anche nella squadra di hockey del club. Continuando fino al 1961, anno nel quale si trasfer\u00ec in Italia per cui dovette concludere la sua carriera di hockey. Tra il 1957 e il 1961 fu chiamato cinque volte a indossare la divisa della nazionale svedese.\nBandy.\nAndersson \u00e8 stato un membro della squadra di bandy dell'AIK. Tuttavia, anche se veniva considerato un talento, preferiva l'hockey su ghiaccio."}
{"id": "619670", "revid": "245802", "url": "https://it.wikipedia.org/wiki?curid=619670", "title": "Video On Line", "text": "Video On Line \u00e8 stato uno dei primi Internet Service Provider italiani. Fondata a Cagliari dall'editore Nicola Grauso nel 1993, l'azienda fu venduta nel 1996 a Telecom Italia.\nLa Storia.\nLa storia di Video On Line inizia ufficialmente il 4 dicembre 1994, ma le sue origini vanno ricercate nel forte legame con il centro di ricerche CRS4, allora guidato dal premio nobel Carlo Rubbia che era stato direttore del CERN dove lo stesso World Wide Web \u00e8 nato.\nCon la collaborazione del CRS4 infatti l'editore Nicola Grauso mise online il quotidiano locale L'Unione Sarda nel marzo 1994, primo giornale in Europa.\nNei mesi seguenti alla messa online ebbe luogo una massiccia campagna di marketing e promozione, con la diffusione del dischetto di accesso a Internet in omaggio con vari periodici, tra cui Panorama, Topolino, Il Sole 24 Ore e l'offerta di accesso completamente gratuito ad internet per alcuni mesi tramite numero verde. In particolare quest'ultima offerta gener\u00f2 numerose polemiche perch\u00e9 per avere diritto all'accesso gratuito occorreva rispondere a un questionario che chiedeva informazioni personali e sulla propria attivit\u00e0 lavorativa. La campagna pubblicitaria ebbe comunque il successo sperato e nel 1995 Video On Line era gi\u00e0 il principale fornitore di accesso ad Internet con circa 15.000 abbonati, equivalente al 30% degli utenti italiani.\nIl progetto attir\u00f2 anche l'attenzione di Nicholas Negroponte, direttore famoso centro di ricerche MediaLab al Massachusetts Institute of Technology, che volle firmare un contratto di ricerca con Video On Line, per progetti innovativi relativi all'elaborazione del linguaggio naturale e allo sviluppo di agenti intelligenti. Nonostante questi risultati incoraggianti, lo stesso Grauso ammise di non avere un chiaro mercato o modello di business, operando pi\u00f9 come inventore che come innovatore: \"Non stavo facendo del business ma esplorando\".\nL'utopica conduzione degli investimenti da parte di Grauso port\u00f2 in breve tempo Video On Line vicino al dissesto finanziario. Il debito principale era nei confronti di Telecom Italia, allo stesso tempo concorrente e fornitore principale (della struttura di telecomunicazioni e delle linee a numero verde per la connessione gratuita). L'allora monopolista delle telecomunicazioni, che in pochi mesi si era ritrovata nella scomoda posizione di secondo Internet Provider, cancell\u00f2 il rischio della competizione portata avanti in modo aggressivo e dinamico in un settore di frontiera come quello di Internet, acquisendo Video On Line nel giugno 1996. L'operazione si realizz\u00f2 tecnicamente attraverso la fusione di Video On Line con Telecom On Line (divisione di Telecom Italia), dalla quale nacque l'unit\u00e0 business Tin.it. La fusione fu consentita dall'Autorit\u00e0 garante della concorrenza e del mercato sotto diverse condizioni.\nI servizi.\nTra le innovazioni di Video On Line \u00e8 da ricordare il browser web Tiber (di cui VOL era il distributore), sviluppato dalla societ\u00e0 californiana Teknema, uno dei pochi presenti all'epoca sul mercato, nonch\u00e9 quello disponibile in pi\u00f9 lingue.\nIl sito di Video On Line era un portale generalista \"ante litteram\": dalla home page dava accesso ad un motore di ricerca, ad un catalogo di aziende in rete, a forum, chat, siti informativi legati all'arte, ai musei, al turismo. Il sito era tradotto in 26 lingue diverse, incluso l'arabo, il greco e altre lingue non indoeuropee, primato quasi mai raggiunto in seguito. La tendenza multilingue e multinazionale faceva parte della visione di Grauso, implementata attraverso il \"VOL Case\", ovvero una valigetta contenente tutti i servizi necessari per attivare un provider Video On Line offerta ad altre nazioni, tra i cui acquirenti ci fu anche \u00abCzech On Line\u00bb, il provider ceco creato esportando le tecnologie di VOL.\nTra i servizi introdotti da Video On Line vanno ricordati \"VOLmail\", la prima Webmail commerciale (cio\u00e8 al di fuori del circuito delle universit\u00e0) disponibile sul web, il motore di ricerca \"VOLume\", Rete! il pi\u00f9 completo sito sul calcio, e VOLftp, il servizio FTP che, in concorrenza con l'americano Tucows, permetteva di scaricare migliaia di software gratuiti. VOLftp disponeva di una redazione nutrita, guidata da Franco Saiu, e fu il punto di riferimento per il software freeware e shareware in Italia attraverso rubriche, newsletter e l'area di promozione dei programmatori italiani.\nVOLftp, con il servizio Cargo, scaricava software da server stranieri su richiesta degli utenti di Video On Line e li rendeva disponibili dai propri server per consentire il massimo della velocit\u00e0 agli utenti (al tempo ancora a 14.400, 28.800 e 33.600 kpb). VOLftp non venne ceduto a Telecom ma rest\u00f2 alla societ\u00e0 Exol SpA; nel corso del tempo, fino ad oggi, ha vissuto acquisizioni e cessioni dapprima con Arnoldo Mondadori Editore e poi con Tiscali."}
{"id": "619672", "revid": "767487", "url": "https://it.wikipedia.org/wiki?curid=619672", "title": "Headgirl", "text": "Headgirl \u00e8 un progetto nato nel 1981 tra le due band hard rock inglese Mot\u00f6rhead e Girlschool.\nBiografia.\nTutto inizi\u00f2 nel marzo del 1979, quando le Girlschool fecero da gruppo d'apertura ai Mot\u00f6rhead, durante il loro tour di \"Overkill\". Lemmy, cantante e bassista, nonch\u00e9 leader del gruppo, si convinse molto del grande potenziale delle Girlschool, dopo aver ascoltato un loro singolo intitolato \"take It All Away\". Inoltre erano una band di sole ragazze, e avevano tra l'altro anche un'ottima chitarrista come Kelly Johnson, che Kilmister riteneva brava quanto Jeff Beck.\nNel dicembre 1980, il batterista dei Mot\u00f6rhead Philty Animal Taylor si ruppe il collo e l'allora produttore della band, Vic Maile, sugger\u00ec al gruppo di fare un singolo appunto con le Girlschool.\nLa canzone prescelta fu \"Please Don't Touch\", cover di Johnny Kidd and the Pirates. Oltre a questo pezzo, nel singolo (uscito il 14 febbraio 1981 e perci\u00f2 intitolato St. Valentine's Day Massacre EP) c'erano anche una cover motorheadiana di una song delle Girlschool, \"Emergency\" e una cover di \"Bomber\" fatta dalle Girlschool. \"Emergency\" vedeva alla voce \"Fast\" Eddie Clarke, alla sua seconda prova come cantante dopo \"Step Down\". Nella copertina del disco \u00e8 presente anche Phil Taylor, che per\u00f2 fa solo la voce addizionale, mentre alla batteria c'\u00e8 Denise Dufort delle Girlschool. L'EP raggiunse nel Regno Unito la posizione numero 5.\nSempre nel 1981, sono uscite altre due pubblicazioni limitate o semiufficiali del progetto; un vinile 12\" limitato nei Paesi Bassi e intitolato \"Hard Rock on 12 - Stay Clean\" e un singolo 12\" giapponese sotto il nome \"Motorschool\". Le tracce contenute erano sempre, o con piccole variazioni, quelle di \"St. Valentine's Day Massacre\".\nIl 19 novembre 2005, nella \"Brixton Academy\" di Londra, le Girlschool hanno partecipato all'\"Inferno UK Tour\" dei Mot\u00f6rhead suonando insieme \"Please Don't Touch\" per la prima volta dal vivo in assoluto.\nIl 15 luglio 2007 \u00e8 scomparsa Kelly Johnson, all'et\u00e0 di 49 anni, a causa di un cancro alla spina dorsale che combatteva da oltre sei anni."}
{"id": "619673", "revid": "293377", "url": "https://it.wikipedia.org/wiki?curid=619673", "title": "New York Cosmos", "text": "I New York Cosmos, anche noti semplicemente come Cosmos, sono una societ\u00e0 calcistica statunitense fondata nel 1970. Tra i pi\u00f9 titolati del primo grande periodo professionistico del calcio nordamericano, dal 2013 al 2017 il club ha militato nella nuova NASL, dopo aver ripreso le attivit\u00e0 che erano cessate nel 1985.\nDal 2018 partecipa, con la formazione U23 al campionato NPSL, quarto livello calcistico americano, oltre (nel 2019) al neonato torneo professionistico della NPSL denominato NPSL Members Cup.\nDal 2020 partecipa al campionato NISA, terzo livello del calcio statunitense.\nNel suo palmar\u00e8s vanta cinque campionati NASL, la lega professionistica che, dal 1968 al 1984, organizz\u00f2 il campionato di vertice nordamericano di calcio.\nNel 2009 un consorzio di imprenditori facenti capo al britannico Paul Kemsley ha rilevato il marchio dei New York Cosmos con l'obiettivo di rilanciare il club e iscriverlo alla MLS ma dal 2013 la squadra fa parte della rinnovata NASL, nata nel 2011 e operante come secondo livello del calcio nordamericano. Da allora ha vinto tre campionati NASL II.\nStoria.\nI primi Cosmos e le stagioni in NASL.\nIl club fu fondato nel 1970 su iniziativa dei fratelli turco-statunitensi Ahmet Erteg\u00fcn e Nesuhi Erteg\u00fcn, proprietari dell'etichetta discografica Atlantic Records, all'epoca da poco entrata nell'orbita della WEA, e di Steve Ross, futuro amministratore delegato del colosso editoriale Warner Communications. I Cosmos si proposero quasi subito come una delle compagini d'eccellenza del calcio nordamericano, grazie anche alle ingenti somme messe a disposizione dalla casa madre.\nIl 10 dicembre 1970 il club si iscrisse ufficialmente alla North American Soccer League e il 17 aprile 1971 esord\u00ec nel campionato nordamericano, battendo a St. Louis gli Stars per 2-1. L'esordio casalingo avvenne due settimane pi\u00f9 tardi, il 5 maggio allo Yankee Stadium di New York: poco pi\u00f9 di 3\u00a0700 spettatori videro i Cosmos battere per 1-0 i Washington Darts.\nIl primo titolo della NASL arriv\u00f2 un anno pi\u00f9 tardi, alla fine della stagione 1972: nel frattempo migrati allo stadio Hofstra di Long Island (New York), i Cosmos vinsero la propria \"conference\" e disputarono la finale contro i St. Louis Stars, vincendo 2-1.\nGrazie anche alla capacit\u00e0 mediatica del club, esso divenne presto un richiamo per molti giocatori stranieri desiderosi di terminare la carriera in America con un contratto vantaggioso. La possibilit\u00e0 di giocare amichevoli con compagini europee e sudamericane, inoltre, affin\u00f2 l'esperienza del club che, cos\u00ec, si impose ben presto come una delle potenze continentali.\nMa fu con l'arrivo di Pel\u00e9 nel 1975 che il club fece il definitivo salto di categoria: il brasiliano fu la punta di diamante di una squadra che stava progressivamente ingaggiando calciatori di primissimo piano come il connazionale \u2014 e campione del mondo \u2014 Carlos Alberto, gli italiani Giorgio Chinaglia e Giuseppe Wilson, lo jugoslavo Vladislav Bogi\u0107evi\u0107 e il tedesco Franz Beckenbauer: i Cosmos vinsero il campionato nell'agosto 1977 in finale contro i Seattle Sounders, e il 1\u00ba ottobre celebrarono l'addio al calcio di Pel\u00e9 battendo 2-1 a New York il Santos in un'amichevole di lusso che il campione brasiliano gioc\u00f2 con entrambe le maglie, una per tempo.\nFino al 1982, con l'arrivo di altri calciatori di grido come l'olandese Johan Neeskens e il belga Frans Van der Elst, i Cosmos vinsero altre tre finali della NASL, ma le vicissitudini societarie della controllante Warner influirono negativamente sul futuro del club: nel 1983, infatti, il gruppo di comunicazione americano fu fatto oggetto di un'OPA ostile da parte del magnate australiano Rupert Murdoch; nonostante il fallimento del tentativo, a seguito di ci\u00f2 Warner inizi\u00f2 a dismettere \"asset\" aziendali non strategici: tra di essi l'Atari (giochi per computer) e la Global Soccer, Inc., la sussidiaria che controllava i Cosmos.\nNel tentativo di salvare il club, una cordata guidata da Giorgio Chinaglia lo rilev\u00f2, ma mancavano i capitali per continuare a essere competitivi al livello che la permanenza nell'orbita Warner assicurava, e quindi inizi\u00f2 la vendita dei giocatori migliori. L'ultima stagione della NASL, anch'essa sull'orlo della bancarotta per mancanza di incassi, termin\u00f2 con i Cosmos fuori dalla zona play-off per la prima volta dopo otto anni. La NASL chiuse i battenti alla fine del 1984, i Cosmos poco meno di un anno dopo: la squadra disput\u00f2 la sua ultima stagione, la 1984-85, nella Major Indoor Soccer League.\nLa rinascita e l'ingresso nella nuova NASL.\nNel 2009 una cordata di imprenditori facente capo a Paul Kemsley, ex vicepresidente del Tottenham, ha rilevato il marchio dei New York Cosmos con l'obiettivo di rilanciare il club e iscriverlo alla MLS entro il 2013. Nel progetto di rinascita Kemsley ha coinvolto l'ex stella brasiliana Pel\u00e9, nel ruolo di presidente onorario, Giorgio Chinaglia in quello di \"ambasciatore\" ed \u00c9ric Cantona nelle vesti di direttore tecnico. Come amministratore delegato e team manager invece, sono stati ingaggiati rispettivamente Rick Parry, che aveva gi\u00e0 ricoperto il medesimo ruolo nel Liverpool e Terry Byrne, ex agente di David Beckham.\nNell'aprile del 2011 \u00e8 stato reso noto l'ingresso in societ\u00e0 dell'attore americano Robert De Niro e del brasiliano Carlos Alberto, campione del mondo 1970 ed ex giocatore del club..\nNel 2013 viene firmato un contratto con la Nike e viene iscritto al campionato North American Soccer League (NASL) per la stagione 2013. Il nuovo allenatore della squadra \u00e8 il venezuelano Giovanni \"Gio\" Savarese. Il Cosmos, ritornato all'attivit\u00e0 agonistica vince il campionato e arriva in finale nella Soccer Bowl 2013.\nNel 2014 raggiunge la semifinale del campionato mentre nel 2015 e nel 2016 vince il campionato.\nNel novembre 2016 la societ\u00e0, in gravi condizioni economiche, si \u00e8 vista costretta a rilasciare tutti i suoi giocatori e lo staff tecnico, impossibilitata a garantire risorse finanziarie per il futuro, mentre i dipendenti vantano alcuni stipendi arretrati. L'11 gennaio del 2017 Rocco Commisso, uno degli imprenditori italoamericani pi\u00f9 facoltosi del Paese, diventa il nuovo proprietario di maggioranza dei New York Cosmos, evitando cos\u00ec un fallimento che avrebbe portato ad un probabilissimo declassamento. Ma proprio nel 2018 il campionato della NASL, la seconda divisione del calcio nordamericano, viene cancellato. A quel punto Commisso iscrive la squadra (ufficialmente come squadra \"B\") alla National Premier Soccer League (NPSL), la quarta divisione. Nel 2019, secondo anno in NPSL, i Cosmos perdono in finale contro il Miami FC.\nPer la stagione 2020 \u00e8 stata ufficializzata l'iscrizione del New York Cosmos alla National Independent Soccer Association (NISA), la nuova terza divisione del campionato nordamericano.\nColori e simbolo.\nIl nome della squadra fu scelto da Clive Toye, primo direttore generale del club che, anni dopo, ricopr\u00ec analogo incarico nella NASL. Questi si rifece al nome di una squadra di baseball, i New York Mets, il cui nome si riteneva \u2014 erroneamente \u2014 essere l'abbreviativo di \"Metropolitans\"; basandosi su questa supposizione Toye pens\u00f2 di andare oltre e coni\u00f2 il nome di \"Cosmopolitans\" e, infine, di \"Cosmos\".\nI colori scelti richiamavano il verde-oro delle maglie della nazionale brasiliana, parte della strategia che mirava a rendere appetibile a Pel\u00e9 un contratto con il club.\nLe tenute di gioco, originariamente tutte verdi a parte un colletto bianco sulle maglie, divennero a met\u00e0 anni settanta completamente bianche. Il verde fu riservato agli incontri esterni in caso di utilizzo di una tenuta alternativa di gara.\nStadi.\nI Cosmos cambiarono stadio diverse volte nel corso dei loro 14 campionati nella NASL, bench\u00e9 uno dei campi pi\u00f9 famosi sul quale giocarono, lo Yankee Stadium, fu utilizzato solo per un paio di stagioni e neppure continuativamente. Esso fu il campo su cui i Cosmos debuttarono nella NASL, nel 1971. Costruito nel 1923, esso \u00e8 lo stadio di casa della notissima squadra di baseball degli Yankees, probabilmente conosciuta anche a chi non \u00e8 intenditore di tale sport, ed \u00e8 spesso definito \u00ablo stadio costruito da Ruth\u00bb, in riferimento a Babe Ruth, storico giocatore di baseball i cui inizi di carriera coincisero con il trasferimento degli Yankees in tale impianto. Oltre a quella del 1971, i Cosmos vi giocarono anche la stagione 1976. La presenza in tale stadio coincise \u2014 tuttavia \u2014 con due stagioni incolori dal punto di vista sportivo, nonostante la squadra sia stata la pi\u00f9 vittoriosa della NASL.\nNel 1972 e 1973 i Cosmos giocarono sul terreno dello Hofstra Stadium, impianto sportivo della Hofstra University di Long Island; l'Hofstra fu lo stadio che vide il primo successo della squadra, il titolo NASL del 1972. Costruito negli anni trenta quando l'istituto faceva ancora capo alla New York University, lo stadio ha una capienza di circa 20\u00a0000 posti.\nPi\u00f9 o meno simile (22\u00a0000 posti) era la capienza del Downing Stadium, impianto che si trovava sulla Randall's Island, un'isoletta sull'East River tra Manhattan e Brooklyn. Costruito negli anni trenta come opera pubblica a seguito dei progetti sociali avviati nel corso del \"New Deal\" rooseveltiano, fu utilizzato anche come terreno da baseball e per concerti. Demolito nel 2002, sulla sua area sorge un nuovo impianto che \u00e8 attualmente illuminato dagli stessi tralicci \u2014 preventivamente conservati \u2014 che avevano svolto analogo compito nell'impianto precedente.\nLa parte pi\u00f9 significativa della storia dei Cosmos, dal 1977 al 1984, si svolse tra gli spalti del Giants Stadium, che vide la squadra vincere 4 titoli NASL nel 1977, 1978, 1980 e 1982. Inaugurato nel 1972, l'impianto, che si trova in realt\u00e0 nel New Jersey, a East Rutherford, ospita le squadre di football americano dei Giants e dei Jets, e ha una capacit\u00e0 di 80\u00a0000 posti a sedere. Ha ospitato ancora incontri di calcio, in quanto \u00e8 stato lo stadio di casa dei Red Bulls, squadra che milita nella Major League Soccer, fino al 2010, anno in cui \u00e8 stato inaugurata la nuova Red Bull Arena.\nDal 2011, con il ritorno alla rifondata NASL la squadra torna allo James M. Shuart Stadium, a Hampstead nel Long Island, sede della Hofstra University.\nPer la stagione 2017, la nuova propriet\u00e0 sposta la squadra allo stadio MCU Park, situato a Coney Island, zona di Brooklyn con una capacit\u00e0 di 7.000 posti a sedere e la possibilit\u00e0 di espansione di ulteriori 2.500 in eventi speciali.\nDal 2020, con il ritorno all'attivit\u00e0 della prima squadra ,torna ad Hampstead."}
{"id": "619674", "revid": "1543377", "url": "https://it.wikipedia.org/wiki?curid=619674", "title": "Amondawa", "text": " \nGli Amondawa (o anche Amundava) sono un gruppo etnico del Brasile con una popolazione stimata in 107 individui nel 2010. Parlano la lingua Amondawa (codice ISO 639: ADW) e sono principalmente di fede animista.\nVivono negli stati di Rond\u00f4nia e Acre, vicino al fiume Jiparan\u00e1.\nSecondo una ricerca della universit\u00e0 inglese di Portsmouth, pubblicata nel 2011 sulla rivista Language and Cognition, nella cultura di questo gruppo etnico non esiste la concezione del tempo, ossia non esiste la concezione del trascorrere dei giorni e degli anni (non dispongono, quindi, di alcun tipo di calendario), n\u00e9 il trascorrere dell'et\u00e0 dell'individuo. Le varie fasi della vita di una persona, dalla fanciullezza alla vecchiaia, vengono classificate semplicemente cambiando il nome dell'individuo."}
{"id": "619675", "revid": "46931", "url": "https://it.wikipedia.org/wiki?curid=619675", "title": "Amundava", "text": ""}
{"id": "619677", "revid": "30610", "url": "https://it.wikipedia.org/wiki?curid=619677", "title": "Artgal di Alt Clut", "text": "Secondo le \"Harleian genealogies\", era figlio di Dumnagual IV. Il suo regno \u00e8 degno di nota sia perch\u00e9 Artgal fu il primo sovrano certo di Alt Clut dopo Dumnagual III, che aveva regnato un secolo prima sia perch\u00e9 fu durante il suo regno, precisamente nell'870, che i vichingo-gaelici di Dublino attaccarono e saccheggiarono Alt Clut. Artgal fu portato come prigioniero a Dublino e giustiziato nell'872 su istigazione di Causant\u00edn mac Cin\u00e1eda\". Nelle fonti che parlano di questo evento Alt Clut viene definito per la prima volta col nome di Strathclyde. Causant\u00edn diede in moglie sua sorella al figlio di Artgal, Run."}
{"id": "619679", "revid": "287204", "url": "https://it.wikipedia.org/wiki?curid=619679", "title": "Amundawa", "text": ""}
{"id": "619684", "revid": "124898226", "url": "https://it.wikipedia.org/wiki?curid=619684", "title": "Francesco Magni", "text": "Biografia.\nLa sua carriera musicale inizia negli anni settanta del Novecento. La grinta poetica delle sue prime composizioni in insubre cattura l'attenzione di Nanni Svampa, che le incide e le pubblica per la Durium (LP \"Al d\u00ec d'incoeu\" -1977).\nCon Moni Ovadia, talent scout e leader del Gruppo Folk Internazionale produce per lAriston Records \"Il Paese dei bugiardi\" (1978) e \"Coc\u00f2\" (1980), moderne favole venate di humor popolare che prendono forma su sfondi ecologici e sociali in cui spicca la presenza, tra gli altri, di astri nascenti come Mario Arcari e Piero Milesi - che lavoreranno poi con Fossati e De Andr\u00e9 -, Franco Parravicini, Gerardo Cardinale, Vincenzo Zitello e Roberto Mazza, nonch\u00e9 delle voci di Antonella Ruggiero e Alberto Fortis.\nPartecipa al Festival di Sanremo 1980, con il brano \"Voglio l'erba voglio\".\nNel frattempo, Magni insegna musica di base nelle scuole elementari e realizza i singoli \"Dracula-Canzone d'amore\" nel 1981 e \"Magnetico Tic\" nel 1983.\nIl Nada Yoga, la via del suono, lo avvicina alla musica indiana. Canta nel tempio di Shirdi Baba in India e realizza il CD \"Sai Mama\" (negli studi di Daniele Caldarini e Roberto Colombo). Il CD sar\u00e0 in seguito pubblicato anche in lingua inglese (\"Sai Mother\").\nCon Parravicini vince il Premio Chico Mendes per la canzone ecologica \"Lambrada\", risfoderando la lingua locale. Collabora con i Matia Bazar e riesce a farsi produrre il disco \"Amami di meno amati di pi\u00f9\" (1995 Rti Music) da Roberto Colombo.\nNel 2004, affiancato dalle chitarre di Franco Parravicini e tre giovani fiati - la Trilli Band -, ripropone i suoni della Brianza con il CD \"Scigula\" con cui si produce in ruvide antiche ballate e strampalati scioglilingua. \"Scigula\" ha vinto il premio \"Noster Cantastorie\" a Vimercate e il \"Grammofono d'argento\" di Oreno. In questo lavoro Francesco ripropone con nuovi arrangiamenti (del prediletto Franco Parravicini) anche alcuni suoi brani storici.\nNegli anni 2008/2009 escono \"Balada del Balabiott\" e \"Renzo e Luzia\", con i quali, anche attraverso i testi manzoniani del Collina, Magni completa il quadro cromatico dei suoni dialettali. Segue una disagiografia: \"L'erba voglio era nell'orto\" (2016) e \"Maramao\" (2020), ultimo suo lavoro.\nFrancesco Magni muore a Briosco il 12 gennaio 2021 all'et\u00e0 di 71 anni.\nOnorificenze.\n Premio Rosa Camuna (Regione Lombardia, 2020) "}
{"id": "619692", "revid": "49022", "url": "https://it.wikipedia.org/wiki?curid=619692", "title": "Dumnagual Hen", "text": ""}
{"id": "619702", "revid": "77358", "url": "https://it.wikipedia.org/wiki?curid=619702", "title": "Yusuf ibn ayyub", "text": ""}
{"id": "619707", "revid": "339392", "url": "https://it.wikipedia.org/wiki?curid=619707", "title": "Mosca Film Festival", "text": ""}
{"id": "619709", "revid": "599013", "url": "https://it.wikipedia.org/wiki?curid=619709", "title": "Mls", "text": ""}
{"id": "619712", "revid": "79968", "url": "https://it.wikipedia.org/wiki?curid=619712", "title": "Sean Sogliano", "text": "Carriera.\nGiocatore.\nFiglio di Riccardo, anch'egli calciatore di serie A e dirigente sportivo, cresce nel dove debutta a 18 anni in serie C2. Nella stagione 1991-92 viene promosso in serie A con la maglia dell', dove nella stagione seguente ha occasione di debuttare in massima serie.\nIn seguito gioca in Serie A con Torino e Perugia, vestendo inoltre le maglie di Lucchese, Ravenna e Napoli. Il 31 gennaio 2004 ritorna all', dove termina la sua carriera.\nNel corso della sua attivit\u00e0 ha totalizzato 149 presenze in serie A e 118 in serie B.\nDirigente.\nSi ritira dal calcio giocato nel 2004 per diventare il direttore generale/sportivo dell'appena rifondato Varese Calcio, che sotto la sua gestione risale dal campionato dilettantistico regionale di Eccellenza fino alla Serie B, sfiorando anche la promozione in Serie A nei play-off della stagione 2010-2011.\nL'8 giugno 2011 diventa il nuovo direttore sportivo del Palermo. Anche lui quindi, come il padre, \u00e8 stato alle dipendenze di Maurizio Zamparini. Il 1\u00ba novembre seguente rassegna le sue dimissioni a causa di incomprensioni col Presidente.\nIl 9 giugno 2012 diventa direttore sportivo dell'Hellas Verona e ottiene, alla prima stagione, la promozione in Serie A che mancava alla societ\u00e0 scaligera da undici anni e, nelle due successive, la salvezza nella massima serie. Il 28 maggio 2015, a pochi giorni dalla scadenza del suo contratto, annuncia la fine del rapporto con la societ\u00e0 scaligera.\nIl 1\u00ba luglio seguente diventa direttore sportivo del neopromosso Carpi. Il 3 novembre dello stesso anno rescinde di comune accordo con la societ\u00e0 il proprio contratto, visto il ritorno in panchina di Castori.\nNel dicembre 2015 diventa Direttore Sportivo del Genoa, e il club ligure si salva molto agevolmente nella Serie A 2015-2016.\nIl 1\u00ba luglio 2016 passa al , in Serie B; lo segue ancora il suo ex compagno di squadra ai tempi del Perugia, Fabio Gatti, come collaboratore tecnico. Conclude la sua esperienza a Bari nel luglio 2018, a seguito dell'esclusione della societ\u00e0 dal campionato cadetto.\nIl 3 giugno 2019 viene annunciato come nuovo Direttore sportivo del . Il 23 gennaio 2022 , il club biancoscudato comunica di averlo rimosso dall'incarico."}
{"id": "619718", "revid": "124745557", "url": "https://it.wikipedia.org/wiki?curid=619718", "title": "Sacra Famiglia", "text": "Con l'espressione Sacra Famiglia, nella dottrina cristiana, si intende la famiglia di Ges\u00f9, composta da quest'ultimo, da Maria e da Giuseppe.\nNel vangelo di Matteo, dopo l'adorazione dei Magi, un angelo avverte Giuseppe di fuggire in Egitto poich\u00e9 Erode vuole uccidere il bambino Ges\u00f9; la sacra famiglia quindi permarr\u00e0 in Egitto fino alla morte del re, il quale aveva ordinato di uccidere tutti i neonati maschi di Betlemme nel vano intento di liberarsi di Ges\u00f9. Morto Erode, la sacra famiglia fece ritorno a Nazareth. Nel vangelo di Luca si trovano invece l'episodio della circoncisione del bambino secondo la legge di Mos\u00e8, e lo smarrimento e ritrovamento di Ges\u00f9 dodicenne al tempio di Gerusalemme; ritrovato dopo tre giorni di ricerca, la santa famiglia fece ritorno a Nazareth dove Ges\u00f9 crebbe sottomesso ai genitori.\nDescrizione.\nEsempio per la famiglia umana.\nNella dottrina cristiana la Sacra Famiglia \u00e8 stata sempre ritenuta un modello fondamentale della famiglia umana. I legami di affetto, di amore, di comprensione che le famiglie umane sono chiamate a rinnovare continuamente, sono particolarmente espressi e vissuti nella Sacra Famiglia.\nFesta della Santa Famiglia.\nLa festa della \"Santa Famiglia di Ges\u00f9, Maria e Giuseppe\" nel rito latino cade nel tempo di Natale nella domenica che intercorre tra il Natale e il Capodanno; in assenza della domenica la si festeggia il 30 dicembre. Nel Messale del 1962, invece, tale solennit\u00e0 cade nella prima domenica dopo l'Epifania.\nNel rito ambrosiano la ricorrenza viene celebrata nell'ultima domenica di gennaio, quindi nella terza o quarta domenica successiva all\u2019Epifania.\nNell'arte.\nLa Sacra Famiglia ha avuto un posto importante nell'arte e in particolare nell'arte pittorica. Molti pittori medioevali, rinascimentali e altri fino ad arrivare ai nostri tempi si sono ispirati alla Sacra Famiglia per realizzare i loro capolavori.\nElenco parziale di opere che hanno come soggetto la Sacra Famiglia:\nCongregazioni della Sacra Famiglia.\nEsistono numerose congregazioni intitolate alla Sacra Famiglia: \nTra le femminili:"}
{"id": "619722", "revid": "110157", "url": "https://it.wikipedia.org/wiki?curid=619722", "title": "Anamb\u00e9", "text": "I Anamb\u00e9 sono un gruppo etnico del Brasile (Funasa).\nLingua.\nParlano la lingua anamb\u00e9 che appartiene alle lingue tupi-guaran\u00ed. Negli anni ottanta solo gli anziani utilizzavano la lingua madre mentre i membri al di sotto dei trent'anni utilizzavano prevalentemente il portoghese anche se comprendevano senza problemi l'anamb\u00e9.\nInsediamenti.\nVivono nello stato brasiliano del Par\u00e1, in un territorio indigeno assegnato loro in via ufficiale.\nStoria.\nSono originari dell'area del fiume Pacaj\u00e1, che scorre nei pressi del fiume Tocantins, vicino Portel. Intorno alla fine del XIX secolo, molte famiglie furono disgregate dai coloni che deportavano gli uomini per farli lavorare come rematori o nei \"rocas\" (campi di semina). Si trasferirono poi presso le sorgenti del fiume Cururu\u00ed, un affluente del Pacaj\u00e1, dove formarono il villaggio di Tau\u00e1. Nel 1852, alcuni gruppi di Anamb\u00e9 giunsero nella zona del Tocantins dove chiesero protezione e furono collocati in un nuovo villaggio, mentre gli altri restarono sul Pacaj\u00e1. Nel 1874 erano ridotti a 42 membri dopo una violenta guerra con il gruppo indigeno dei Curumbu. In questo periodo furono colpiti anche da un'epidemia di vaiolo. Fino alla fine del secolo continuarono a spostarsi intorno all'area di Bai\u00e3o fino a quando si stabilirono nei pressi del bacino del fiume Moju. Secondo l'antropologo Napole\u00e3o Figueiredo si stabilirono in quest'area insieme al gruppo dei Gavi\u00f5es do Oeste e furono da questi poi cacciati via. Si spostarono quindi verso il fiume Cairari. Intorno agli anni cinquanta e sessanta cominciarono a lavorare come taglialegna per i coloni che erano giunti in zona negli anni cinquanta.\nNel 1982 furono convinti dalla Funda\u00e7\u00e3o Nacional do \u00cdndio a trasferirsi nel territorio indigeno dell\"'Alto Guam\u00e1\" occupato anche dai Temb\u00e9 con cui avevano varie affinit\u00e0 culturali. Tuttavia, tale area si rivel\u00f2 inadatta al loro stile di vita da pescatori, essendo il fiume vicino povero di pesci, e ritornarono nei pressi del fiume Cairari nel 1983."}
{"id": "619724", "revid": "287204", "url": "https://it.wikipedia.org/wiki?curid=619724", "title": "Domenico Lalli", "text": "Biografia.\nNel 1706 dovette fuggire dalla nativa Napoli dopo esser stato accusato d'aver rubato del denaro alla tesoreria della \"Confraternita dell'Annunziata\", della quale faceva parte. Quindi decise di recarsi a Roma, dove conobbe e studi\u00f2 con il compositore Emanuele d'Astorga, con il quale viaggi\u00f2 per alcuni anni attraverso l'Italia. Nel 1709, dopo aver cambiato nome in \"Benedetto Domenico Lalli\", si stabil\u00ec a Venezia. Ivi dal 1710 al 1718 scrisse libretti per il Teatro San Cassiano, i quali vennero musicati dai pi\u00f9 noti compositori veneziani. Nel 1719 divent\u00f2 impresario del Teatro San Samuele e del Teatro San Giovanni Grisostomo. Nei primi anni '20 fu operativo al servizio del conte Franz Anton von Harrach, arcivescovo di Salisburgo, e dal 1727 al 1740 lavor\u00f2 come poeta di corte presso l'imperatore Carlo VII a Vienna. Durante questo periodo egli pot\u00e9 fare la conoscenza con i grandi librettisti Pietro Metastasio e Carlo Goldoni, il quale celebr\u00f2 spesso Lalli come un poeta geniale.\nStile.\nCon l'eccezione di \"Elisa\" (scritta nel 1711), la prima opera buffa che ebbe successo a Venezia, i suoi lavori sono conformi al contemporaneo stile dell'opera seria."}
{"id": "619727", "revid": "599013", "url": "https://it.wikipedia.org/wiki?curid=619727", "title": "Aparai", "text": "Gli Aparai sono un gruppo etnico del Brasile che ha una popolazione stimata in 398 individui (2010).\nLingua.\nParlano la lingua Aparai, lingua che appartiene alla famiglia linguistica Karib. La maggior parte degli Aparai parla pi\u00f9 lingue, tra cui Aparai, Wayana, portoghese e Tiriy\u00f3.\nInsediamenti.\nVivono nello stato brasiliano di Amap\u00e1 e Par\u00e1, in zone in cui sono stanziati anche i Wayana, gruppo correlato agli Aparai per storia e lingua. Queste aree comprendono le parti superiori e centrali del fiume Paru, all'interno del Parco Nazionale di Tumucumaque e del territorio indigeno del Paru Orientale.\nStoria.\nSebbene secondo molte fonti storiche gli Aparai e i Wayana abbiano avuto origini diverse (gli Aparai sono originari delle zone meridionali del Rio delle Amazzoni e sono poi migrati nelle aree dei fiumi Curu\u00e1, Maicuru, Jari e Paru Orientale mentre i Wayana hanno abitato per lungo tempo le zone centrali e superiori del fiume del Paru Occidentale e del suo affluente Citar\u00e9 e le zone degli affluenti del fiume Jar\u00ed, ossia i fiumi the Litani e Paloemeu e altri piccoli affluenti) gli Aparai odierni, insieme al gruppo dei Wayana, rappresentano il risultato di un processo storico di separazione etnica avvenuto dal XVIII secolo in poi. In questo processo gli Aparai assimilarono le etnie Apama, Pirixiyana e Arakaju. Nel corso degli anni settanta, l'antropologo svizzero Daniel Schoepf riun\u00ec gli Aparai e i Wayana sotto un unico gruppo denominato \"Wayana-Aparai\" ma i due gruppi continuarono a definirsi separati per storia, tradizioni e anche dispute tra clan avversi."}
{"id": "619728", "revid": "838137", "url": "https://it.wikipedia.org/wiki?curid=619728", "title": "Codice postale", "text": "Il codice postale, noto in Italia anche come codice di avviamento postale (CAP), nella Svizzera italiana come numero postale di avviamento (NPA) e nella Repubblica di San Marino come codice postale interno (CPI), \u00e8 una serie di lettere o cifre che si aggiunge all'indirizzo indicato sulla missiva al fine di facilitare l'individuazione del luogo di destinazione della corrispondenza.\nLa Germania fu il primo paese al mondo ad introdurre un sistema di codice postale nel 1941. Il Regno Unito la segu\u00ec nel 1959 con la creazione dei \"postcodes\", gli Stati Uniti d'America nel 1963 e l'Italia nel 1967. In Svizzera i numeri postali di avviamento (NPA) furono introdotti il 26 giugno 1964.\nNel febbraio del 2005, 117 dei 190 stati membri dell'Unione postale universale disponevano di tale sistema. Esempi di stati e territori che ancora non sono dotati di un sistema di codici postali sono Hong Kong e Panama.\nNonostante i codici postali siano normalmente assegnati ad aree geografiche o quartieri di grandi citt\u00e0, talvolta succede che, invece, vengano impostati dei codici speciali ad indirizzi singoli, o ad istituzioni con una grande mole di posta, ad esempio ad agenzie governative o grandi compagnie commerciali. Esempio ne \u00e8 il sistema francese Cedex."}
{"id": "619730", "revid": "307923", "url": "https://it.wikipedia.org/wiki?curid=619730", "title": "Apala\u00ed", "text": ""}
{"id": "619731", "revid": "46931", "url": "https://it.wikipedia.org/wiki?curid=619731", "title": "Apalay", "text": ""}
{"id": "619732", "revid": "24443", "url": "https://it.wikipedia.org/wiki?curid=619732", "title": "Sacra famiglia", "text": ""}
{"id": "619734", "revid": "599013", "url": "https://it.wikipedia.org/wiki?curid=619734", "title": "Apiak\u00e1", "text": "Gli Apiak\u00e1 sono un gruppo etnico del Brasile con una popolazione stimata in 1.000 individui nel 2009 (Funasa).\nLingua.\nParlano la lingua apiak\u00e1 (codice ISO 639-3 api) che appartiene alle lingue tupi-guaran\u00ed. Negli anni ottanta la lingua era sull'orlo dell'estinzione in quanto erano pochi i membri che ancora la utilizzavano, la maggior parte della comunit\u00e0 utilizzava il portoghese.\nInsediamenti.\nVivono negli stati brasiliani del Mato Grosso e del Par\u00e1, sulle rive dei fiumi Arinos e Juruena, compresi i loro affluenti tra cui il Teles Pires. Questa zona \u00e8 denominata \"Pontal do Mato Grosso\" o \"Pontal dos Apiac\u00e1s\".\nI villaggi Apiak\u00e1 sono sette:\nAltri Apiak\u00e0 vivono in alcune citt\u00e0 del Mato Grosso settentrionale (Porto dos Ga\u00fachos e Juara), del Par\u00e1 (Jacareacanga, Pimental, Itaituba, Santar\u00e9m e Bel\u00e9m) e dell'Amazonas (Barra de S\u00e3o Manoel e Apu\u00ed). Altri sono dispersi in alcuni villaggi Munduruku (Miss\u00e3o Cururu, Posto Teles Pires e Sapezal) e in un villaggio Kaiabi (Tatu\u00ed). Alcuni Apiak\u00e0 hanno parlato anche di gruppi che vivono in una zona isolata del \"Pontal do Mato Grosso\", nella fitta foresta a nord-ovest dello Stato."}
{"id": "619735", "revid": "486946", "url": "https://it.wikipedia.org/wiki?curid=619735", "title": "Apiake", "text": ""}
{"id": "619736", "revid": "460676", "url": "https://it.wikipedia.org/wiki?curid=619736", "title": "Il grande talk", "text": "Il grande talk \u00e8 un programma televisivo italiano, andato in onda dal 2001 al 2011 su TV2000.\nDescrizione.\n\"Il grande talk\" nasce nel 2001 da un'idea di Paolo Taggi. Il programma, inizialmente condotto da Massimo Bernardini e prodotto nella prima edizione da SAT2000, si avvale della collaborazione con l'Universit\u00e0 Cattolica del Sacro Cuore di Milano, dalla quale provengono gli studenti-analisti che in studio \"smontano\" e commentano i programmi televisivi, all'interno di un percorso universitario che prevede lezioni teoriche e la frequenza di laboratori di analisi televisiva.\nA partire dalla stagione 2002/2003 il programma vede, per tre edizioni, la co-produzione Sat2000 \u2013 Rai Educational. In onda sul canale satellitare 818 di Sky e su Rai 3 alle 7.30 del sabato mattina, \u00e8 visibile anche sul digitale terrestre e su numerosi reti locali.\nIn ogni puntata gli studenti, guidati dal conduttore, si confrontano su filmati curati della redazione che tematizzano i fenomeni televisivi del momento. Il dialogo viene animato ulteriormente dalla presenza di Mirella Poggialini, critica televisiva del quotidiano \"Avvenire\", e di docenti dell'Universit\u00e0 Cattolica di Milano. Gli studenti inoltre sono invitati anche a confrontarsi con uno o pi\u00f9 ospiti, appartenenti al piccolo schermo.\nA partire dalla stagione 2005/2006, i dirigenti di Sat2000 decidono di non rinnovare la collaborazione con Rai Educational. A seguito di questa decisione, Massimo Bernardini e Giovanni Minoli (allora direttore di Rai Educational) decidono di proseguire l'esperienza degli anni precedenti creando la trasmissione \"Tv Talk\" in onda su Rai Educational e Rai 3, mentre Sat2000 continua produrre \"Il Grande Talk\" apportando alcuni cambiamenti. Il nuovo conduttore \u00e8 Alessandro Zaccuri, che, insieme con Luciano Piscaglia, si occupa della parte autorale apportando diversi cambiamenti, incentrati principalmente sul legame tra letteratura e tv. Entra a far parte della squadra anche Gianni Ippoliti in collegamento da Roma nel ruolo di \"incursore volante\". L'attenzione alla televisione internazionale viene rinforzata grazie alla collaborazione con giornalisti e spettatori che risiedono all'estero. Aumenta anche il legame con l'Universit\u00e0 Cattolica che ospita una serie di lezioni-evento tenute dai protagonisti della tv italiana e organizzate dalla redazione de \"Il Grande Talk\".\nLa quinta edizione vede seduti in cattedra Paolo Bonolis per i suoi 25 anni di tv, la squadra de \"La corrida\" per il ventennale di uno dei pi\u00f9 famosi variet\u00e0 italiani e Piero Chiambretti. Nel gennaio 2006 nasce una nuova costola del programma: il magazine \"Il Grande Talk Decoder\", con lo scopo di ampliare lo sguardo sulle diverse professionalit\u00e0 dell'universo televisivo. Durante l'estate Sat2000 manda in onda \"Pillole de Il grande talk\", una selezione di video-frammenti tratti dalle dirette del programma.\n\"Il grande talk\" \u00e8 stato il talk show pi\u00f9 importante del palinsesto di TV2000, sulla quale andava in onda in prima tv il venerd\u00ec alle 21:20-22:35, e successivamente in replica il sabato alle 09:05-10:20 e la domenica alle 19:30-20:45.\nIl programma \u00e8 stato soppresso nel 2011, l'ultima stagione andata in onda \u00e8 stata la 2010-2011."}
{"id": "619737", "revid": "177744", "url": "https://it.wikipedia.org/wiki?curid=619737", "title": "Apiac\u00e1", "text": ""}
{"id": "619739", "revid": "125297529", "url": "https://it.wikipedia.org/wiki?curid=619739", "title": "Shirley Manson", "text": "Biografia.\nFiglia di John Mitchell e Muriel Flora Manson (nata MacKay) presso il Queen Mary Maternity Home di Edimburgo. \u00c8 la seconda di tre figlie (la maggiore \u00e8 Lindy-Jayne e la minore \u00e8 Sarah). Suo padre, un discendente della comunit\u00e0 di pescatori di\u00a0Northmavine, era un docente universitario, mentre sua madre era una\u00a0cantante di\u00a0big band\u00a0che era stata adottata da una\u00a0famiglia\u00a0con sede a\u00a0Lothian\u00a0in tenera et\u00e0 e assunse il nome di famiglia MacDonald. Manson prende il nome da una zia, che si chiamava cos\u00ec in onore del romanzo di Charlotte Bront\u00eb, \"Shirley\". La prima esibizione pubblica di Manson \u00e8 del 1970, all'et\u00e0 di quattro anni, con la sua sorella maggiore, in uno spettacolo di dilettanti presso il teatro locale. All'et\u00e0 di 7 anni, nel 1973, si iscrive alla Flora Stevenson Primary School, dove inizi\u00f2 a suonare il pianoforte, il clarinetto e il violino, e successivamente alla City of Edinburgh Music School. A Broughton, Manson divent\u00f2 un membro attivo del suo gruppo teatrale, esibendosi in spettacoli amatoriali teatrali e musicali come \"Il Sogno Americano\" e \"Il mago di Oz\". Altri membri di rilievo del gruppo teatrale includevano Hilary MacLean, Rebecca Pigeon e Sara Stewart. In una produzione di \"Maurice The Minotaur\" (In cui Manson recit\u00f2 la parte di un profeta) nel corso del Edinburgh Festival Fringe del 1981 le fu assegnato il premio \"Fringe First\" del giornale \"The Scotsman\".\nA scuola fu oggetto di episodi di bullismo: venne infatti presa in giro per i suoi capelli rossi e per i suoi occhi giudicati troppo grandi. Questo la gett\u00f2 in una profonda depressione (ricordata in \"Only happy when it rains\") che la spinse a forme di autolesionismo. Il bullismo si ferm\u00f2 quando Manson inizi\u00f2 ad avere un atteggiamento da ribelle che la port\u00f2 ad assentarsi per la maggior parte del suo ultimo anno di scuola, fumare cannabis, sniffare colla, bere, taccheggiare, e in una occasione fare irruzione nello zoo di Edimburgo. Il primo lavoro di Manson fu volontariato nella mensa di un ospedale locale, poi come cameriera in un albergo prima di trascorrere cinque anni come assistente in un negozio per Miss Selfridge nel reparto cosmetici, ma fu spostata nel magazzino per il suo atteggiamento verso i clienti. Manson ebbe anche un breve periodo come modella posando per la rivista \"Jackie\".\nCarriera.\nMusica.\nIl primo gruppo in cui entra a far parte \u00e8 quello dei The Wild Indians nel 1981, ma \u00e8 solo con il gruppo dei Goodbye Mr. McKenzie (nel quale \u00e8 sempre tastierista), di cui fa parte dai 16 anni, che ottiene un certo successo. Il gruppo firm\u00f2 un contratto con la Capitol Records nel 1987, e pubblicarono il loro primo album \"Good Deeds and Dirty Rags\", di cui il loro unico brano entrato nella UK Top 40 fu \"The Rattler\". Nel 1990, il contratto del gruppo fu trasferito alla Parlophone, ma dopo i primi due singoli che non entrarono in classifica la Parlophone si rifiut\u00f2 di pubblicare il secondo album \"Hammer and Tongs\".\nGary Kurfirst acquist\u00f2 il contratto dei Goodbye Mr. MacKenzie e pubblic\u00f2 il loro secondo album con la propria etichetta la Radioactive Records, ma dopo che un altro singolo non entr\u00f2 in classifica, il gruppo fu persuaso a lasciare la Radioactive. La band continu\u00f2 a scrivere materiale; a Manson fu data anche la possibilit\u00e0 di registrare una serie di brani in programma per il terzo album. Anche se la MCA Records non aveva alcuna intenzione di proseguire la produzione dei Goodbye Mr Mackenzie, l'etichetta espresse interesse a registrare un album con Manson, e dopo aver sentito diversi demo, Kurfirst mise sotto contratto Manson con la Radioactive Records come artista solista, il resto dei Goodbye Mr. MacKenzie divenne la sua band di supporto.\nDopo lo scioglimento del gruppo, nel 1992, Shirley fond\u00f2 (con altri due membri dei Goodbye Mr. McKenzie) gli Angelfish, dove lei fu anche cantante. Gli Angelfish pubblicarono nello stesso anno un omonimo album, lanciato dai singoli \"Suffocate Me\" e \"Heartbreak To Hate\". Nel 1993 tre famosi produttori statunitensi (Vig, Marker ed Erikson) stavano creando un nuovo gruppo: cominciarono a scrivere musica e testi, ma gli mancava una cantante. Una sera per\u00f2 Steve Marker, guardando \"120 minutes\" su MTV, vide il video di \"Suffocate me\". Marker rimase subito impressionato e colpito dalla voce di quella ragazza, tanto che lui e gli altri membri del gruppo la vollero per farla diventare una di quelli che si chiameranno Garbage.\nVig invit\u00f2 Manson agli Smart Studios per cantare su un paio di brani, ma dopo un infruttuoso provino, torn\u00f2 ad Angelfish. Alla fine del tour con i Live, gli Angelfish si sciolsero e Manson torn\u00f2 agli Smart Studios per un secondo tentativo. Nell'agosto 1994, la Radioactive diede il suo permesso a Manson di lavorare con i Garbage. Appena entrata nel gruppo inizia subito a modificare i testi delle canzoni gi\u00e0 scritte da Vig e Marker: il lavoro dar\u00e0 vita all'album \"Garbage\", che uscir\u00e0 nel 1995, sulla scia di singoli come \"Only happy when it rains\", \"Stupid girl\" e \"Milk\". L'album vender\u00e0 4 milioni di copie, ottenendo il disco di platino in USA, Gran Bretagna ed Australia, Manson divenne rapidamente il volto pubblico della band. Nel 1998 esce il secondo album della band,\"Version 2.0\", dove Shirley \u00e8 autrice dei testi e suona la chitarra in alcune tracce. In questo periodo il gruppo crea la colonna sonora del film \"Il mondo non basta\" della serie di James Bond, e Manson diventa la terza scozzese a creare la colonna sonora del celebre film.\nDopo una breve parentesi come modella per Calvin Klein, Manson torna a lavorare ad un nuovo album, \"Beautifulgarbage\", uscito nel settembre del 2001, dal quale vengono estratti singoli come \"Cherry lips\", \"Breaking Up The Girl\" e \"Androgyny\". Durante la registrazione, Manson divenne uno dei primi artisti di alto profilo a gestire un blog online. In quel periodo per\u00f2 si manifestano dei dissidi interni al gruppo, che poi causeranno un temporaneo periodo di pausa (2003), contemporaneamente Manson dovette subire un intervento chirurgico a causa di alcuni noduli alle corde vocali (per mesi non pot\u00e9 cantare). Ma il gruppo riprese, per incidere \"Bleed Like Me\", quarto album della band.\nManson ha iniziato anche a scrivere per un disco solista, collaborando con Paul Buchanan, Greg Kurstin, David Arnold e Butch Vig. Nel 2008 Manson ha presentato alcuni dei suoi lavori alla Geffen Records, che per\u00f2 trovarono \"troppo noir\", questo ha spinto Manson e la Geffen per terminare il suo contratto di comune accordo. Manson ha continuato a scrivere del materiale pur essendo senza un contratto discografico e ha contattato David Byrne e Ray Davies nella speranza di ottenere potenziali collaborazioni. Manson ha pubblicato due demo sul suo profilo Facebook, dal titolo \"In The Snow\" e \"Pretty Horses\".\nManson ha anche lavorato con un certo numero di artisti al di fuori del suo progetto solista, partecipando a duetti con Eric Avery, Debbie Harry e Gavin Rossdale. Pur non avendo registrato del materiale con loro, Manson si \u00e8 esibita sul palco con The Pretenders, Iggy Pop, Incubus, Kings of Leon e Gwen Stefani e due volte con i No Doubt. Manson \u00e8 anche apparsa nel video musicale \"These Things\" dei She Wants Revenge.\nRecitazione.\nManson \u00e8 stata scelta nel 2008 per la parte di Catherine Weaver nella serie televisiva \"\", dopo essere stata invitata a comparire dal creatore della serie Josh Friedman e durante le audizioni, ha battuto altre attrici tra cui Julie Ann Emery. Nella serie interpreta un terminator T-1001 (terminator composto da una lega chiamata polimetallico-mimetica e modello successivo del terminator T-1000 che \u00e8 in grado di relazionarsi con le persone ed \u00e8 dotato di un chip di apprendimento e mimetizzazione). Nel 2009 Manson \u00e8 stata inserita tra i personaggi sbloccabili nel videogioco \"Guitar Hero 5\".\nProgetto solista.\nManson ha confermato nel marzo 2006 che aveva iniziato a lavorare su un album solista, aggiungendo che aveva \"un calendario\" per il completamento del progetto. Il batterista Vig ha contribuito nella scrittura e produzione per il suo album. Gran parte del lavoro per l'album ha avuto luogo a Manson e Los Angeles. A tutt'oggi, non esiste una data di pubblicazione prevista per l'uscita dell'album. Manson ha registrato un duetto con Eric Avery per il suo album \"Help Wanted\", e con Debbie Harry, che non \u00e8 mai stato terminato.\nVita privata.\nManson \u00e8 atea ma interessata alla spiritualit\u00e0. Ha ricordato: \"Quando ero molto piccola, ero molto infatuata della chiesa, assolutamente. Mi piaceva il teatro e sono stata molto coinvolta in tutte le storie che ci venivano insegnate\". Quando aveva circa 12 anni, ha litigato con suo padre a tavola, urlandogli: \"La religione \u00e8 una farsa e non vado pi\u00f9 in chiesa, sono solo stronzate\". Smise di andare in chiesa ma continu\u00f2 ad avere dibattiti teologici con lui ogni domenica. Divenne disincantata dalla religione organizzata e sebbene mantenne un interesse per la spiritualit\u00e0, si lament\u00f2 di aver \"ribattuto con troppi esempi di spiritualisti ipocriti\".\nManson si identifica come una\u00a0femminista\u00a0ed \u00e8 stata acclamata come un'icona femminista."}
{"id": "619743", "revid": "339392", "url": "https://it.wikipedia.org/wiki?curid=619743", "title": "Apinay\u00e9", "text": ""}
{"id": "619744", "revid": "30610", "url": "https://it.wikipedia.org/wiki?curid=619744", "title": "Riccardo Sogliano", "text": "Anche suo figlio Sean ha intrapreso la carriera di calciatore e dirigente sportivo.\nCarriera.\nSogliano ha giocato con e Milan in Serie A, ove esord\u00ec il 4 settembre 1965 a Milano nella partita Inter-Varese (5-2).\nRitiratosi dalla pratica agonistica, ha ricoperto ruoli dirigenziali nei club come Roma, , , Brescia, Udinese e (che rifond\u00f2 nel 2004 a seguito di un fallimento e di cui mantenne la titolarit\u00e0 fino al 2008)."}
{"id": "619745", "revid": "339392", "url": "https://it.wikipedia.org/wiki?curid=619745", "title": "Varese FC", "text": ""}
{"id": "619746", "revid": "599013", "url": "https://it.wikipedia.org/wiki?curid=619746", "title": "Apurin\u00e3", "text": "Gli Apurin\u00e3 (o anche Popengare) sono un gruppo etnico del Brasile che ha una popolazione stimata in circa 3.256 individui (2006). Parlano la lingua Apurina (codice ISO 639: APU) e sono principalmente di fede animista.\nIl nome.\nApurin\u00e3, o nella sua forma pi\u00f9 antica, Ipurin\u00e1, \u00e8 una parola dalla lingua Jamamadi. Il gruppo si auto-identifica con la parola \"pop\u0169kare\". Altri testi si riferiscono alla vecchia parola \"k\u00e3kite\" come termine auto-identificativo. K\u00e3kite significa \"popolo\" ma, secondo alcuni Apurin\u00e3, k\u00e3kite significa semplicemente \"gente\", ossia un termine che comprende tutta la specie umana.\nInsediamenti.\nVivono negli stati di Amazonas e Acre, lungo il fiume Purus, da Rio Branco a Manaus.\nGli Apurin\u00e3 abitano in 27 territori indigeni; venti di questi sono stati completamente delimitati e registrati a livello ufficiale, tre sono stati marcati a loro esclusivo utilizzo mentre quattro aree sono in fase di studio di identificazione. La superficie totale comprende 1.819.502 ettari. Di queste aree due sono condivise con i Paumari del lago Paric\u00e1 e con i Paumari del lago Marah\u00e3 e uno con i Tor\u00e1. Ma molti vivono al di fuori delle terra indigene ufficialmente riconosciute agli Apurin\u00e3 oppure in territori non ufficialmente riconosciuti. Questa dispersione migratoria comporta una difficolt\u00e0 oggettiva nello stabilire con precisione il numero effettivo della popolazione che dovrebbe essere sensibilmente maggiore di quello ufficialmente stabilito dalla Funda\u00e7\u00e3o Nacional de Sa\u00fade.\nStoria.\nI primi viaggiatori e missionari che salirono il fiume Purus nella seconda met\u00e0 del XIX secolo, riferirono i componenti di questo gruppo etnico, sebbene vivessero relativamente lontano dal fiume, si recavano regolarmente sulle sue rive per battute di pesca e per cacciare tartarughe. Quando giunsero i primi colonizzatori, molti Apurin\u00e3 si ritirarono verso zone pi\u00f9 interne, sulle rive degli affluenti del Purus, mentre altri piccoli sparuti gruppi si dedicarono in particolar modo alla coltivazione del caucci\u00f9."}
{"id": "619747", "revid": "46931", "url": "https://it.wikipedia.org/wiki?curid=619747", "title": "Popengare", "text": ""}
{"id": "619751", "revid": "486946", "url": "https://it.wikipedia.org/wiki?curid=619751", "title": "Elladan", "text": ""}
{"id": "619754", "revid": "198277", "url": "https://it.wikipedia.org/wiki?curid=619754", "title": "Michelangelo Rampulla", "text": "\u00c8 ricordato per essere stato il primo portiere a realizzare un gol su azione nel campionato italiano di Serie A: accadde nella stagione 1991-1992, contro l', all'epoca in cui Rampulla difendeva i pali della .\nCaratteristiche tecniche.\nGiocatore.\nEra un portiere piuttosto abile nel gioco coi piedi ed efficace, a suo giudizio, nell'opporsi ai calci di rigore.\nCarriera.\nGiocatore.\nClub.\nPattese, Varese e Cesena.\nNato a Patti, nel messinese, figlio di un commerciante di alimentari e tifoso juventino, Rampulla ebbe le prime esperienze calcistiche nella Pattese, squadra della sua citt\u00e0; nonostante si sentisse attaccante, suo padre lo convinse a cimentarsi da portiere, ruolo nel quale emerse immediatamente. Con la Pattese ebbe tempo di raggiungere la promozione in Serie D prima che un giovane Giuseppe Marotta, all'epoca direttore sportivo del , lo convincesse nel 1980 a trasferirsi al club lombardo, in Serie B.\nA Varese, complice un infortunio del primo portiere e un momento di forma negativa del suo sostituto, Rampulla si ritrov\u00f2, da terzo portiere qual era nelle gerarchie d'inizio campionato, a titolare dopo soli due incontri; esord\u00ec in campionato il 21 settembre 1980 contro il (0-0). Dopo tre anni in Lombardia, Rampulla venne ceduto al , squadra nella quale riusc\u00ec a imporsi spesso come titolare e a disputare 73 incontri in tre stagioni di campionato, tutte in Serie B.\nCremonese.\nNel 1985, dopo aver sfiorato l'opportunit\u00e0 di rimpiazzare Luciano Castellini, appena ritiratosi, nella porta del , Rampulla si accas\u00f2 alla , reduce da una stagione di Serie A, conclusasi con un'immediata retrocessione. Con il club grigiorosso Rampulla rimase sette stagioni, guadagnando una prima promozione nell'annata 1988-1989, grazie alla quale esord\u00ec in massima categoria nella stagione seguente.\nAll'immediata retrocessione tra i cadetti, fece seguito un altrettanto immediato ritorno in Serie A per la stagione 1991-1992, a cui \u00e8 legata la sua pi\u00f9 statisticamente rilevante \"performance\". Nel corso dell'incontro disputatosi il 23 febbraio 1992 a Bergamo contro l', Rampulla segn\u00f2 di testa al 92', sugli sviluppi di un calcio di punizione, il gol che pareggi\u00f2 quello dell'orobico Bianchezi: fu la prima volta, nella storia del campionato italiano, in cui un portiere realizz\u00f2 una rete durante un'azione di gioco e non in situazioni di palla ferma.\nIl gol di Rampulla rimase un \"unicum\" in Serie A per i successivi nove anni, ed eguagliato nei decenni seguenti solo dai colleghi Massimo Taibi della nel 2001 (contro l') e Alberto Brignoli del nel 2017 (contro il ). Quanto a Rampulla, la sua storica rete non bast\u00f2 a fine stagione ai grigiorossi per raggiungere la salvezza.\nJuventus.\nNonostante la sopravvenuta retrocessione con la Cremonese, Rampulla ebbe modo di continuare a calcare i campi della massima divisione: nell'estate 1992 venne infatti ingaggiato dalla che, dopo la partenza del capitano Stefano Tacconi e la conseguente promozione a titolare del giovane Angelo Peruzzi, necessitava di un rimpiazzo di affidamento in panchina. Il portiere siciliano si mostr\u00f2 all'altezza del compito, rimanendo stabilmente a Torino per il successivo decennio ed entrando \"a posteriori\" nel novero dei migliori \"dodicesimi\" nella storia del club.\nBench\u00e9 fosse chiaro fin dall'inizio il suo ruolo di seconda scelta, fu schierato a Cagliari nella prima giornata di campionato stante il \"forfait\" di Peruzzi per infortunio. Quell'annata in Coppa UEFA la Juventus era giunta fino ai quarti di finale con Peruzzi tra i pali; a causa di una sfortunata congiuntura di problemi fisici occorsa alla rosa bianconera, che non risparmi\u00f2 neppure lo stesso \"numero uno\", l'allenatore Giovanni Trapattoni fu costretto a schierare una squadra d'emergenza in vista della semifinale di coppa contro il : l'occasione segn\u00f2 il debutto europeo per Rampulla, alla sua quarta presenza assoluta coi piemontesi dopo tre incontri di campionato. La Juventus vinse 2-1 l'incontro di andata a Torino e, persistendo l'indisponibilit\u00e0 di Peruzzi, Rampulla fu schierato anche nella sfida di ritorno al Parco dei Principi di Parigi, nel corso del quale fu determinante, con alcune importanti parate (in particolare su Weah e Roche), nel mantenere il risultato aperto sullo 0-0 finch\u00e9 Roberto Baggio, a meno di un quarto d'ora dalla fine, realizz\u00f2 l'1-0 che assicur\u00f2 ai piemontesi la finale e la successiva conquista del trofeo.\nNel 1995 disput\u00f2 da titolare entrambe le partite della finale di Coppa Italia vinta dalla Juventus contro il (vittoria per 1-0 nell'andata a Torino, dove a met\u00e0 del secondo tempo fu sostituito per infortunio dal giovane Lorenzo Squizzi, e poi per 2-0 nel ritorno a Parma), mantenendo cos\u00ec la propria porta inviolata per l'intero doppio confronto. Rest\u00f2 imbattuto, sempre contro gli emiliani, anche l'anno dopo in occasione della Supercoppa italiana, in cui subentr\u00f2 ad Alessandro Del Piero per rilevare l'espulso Peruzzi e contribu\u00ec all'1-0 finale.\nFino a tutto il 1999, in ragione dei frequenti malanni fisici cui era soggetto Peruzzi, Rampulla fu sovente schierato in campo (delle sue 49 presenze in campionato con la Juventus, 46 sono a tutto il campionato 1998-1999, e le ultime 3 non vanno oltre il 2000); inoltre, dall'edizione 1995-1996 a quella del 2000-2001 fu sempre schierato almeno in un incontro di Champions League, segnalandosi anche per un rigore parato al norvegese Skammelsrud nei minuti finali della gara contro il del 30 settembre 1998, terminata 1-1. Con l'arrivo dei nuovi titolari Edwin van der Sar nel biennio 1999-2001 e Gianluigi Buffon a seguire, nonch\u00e9 per l'avanzare dell'et\u00e0, Rampulla trov\u00f2 via via minore impiego; nella parte finale della sua decennale esperienza torinese, venne inoltre scavalcato come prima riserva nel ruolo dal giovane Fabi\u00e1n Carini. Al termine del campionato 2001-2002, conclusosi con il suo quarto scudetto personale, decise di ritirarsi alle soglie dei quarant'anni.\n\u00c8 rimasto popolare tra i tifosi bianconeri, nonostante il ruolo da comprimario: sono a lui intitolati due \"fan club\" juventini, rispettivamente a Massa e a Caltanissetta.\nNazionale.\nDurante gli anni a Varese si mise anche in luce a livello internazionale, venendo chiamato nell'Italia Under-21 dall'allora commissario tecnico, Azeglio Vicini, e debuttando con gli \"Azzurrini\" il 20 aprile 1983; prima di lasciare il club lombardo, Rampulla ebbe modo di disputare un secondo incontro per la selezione giovanile. Dopo il trasferimento a Cesena il portiere mise a referto ulteriori 8 incontri internazionali con gli \"Azzurrini\", sempre agli ordini di Vicini, per un totale di 10 gare.\nDopo il ritiro.\nA partire dal 2002 Rampulla rimase nella Juventus ricoprendovi vari incarichi: all'inizio di organizzazione (coordinamento allenatori portieri) poi, nel 2006, sotto la gestione di Didier Deschamps, di allenatore dei portieri della prima squadra. Tornato, con Claudio Ranieri, ad allenare i portieri della squadra Primavera, con l'arrivo di Ciro Ferrara sulla panchina della Juventus (2009) Rampulla riprese ad allenare in prima squadra. Con l'arrivo di Alberto Zaccheroni, venne sostituito da Alessandro Nista; quindi il 1\u00ba ottobre 2010 Rampulla e la Juventus rescissero ogni contratto.\nNell'estate 2011 divenne l'allenatore del , squadra militante in Serie D. Il 5 dicembre seguente, pur stazionando al secondo posto della classifica con la squadra tortonese, venne annunciata la separazione consensuale.\nNel 2012 si rec\u00f2 in Cina con Marcello Lippi per allenare i portieri del , dove rimase fino al 2015. Il 2 giugno 2016 divenne presidente della Cremonese, subentrando nella carica a Luigi Simoni; si dimise il 20 ottobre seguente. Quindi dallo stesso anno torn\u00f2 al seguito di Lippi, nel frattempo chiamato alla guida della nazionale cinese. Lasci\u00f2 la squadra nel novembre 2019, contestualmente alle dimissioni di Lippi.\nIl 25 ottobre 2021 entr\u00f2 nello staff tecnico del , compagine di Serie C, in qualit\u00e0 di vice dell'allenatore Massimiliano Maddaloni, rimanendo in carica fino al successivo 15 dicembre quando, dopo una serie negativa di risultati, lui e il tecnico campano vennero esonerati."}
{"id": "619755", "revid": "1573940", "url": "https://it.wikipedia.org/wiki?curid=619755", "title": "Paramuricea clavata", "text": "La gorgonia rossa (Paramuricea clavata ()) \u00e8 una gorgonia mediterranea della famiglia Plexauridae.\nDescrizione.\nSi presenta come una formazione arborescente con fitte ramificazioni di colore rosso scuro, che forma ventagli che possono raggiungere dimensioni fino ad un metro di altezza. I rami terminali, claviformi, sono a volte di colore giallo. Lo scheletro \u00e8 proteico; la superficie presenta spicole calcaree che fungono da rifugio per i polipi, retrattili.\nLe colonie assumono l'aspetto di un vero e proprio bosco sommerso, tra i cui rami si sviluppa una notevole biodiversit\u00e0, costituita da pesci e invertebrati d'ogni specie.\nDistribuzione e habitat.\n\u00c8 una specie tipica del Mar Mediterraneo ove popola i fondali rocciosi solitamente profondi da 25-30 fino a oltre 100 metri, privilegiando gli anfratti poco raggiunti dalla luce. \u00c8 infatti una specie sciafila, cio\u00e8 amante della penombra.\nConservazione.\nLa Lista rossa IUCN classifica \"Paramuricea clavata\" come specie vulnerabile.\nIn passato le colonie di gorgonia rossa erano molto numerose, oggi si assiste ad un loro declino in tutto il Mediterraneo, soprattutto nelle acque superficiali in conseguenza del riscaldamento delle acque.\nAltri fattori che ne minacciano la sopravvivenza sono la raccolta indiscriminata da parte dei subacquei, e i danni inferti dalla pesca a strascico.\n\u00c8 una specie molto fragile e ad accrescimento molto lento. In virt\u00f9 di tali caratteristiche \u00e8 considerata un indicatore biologico dell'equilibrio dell'ecosistema marino."}
{"id": "619756", "revid": "8660", "url": "https://it.wikipedia.org/wiki?curid=619756", "title": "Erdinger Weissbier", "text": "Erdinger Weissbier (\"Wei\u00dfbr\u00e4u\" in lingua tedesca) \u00e8 una birra tedesca di stile \"weiss\" (ovvero di frumento), prodotta in diverse varianti dalla birreria Privatbrauerei Erdinger Wei\u00dfbr\u00e4u Werner Brombach GmbH (meglio conosciuta come Erdinger Wei\u00dfbr\u00e4u) situata nella citt\u00e0 dell'Alta Baviera di Erding, e poi in seguito esportata in tutto il mondo.\n\u00c8 caratterizzata da un sapore fresco e frizzante, e da una schiuma abbondante tipica del genere, soprattutto se gustata nel apposito bicchiere, denominato \"Weizenebecher\".\nCaratteristiche.\nQuesta inconfondibile birra tedesca presenta un aroma deciso con un retrogusto fruttato e speziato, in cui sono ben identificabili i sapori freschi del frumento e dell'orzo; dall'esterno, \u00e8 riconoscibile per l'intenso color paglierino intorbidito dai lieviti in sospensione, e soprattutto dalla soffice e sempre abbondante schiuma che \u00e8 presente alla cima del calice.\nLa \"Erdinger\" ha una gradazione alcolica di 5,3% in volume e deve essere servita a 8\u00b0 nel tipico bicchiere \"Weizenebecher\" in grado di raccogliere all'estremit\u00e0 la schiuma prodotta durante la spillatura.\nVarianti.\nLa birra Erdinger \u00e8 attualmente disponibile in 9 varianti, di cui solo la \"Wei\u00dfbier,\" la \"Kristallklar, la Dunkel e la Pikantus\" sono disponibili in Italia:\nLa birreria.\nLa birreria Privatbrauerei Erdinger Wei\u00dfbr\u00e4u Werner Brombach GmbH (meglio conosciuta come Erdinger Wei\u00dfbr\u00e4u) di Erding, cittadina bavarese a nord-est di Monaco, \u00e8 stata fondata nel 1886 con il nome di \"Weisses Brauhaus\". L'attuale denominazione le \u00e8 stata data da Franz Brombach, che ne \u00e8 divenuto proprietario nel 1935.\nErdinger Weissbr\u00e4u \u00e8 oggi la pi\u00f9 importante fabbrica di birre di frumento in Germania e nel mondo, con una produzione che supera abbondantemente il milione di ettolitri. Grazie al mantenimento della tecnica tradizionale della doppia fermentazione, che prevede l'eliminazione dei lieviti esauriti dopo l'alta fermentazione in tino e l'aggiunta di lieviti freschi nella bottiglia, viene prolungata la freschezza della birra e si conservano tutte le sue caratteristiche organolettiche tipiche delle \"weiss\"."}
{"id": "619757", "revid": "599013", "url": "https://it.wikipedia.org/wiki?curid=619757", "title": "Arapaso", "text": "Gli Arapaso sono un gruppo etnico del Brasile con una popolazione stimata in 569 individui nel 2005 (Funasa).\nLingua.\nParlavano la lingua Arapaso che appartiene alla famiglia linguistica Tucano ma oggi fanno uso soprattutto della lingua tucano.\nInsediamenti.\nVivono nello stato dell'Amazonas, nei pressi del fiume Uaup\u00e9s, in villaggi come Loiro, Juca Paran\u00e1 e S\u00e3o Francisco. Parecchie famiglie vivono anche sul fiume Negro e nel villaggio di S\u00e3o Gabriel. Sono strettamente correlati al gruppo dei Tucano."}
{"id": "619758", "revid": "27745", "url": "https://it.wikipedia.org/wiki?curid=619758", "title": "Erdinger", "text": ""}
{"id": "619759", "revid": "46931", "url": "https://it.wikipedia.org/wiki?curid=619759", "title": "Arapa\u00e7o", "text": ""}
{"id": "619760", "revid": "46931", "url": "https://it.wikipedia.org/wiki?curid=619760", "title": "Araspaso", "text": ""}
{"id": "619761", "revid": "767487", "url": "https://it.wikipedia.org/wiki?curid=619761", "title": "Terrified (album)", "text": "Terrified \u00e8 il settimo album in studio della heavy metal band statunitense Quiet Riot pubblicato il 19 luglio 1993 per l'Etichetta discografica Moonstone Records.\nIl disco.\nDopo il flop ottenuto con il precedente \"Quiet Riot\" (1988) con Paul Shortino, ed il conseguente scioglimento, la band si riun\u00ec nel 1991 con la vecchia formazione quasi al completo (eccetto il nuovo bassista Kenny Hillery), cercando di farsi strada durante il periodo buio dei primi anni novanta, dove le tendenze del periodo erano dominate dall'alternative rock ed in particolare dal fenomeno grunge. I musicisti esterni che parteciparono alle sessioni, furono Bobby Rondinelli (ex batterista dei Rainbow e Terrified), e Chuck Wright, che aveva registrato con la band \"QRIII\", ma aveva collaborato alle incisioni di un paio di album. I due dischi precedenti, dalle sonorit\u00e0 fortemente melodiche, non ottennero riscontri positivi, mentre lo stile di questo nuovo disco si rivel\u00f2 generalmente meno orecchiabile, nonostante il vecchio sound tipico sia ben riconoscibile. Essendo stati ormai abbandonati dalle major, i QR non si sentirono pi\u00f9 obbligati a seguire delle linee musicali imposte, che avrebbero dovuto riscuotere maggior successo commerciale, dando quindi alla luce un disco dalle sonorit\u00e0 pi\u00f9 cupe e meno melodiche, accantonando completamente il sound di origine pop metal, ormai tramontato. Non manca l'ennesima cover, in questo caso un brano dei The Small Faces, gruppo dell'idolo di DuBrow Steve Marriott (non era la prima volta che ripresero un brano del gruppo). La traccia in questione \u00e8 \"\"Itchycoo Park\", noto brano del gruppo britannico. Nonostante l'album non fosse stato ben accolto, anche a causa del cambio di tendenze musicali e della mancata sponsorizzazione, vanta alcuni buoni brani come il gi\u00e0 citato, la opener \"Cold Day in Hell\" o \"Little Angel\", da cui verr\u00e0 estratto un singolo. Tuttavia l'album passer\u00e0 inosservato, e tra i pochi brani del disco che saranno proposti ai concerti futuri, sar\u00e0 proprio la cover dei The Small Faces \"Itchycoo Park\"\". In seguito, DuBrow in un'intervista dichiar\u00f2 che \"Terrified\" fu il suo album preferito nella storia del Quiet Riot."}
{"id": "619763", "revid": "729019", "url": "https://it.wikipedia.org/wiki?curid=619763", "title": "Geneseo (hardware)", "text": "Geneseo \u00e8 il nome in codice di una tecnologia, sviluppata da Intel con l'appoggio di IBM e un'altra dozzina di produttori, che dovrebbe consentire il funzionamento di speciali co-processori, sviluppati dai propri partner, in abbinamento ai propri processori. Si tratta di una tecnologia che ricorda molto quella chiamata \"Torrenza\", sviluppata da AMD.\nGeneseo come evoluzione di PCI Express.\nA differenza della tecnologia AMD, in cui i co-processori alloggeranno direttamente in un socket identico a quello della CPU, l'approccio di Intel prevede la connessione attraverso un'estensione del bus PCI Express.\nQuindi Intel seguirebbe l'esempio di AMD aprendo la sua piattaforma server, introducendo una sorta di alternativa al BUS HyperTransport del concorrente (utilizzato nelle architetture dell'Athlon 64 e dell'Opteron). Pur non offrendo tutti i meccanismi di coerenza della cache e condivisione della memoria forniti da HyperTransport, Geneseo permetter\u00e0 ai vari dispositivi di comunicare molto pi\u00f9 velocemente rispetto all'uso del tradizionale BUS PCI-Express, grazie all'interfacciamento diretto con l'FSB e alla condivisione pi\u00f9 efficiente di cache e RAM. Grazie a questa tecnologia verranno supportati in modo pi\u00f9 specifico chip specializzati nell'accelerare grafica, cifratura dei dati, calcoli matematici e altre applicazioni.\nAbbinamento tra Geneseo e \"QuickPath Interconnect\"?\nNon \u00e8 ancora chiaro, sebbene appaia probabile, se Intel porter\u00e0 i propri partner a sviluppare co-processori compatibili con la propria QuickPath Interconnect (QPI), cio\u00e8 l'interfaccia di nuova generazione che \u00e8 prevista al debutto alla fine del 2008 con le soluzioni Itanium 2 Tukwila e quelle Xeon Beckton (oltre che ovviamente in tutti gli altri prodotti basati sulla futura architettura Nehalem). D'altra parte, la tecnologia QPI assomiglia molto a quella che dovrebbe essere l'alternativa Intel ad HyperTransport."}
{"id": "619767", "revid": "767487", "url": "https://it.wikipedia.org/wiki?curid=619767", "title": "Down to the Bone (album)", "text": "Down to the Bone \u00e8 l'ottavo album in studio della heavy metal band statunitense Quiet Riot pubblicato il 1\u00ba marzo 1995 per l'Etichetta discografica Kamikaze Records.\nIl disco.\nL'album non riesce a catturare l'interesse dell'ascoltatore e dei fan. Tra i brani la reinterpretazione dei The Kinks \"\"All Day And All Of The Night\", l'acustica \"title track\", \"Hell or High Water\" o \"Twisted\"\"."}
{"id": "619769", "revid": "386804", "url": "https://it.wikipedia.org/wiki?curid=619769", "title": "Nick Sheppard", "text": "Biografia.\nInizi\u00f2 a suonare a 16 anni con i The Cortinas, nome dato in onore di una macchina inglese, la Ford Cortina. La band che suonava R&amp;B incominci\u00f2 successivamente ad eseguire delle cover dei New York Dolls e dei The Stooges. I The Cortinas pubblicarono due singoli chiamati \"Fascist Dictator\" e \"Defiant Pose\" pubblicati dalla \"Step Forward\", l'etichetta del manager dei Police, Miles Copeland, fratello di Stewart. La band si sciolse nel 1978. Quindi nel 1979 fond\u00f2 a Bristol gli Spics, band che la critica consider\u00f2 fra le pi\u00f9 interessanti del panorama britannico \nSheppard si trasfer\u00ec in California, per poi ritornare nuovamente in Inghilterra. Quando i Clash licenziarono Mick Jones nel 1983, Sheppard e Vince White lo rimpiazzarono divenendo membri effettivi della band, suonando sia nel Tour europeo del 1984 che nel loro ultimo album, \"Cut the Crap\". L'album non fu accolto positivamente da pubblico e critica che contestarono soprattutto la rottura del nucleo originario della band e lo snaturarsi del loro sound. Il disco fu ideato da Bernie Rhodes con l'aiuto del frontman dei Clash: Joe Strummer. Il singolo \"This Is England\" arriv\u00f2 alla posizione no. 24 nella classifica britannica. e no. 13 in quella irlandese. ed \u00e8 stato l'unico brano dell'album ben accolto da pubblico e critica, definito come \"l'ultima grande canzone dei Clash\". Sheppard rimase membro dei Clash fino al loro scioglimento nel 1986.\nDal 1986 al 1989 Sheppard, collabor\u00f2 con Gareth Sager nel progetto Head, con cui pubblic\u00f2 tre album per la Virgin Records pur senza raggiungere picchi di vendite. Lavor\u00f2 poi con Koozie Johns in Shot, che firmarono con la I.R.S. Records nel 1991, con Copeland come manager; comunque le registrazioni del gruppo non furono mai pubblicate. Nick si trasfer\u00ec in Australia nel 1993, e suon\u00f2 per gli \"Heavy Smoker\" e i \"The New Egyptian Kings\". Nel luglio del 2002, Sheppard fu invitato a suonare come chitarrista ospite per il tour giapponese della nuova band di John, i \"Sinnerstar\". Il tour fu cancellato.\nLa sua vita \u00e8 stata raccontata nel documentario dal titolo \"The Bad Sheppard\" diretto da Danny Boyle "}
{"id": "619773", "revid": "62004", "url": "https://it.wikipedia.org/wiki?curid=619773", "title": "Giro del Belgio 1980", "text": "Il Giro del Belgio 1980, sessantaquattresima edizione della corsa e valida come evento UCI categoria CB.1, si svolse dal 6 al 10 aprile 1980, per un percorso totale di 793\u00a0km suddiviso in 5 tappe. Fu vinto dall'olandese Gerrie Knetemann che concluse il giro con il tempo totale di 19 ore, 01 minuti e 05 secondi, alla media di 41,69\u00a0km/h."}
{"id": "619774", "revid": "1776051", "url": "https://it.wikipedia.org/wiki?curid=619774", "title": "Alive and Well", "text": "Alive and Well \u00e8 il nono album in studio della heavy metal band statunitense Quiet Riot pubblicato il 23 marzo 1999 per l'Etichetta discografica Cleopatra Records.\nIl disco.\nDopo gli anni di crisi durante gli anni novanta, la band torna alla classica formazione del periodo 83/84 composta quindi da DuBrow, Cavazo, Sarzo, Banali. Il quartetto torna in pista dopo un inosservato \"Down to the Bone\" (1995), proponendo un buon disco in pieno stile Quiet Riot. Il gruppo vede quindi il ritorno di Rudy Sarzo, che dopo il periodo Quiet Riot aveva collaborato con altri gruppi tra cui i Whitesnake e i Manic Eden.\nL'album sar\u00e0 composto da 9 tracce in studio, tra cui la nota cover \"Highway to Hell\" degli AC/DC, seguite da 6 tracce bonus live tra le pi\u00f9 famose della loro carriera, registrate nello stesso 1999 nella loro citt\u00e0 natale, Los Angeles. Lo stile di questo \"Alive and Well\" si presenta come un continuo dei successi del passato, nonostante l'album ed il gruppo stesso siano ormai entrati nell'underground, avendo perso l'esposizione al commercio di un tempo, come del resto un po' tutto l'heavy metal ottantaniano. Riff e testi ricordano molto i lavori come \"\"Metal Health\" e \"Condition Critical\", nonostante non vengano proposti i classici brani orecchiabili per lanciare l'album. Le tracce infatti risultano generalmente meno melodiche, strada che la band aveva intrapreso gi\u00e0 dai primi anni novanta, probabilmente perch\u00e9 privati della possibilit\u00e0 di lanciare i video su MTV. Di spicco sono la opener \"Don't Know What I Want\", \"Slam Dunk (Way to Go!)\", \"Against The Wall\", la ottima titletrack \"Alive and Well\" e per chiudere la storica \"Highway to Hell\"\", che Cavazo rende notevolmente pi\u00f9 elaborata dell'originale dei fratelli Young. Le ottime versioni live sono suonate con un leggero e forse voluto distaccamento da quelle originali, forse per non risultare troppo banali. Un disco interessante che ripercorre il vecchio stile che port\u00f2 il gruppo al successo, consigliato a chi ama il classico stile del gruppo. Si riveler\u00e0 come il loro miglior disco degli anni novanta, forse anche grazie alla riunione dei membri originali. L'album successivo \"Guilty Pleasures\" (2001), registrato sempre con la stessa formazione, interesser\u00e0 ancor pi\u00f9 la critica specializzata."}
{"id": "619775", "revid": "508156", "url": "https://it.wikipedia.org/wiki?curid=619775", "title": "Mina Live '78", "text": "Successo e classifiche.\nAl 17\u00ba posto nella classifica degli album pi\u00f9 venduti nel 1979, \u00e8 arrivato fino al 4\u00b0 in quella settimanale.\n\u00c8 inserito dalla rivista Rolling Stone Italia tra i \"I 20 migliori album live italiani\" e, sempre secondo Rolling Stone, tra \"100 dischi italiani pi\u00f9 belli di sempre\" in posizione numero 81.\nDescrizione.\nDocumenta l'ultimo concerto, tenuto il 23 agosto 1978 al teatro tenda \"Bussoladomani\", divenuto storico in quanto rappresenta l'ultima apparizione pubblica dal vivo della cantante, che comunque proseguir\u00e0 la sua carriera con un'intensa attivit\u00e0 discografica.\nIn ordine cronologico \u00e8 l'ultimo dei tre album dal vivo incisi dalla cantante; i precedenti sono \"Mina alla Bussola dal vivo\" (1968) e \"Dalla Bussola\" (1972). Tutte registrazioni di altrettanti concerti tenuti in epoche diverse, sempre nel celebre locale notturno di Sergio Bernardini \"La Bussola\" di Focette sul lungomare a Marina di Pietrasanta in Versilia.\nIl disco \u00e8 tratto da una registrazione di prova audio effettuata dal tecnico Nuccio Rinaldis (in accordo con il direttore d'orchestra Pino Presti), cui sarebbe dovuta seguire una ripresa televisiva, prevista per l'ultima esibizione in cartellone, ma, a causa di seri motivi di salute della cantante, la serie di concerti termin\u00f2 dopo l'undicesima serata, rispetto alle 15 previste. Il video finale quindi non fu realizzato: ne esiste soltanto una ripresa amatoriale in Super8, mai pubblicata perch\u00e9 di scarsa qualit\u00e0.\nPubblicato anche su 2 musicassette (PDU PMA 698/9), e su 2 compact disc (PDU 50999 2 60328 8 7), nel 2001 \u00e8 stato rimasterizzato con tecniche digitali su un unico compact disc (PDU 243 5365182).\nSuccesso e classifiche.\nAl 17\u00ba posto nella classifica degli album pi\u00f9 venduti nel 1979, \u00e8 arrivato fino al 4\u00b0 in quella settimanale.\n\u00c8 inserito dalla rivista Rolling Stone Italia tra i \"I 20 migliori album live italiani\" e, sempre secondo Rolling Stone, tra \"100 dischi italiani pi\u00f9 belli di sempre\" in posizione numero 81."}
{"id": "619777", "revid": "125594799", "url": "https://it.wikipedia.org/wiki?curid=619777", "title": "Callisto Piazza", "text": "Biografia.\nLa formazione e gli esordi nel bresciano.\nNasce a Lodi nel 1500 da Martino Piazza pittore che, con il pi\u00f9 giovane fratello Albertino Piazza, gestiva una bottega d'arte sebbene avessero stile e formazione artistica differente. Si tratta di due notevoli esponenti della pittura lombarda e lodigiana operosi tra l'ultimo quarto del '400 e il primo '500. La loro pittura, caratterizzata per Martino da stilemi leonardeschi, e per Albertino sostenuta dalla formazione foppesca, viene riconosciuta come fondamento della scuola pittorica lodigiana.\nCalisto inizia la carriera artistica nella bottega del padre, il quale, vista la potenziale qualit\u00e0 del figlio ed essendo in contatto con il Romanino lo invia come suo discepolo a Brescia.\nLavora a Brescia dal 1523; l'8 dicembre di quell'anno \u00e8 infatti segnato come testimone in un atto rogato nel convento di San Domenico. Le sue prime opere datate e firmate sono dell'anno successivo e hanno caratteri gi\u00e0 pienamente bresciani \"(Adorazione del Bambino con i ss. Stefano e Antonino da Firenze,\" Pinacoteca Tosio Martinengo di Brescia, 1524). Ma il bagaglio culturale che dimostra in queste prime opere comprende anche la conoscenza dell'arte ferrarese di Dosso Dossi e Ludovico Mazzolino, e un interesse per il rigore compositivo di Giovanni Agostino da Lodi. La zona bresciana viveva in quel momento una straordinaria fioritura artistica e culturale grazie a personalit\u00e0 molto influenti che muovevano la vita della citt\u00e0, come Mattia Ugoni e Angela Merici. Un momento grande di successo stavano vivendo anche i due principali artisti bresciani, Romanino e Moretto. Il Piazza \u00e8 al centro, quindi, di questa concentrazione stilistica e culturale che \u00e8 Brescia in questi decenni e ne desume un linguaggio che ha delle vicinanze evidentissime con quello di Romanino, ma un romaninismo emendato e riletto attraverso il pi\u00f9 ordinato e obiettivo Moretto.\nTra il 1526 e il 1529 opera, in Val Camonica, ad Erbanno, Borno, Breno, Esine e Cividate Camuno. Nel 1530 lascia la canonica di San Lorenzo a Brescia; al suo posto subentrer\u00e0 Romanino. Tra i due pittori sembra esserci quindi un rapporto ravvicinato, magari una collaborazione professionale che per\u00f2 nessun documento certifica.\nLe opere della maturit\u00e0.\nNel 1529 Callisto ritorna definitivamente a Lodi dove, con i fratelli Cesare e Scipione, si inserisce nella bottega gi\u00e0 esistente del padre e dello zio Albertino, quest'ultimo morto repentinamente in quel periodo. In questa bottega il Callisto assume la leadership artistica; Cesare ha invece una posizione di preminenza organizzativa e amministrativa mentre Scipione assume il ruolo di coadiutore di Callisto. In questo periodo la bottega riceve moltissime commissioni in tutta la Lombardia, in prestigiosi cantieri spesso legati a ordini monastici: a Milano opera nel monastero maggiore di San Maurizio e nel monastero di Sant'Ambrogio, e nelle abbazie di Chiaravalle e del Cerreto.\nLe opere maggiori del periodo lodigiano sono situate nelle cappelle della chiesa dell'Incoronata di Lodi. Nella decorazione delle lesene, paraste, fregi e cornici Callisto con notevole fantasia inserisce moduli figurativi: putti, strumenti musicali ecc. con esecuzione fluida e vivace. La migliore tra le numerose opere eseguite nel corso di trent'anni per l'istituzione lodigiana \u00e8 considerata dalla critica la serie di dipinti con le \"Storie del Battista\" eseguite per l\u2019omonima cappella (1531-32). In esse l'acceso cromatismo e le vivaci composizioni richiamano i recenti esiti della scuola bresciana e cremonese. Nel successivo \"Ciclo della Passione\" (eseguito con la di Scipione), ispirato alla \"Piccola Passione\" di D\u00fcrer, nelle espressioni caricate delle figure, e nella sproporzione dei personaggi, evidente nella \"Flagellazione\", si notano accenti gi\u00e0 manieristi, vicini alle opere coeve del Pordenone, attivo negli stessi anni a Cremona e Piacenza.\nI lavori dell'ultimo periodo denotano una decadenza della bottega dovuta soprattutto alla preponderante presenza nei lavori dei figli Muzio e Fulvio che risultano di scarso valore artistico.\nCallisto Piazza muore a Lodi nel 1561. I suoi stilemi, per\u00f2 semplificati ingenuamente e di media qualit\u00e0 artistica, vengono ripresi da uno dei suoi probabili collaboratori ovvero il Soncino."}
{"id": "619778", "revid": "94647", "url": "https://it.wikipedia.org/wiki?curid=619778", "title": "Dalla Bussola", "text": "Dalla Bussola \u00e8 il secondo album dal vivo della cantante italiana Mina, pubblicato su LP dalla casa discografica PDU di propriet\u00e0 dell'artista a novembre del 1972 e distribuito dalla EMI Italiana.\nIl disco.\nSono solo 3 gli album dal vivo nella carriera dell'artista (tutti catalogati nella discografia ufficiale come \"album studio\"): questo documenta l'esibizione del 16 settembre 1972; il precedente e primo \"Mina alla Bussola dal vivo\" (1968); il successivo e storico per l'ultima apparizione in pubblico di Mina \"Mina Live '78\". Tutti contengono registrazioni di concerti tenuti in epoche diverse, ma sempre nel celebre locale notturno di Sergio Bernardini \"La Bussola\" di Focette sul lungomare a Marina di Pietrasanta in Versilia. \nPubblicato in coppia con l'album studio \"Altro\", \u00e8 stato inizialmente commercializzato insieme a quest'ultimo in una busta interamente bianca con il solo nome della cantante in rilievo e il titolo \"1+1\". Nella confezione originale sono inseriti due libretti: a sinistra, quello relativo a \"Altro\" si apre normalmente, a destra, quello di \"Dalla Bussola\" si apre invece al contrario, come un testo in ebraico.\n\u00c8 il primo di una serie di dischi doppi che saranno poi messi in vendita anche separatamente. \nL'edizione iniziale venduta singolarmente, presenta una copertina apribile interamente laminata e il libretto, con i crediti e le foto tratte dallo spettacolo, stampato normalmente, spillato all'interno. Sul retro solo una piccola foto.\nLa successiva ristampa, adottata anche per la versione su CD (PDU CDP 7902742), \u00e8 a busta chiusa, opaca, con i crediti sul retro; quest'ultimo presenta una foto differente.\nLa registrazione video del concerto completo, compreso il medley di brani appartenenti al repertorio di Mina (\"Non credere/E se domani/Insieme/Bugiardo e incosciente/Parole parole/Io e te da soli\"), assente nell'album originale, compare su DVD a tiratura limitata per la prima volta nel 2003.Nell'estate del 2017, la cantante stessa, tramite il suo canale sulla piattaforma YouTube, ha reso pubblico l'intero video del concerto.\nPer celebrare i quarant'anni dalla pubblicazione, il 3 aprile 2012 \u00e8 stata commercializzata un'edizione speciale del disco, disponibile fino al 31 dicembre.\nSi tratta di un box, con una nuova copertina, comprendente la versione rimasterizzata completa del concerto (per la prima volta anche) su CD e su DVD (EMI/PDU 5099946347725), con allegato un libretto di 24 pagine contenente foto di Mina.\nSuccesso e classifiche.\nIl doppio \"1+1\" risulta il decimo album pi\u00f9 venduto nel 1973, anno in cui giunge fino alla seconda posizione nella classifica settimanale.\nAnche l'edizione del 2012, con il solo CD del concerto dal vivo, entrer\u00e0 in classifica durante la prima (11\u00ba posto) e la seconda (26\u00b0) settimana di aprile.\nTracce.\nLa versione in CD del 2012 inserisce, rispettando la 'scaletta' del concerto originale, dopo \"You've Made Me So Very Happy\", il medley (durata 10:06) dei brani: \"Non credere\", \"E se domani\", \"Insieme\", \"Bugiardo e incosciente\", \"Parole parole\", \"Io e te da soli\", assente nella prima edizione dell'album, ma gi\u00e0 pubblicato e rimasterizzato nel 2006 per l'esclusivo CD \"Del mio meglio n. 10, Live\" del cofanetto \"Ascoltami, guardami\".\nBrani e altre versioni.\nDelle canzoni in inglese NON esistono altre esecuzioni della cantante. Anche la versione estesa di \"Fly Me to the Moon\" e il medley, reperibili nel bonus CD \"Del mio meglio n. 10, Live\", presente nel cofanetto in edizione a tiratura limitata e numerata del 2006 intitolato \"Ascoltami, guardami\", provengono dalla registrazione del concerto rimasterizzata per l'occasione."}
{"id": "619779", "revid": "827882", "url": "https://it.wikipedia.org/wiki?curid=619779", "title": "Guilty Pleasures (Quiet Riot)", "text": "Guilty Pleasures \u00e8 il decimo album in studio della heavy metal band statunitense Quiet Riot pubblicato il 29 maggio 2001 per l'Etichetta discografica Bodyguard Records.\nIl disco.\nCon la storica lineup gi\u00e0 riassemblata in occasione del precedente \"Alive and Well\" (1999), i Quiet Riot sfornano un altro ottimo lavoro che conferma la loro piena attivit\u00e0.\nCon nostalgia la band ripercorre le sonorit\u00e0 dell'heavy/hairy metal anni ottanta, con questo Guilty Pleasures del 2001, percorso gi\u00e0 intrapreso dal precedente che aveva confermato l'intenzione dei quattro californiani. La band non avrebbe potuto scegliere momento migliore per tornare in gran forma, come del resto stava accadendo nello stesso periodo a molte altre band (come Ratt, L.A. Guns, Poison, Cinderella, Warrant e molti altri), dando inizio ad un \"revival\" dell'hair metal.\nL'album in questione si rivela forse un gradino sopra i lavori dei loro contemporanei, per il semplice fatto che l'album riesce a divenire uno dei miglior dischi della loro carriera, nonostante sia pienamente fuori epoca, dove le tendenza musicali non promuovono certo il buon vecchio heavy metal di stampo ottantaniano. Per questo motivo, anche questo lavoro, come molti suoi precedenti, passa inosservato, se non ai \"die hard fans\" ed ai nostalgici degli anni ottanta.\nLa band cerc\u00f2 di spingersi nuovamente nel mainstream scrivendo il trascinante brano \"\"Rock the House\" (brano che ricorda molto le vecchie e melodiche hit cover degli Slade che lanciarono rispettivamente \"Metal Health\" e \"Condition Critical\"), ma il gruppo fall\u00ec miseramente nel tentativo di trasmettere un eventuale videoclip su MTV, non potendo competere con i vari Britney Spears e blink-182 dell'epoca, e non venendo minimamente considerato dalle major e soprattutto dalle tendenze musicali cos\u00ec diverse da quelle di oltre 20 anni prima.\nIl disco apre con il memorabile brano \"Vicious Circle\", uno dei migliori pezzi mai scritti dalla band che ricorda molto il vecchio stile, seguito da \"Feel the Pain\" e la gi\u00e0 citata \"Rock The House\", hit che avrebbe dovuto lanciare l'album. Da menzionare sono anche \"Blast From The Past\", ed il brano di chiusura \"Fly Too High\", una ballata che sembra quasi una versione rallentata di \"Metal Health\"\". Con questo lavoro, la band conferm\u00f2 quindi non doversi abbassare ad adattarsi alle tendenze dettate dalle major per continuare la loro strada, come al contrario fecero diverse band della scena hair come Def Leppard, M\u00f6tley Cr\u00fce, Warrant, Poison ecc, cadute poi in una profonda crisi proprio per essersi adattati."}
{"id": "619780", "revid": "62748", "url": "https://it.wikipedia.org/wiki?curid=619780", "title": "Giro del Belgio 1981", "text": "Il Giro del Belgio 1981, sessantacinquesima edizione della corsa e valida come evento UCI categoria CB.1, si svolse dal 20 al 24 aprile 1981, per un percorso totale di 917,6\u00a0km suddiviso in 5 tappe. Fu vinto dall'olandese Ad Wijnands che concluse il giro con il tempo totale di 25 ore, 18 minuti e 27 secondi, alla media di 36,25\u00a0km/h."}
{"id": "619785", "revid": "729019", "url": "https://it.wikipedia.org/wiki?curid=619785", "title": "Lulu.com", "text": "Lulu \u00e8 una casa editrice on demand. Nasce nel 2002 in Canada per iniziativa di Bob Young, fondatore anche di Red Hat.\nStoria.\nSecondo Young, il \u00absistema editoriale funziona per i best seller, ma non lascia spazio ai titoli che non promettono vendite dell'ordine dei milioni. Gli editori si rifiutano di pubblicare, molto spesso, non perch\u00e9 il libro (il cd o le foto) non sia di pregio, ma perch\u00e9 il titolo non ha mercato\u00bb. L'idea \u00e8 dunque quella di creare un sistema di pubblicazione su Internet che copra l'intero ciclo di produzione, permettendo di gestirlo direttamente agli autori.\nNel 2002 viene aperto il sito web, tramite il quale gli autori provvedono personalmente alla confezione editoriale della propria opera (in formato cartaceo o multimediale); una catalogo online, al quale gli utenti accedono per acquistare le opere in formato digitale o cartaceo (in questo caso stampate su richiesta); una biblioteca digitale, coi testi liberamente consultabili online. Lulu fornisce agli autori un sistema automatizzato per la produzione editoriale, dalla creazione della copertina al formato del libro; ma si possono creare anche ebook, calendari e album fotografici. Era possibile creare anche CD musicali e DVD video, ma il servizio \u00e8 stato dismesso nel 2011.\nGli autori preparano il prodotto e vendono le proprie opere a un prezzo da loro stabilito, coprendo le spese di Lulu.com per stampa e commissioni, a cui \u00e8 possibile aggiungere la quota che si desidera riservarsi.\nNel 2006 Lulu ha allargato la propria attivit\u00e0 all'Europa, dopo aver iniziato negli Stati Uniti.\nYoung ha promosso anche il \"Blooker Prize\", un concorso per blook, i libri realizzati con i contenuti dei blog.\nLicenze.\nL'autore mantiene alcuni diritti d'autore sulle proprie opere, limitando quelli sulla vendita, ridistribuzione e rilicenziazione. .\n\u00c8 possibile anche pubblicare i libri con la licenza GFDL, una licenza Creative Commons CC-BY-NC-SA oppure nel pubblico dominio."}
{"id": "619793", "revid": "120793447", "url": "https://it.wikipedia.org/wiki?curid=619793", "title": "Michelangelo Russo", "text": "Biografia.\nStorico esponente del Partito Comunista Italiano in Sicilia, fu, assieme a Giorgio Napolitano, Emanuele Macaluso e Napoleone Colajanni uno degli esponenti di punta della corrente migliorista.\n\u00c8 stato vicesegretario regionale del PCI fra il 1967 e il 1971 e componente del comitato centrale nazionale. Fu tra i precursori della Svolta della Bolognina, costruendo intensi rapporti con l'area di governo, specialmente col Partito Socialista Italiano.\nPur aderendo al Partito Democratico della Sinistra ebbe, insieme agli altri esponenti della corrente migliorista, difficili rapporti col vertice regionale del partito, rappresentato negli ultimi anni ottanta da Pietro Folena.\nDeputato all'Assemblea Regionale Siciliana nella VII (1971-1976), VIII (1976-1981), IX (1981-1986) e X (1986-1991) legislatura. Presidente del Parlamento siciliano dal 3 maggio 1979 fino alla fine dell'VIII legislatura, nel 1981, negli anni del compromesso storico. Fu durante il suo mandato, il 6 gennaio 1980, che fu ucciso dalla mafia l'allora Presidente della Regione Piersanti Mattarella, col quale Russo aveva costruito un'intensa collaborazione politica, oggetto di dure critiche da parte dell'area massimalista del PCI siciliano.\nNegli anni di Tangentopoli fu coinvolto in un'inchiesta per una vicenda legata ad appalti, ma fu assolto con formula piena.\nAlle Elezioni Politiche del 5 aprile 1992 fu eletto al Senato della Repubblica per il PDS nel collegio di Sciacca, raccogliendo 16.689 preferenze.\nMor\u00ec il 3 ottobre del 2006 dopo una lunga malattia; la camera ardente fu allestita all'Assemblea Regionale Siciliana."}
{"id": "619796", "revid": "8862", "url": "https://it.wikipedia.org/wiki?curid=619796", "title": "Filisteo", "text": ""}
