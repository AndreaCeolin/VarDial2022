{"id": "544645", "revid": "125895347", "url": "https://it.wikipedia.org/wiki?curid=544645", "title": "Unione Sportiva Vibonese Calcio", "text": "LUnione Sportiva Vibonese Calcio S.r.l., meglio nota come Vibonese, \u00e8 una societ\u00e0 calcistica italiana con sede nella citt\u00e0 di Vibo Valentia. Milita in Serie C, la terza divisione del campionato italiano.\nStoria.\nDagli albori agli anni cinquanta.\nIl 27 Giugno del 1928 nacque l'Unione Sportiva Vibonese da una costola di due identit\u00e0 precedenti del calcio locale: l\"'Ischia Monteleone\" e la \"Luigi Razza\" che nella prima fase della sua attivit\u00e0 partecip\u00f2 a competizioni e tornei non ufficiali.\nDurante la Seconda Guerra Mondiale, tra il 1943 e il 1945, nacquero a Vibo Valentia i \"Diavoli Rossi Vibo\", che seguirono le gesta della storica \"Luigi Razza\" degli anni trenta. Dal campionato di Prima Divisione 1945-1946 si torn\u00f2 alla denominazione originale. La prima partita ufficiale disputata dalla Vibonese, datata 6 gennaio 1946 contro l\"'Unione Sportiva Vigor Nicastro\" (oggi Vigor Lamezia), venne rinviata per pessime condizioni del campo e recuperata in seguito il 17 marzo, con i rossobl\u00f9 che s'imposero con il risultato di 3-2.\nLa formazione titolare era composta da: Campilongo, Passalacqua, La Gamba, Vita, Pugliesi, Cefaly, La Grotteria, Facciolo, Montesanti, Marzano e Trimboli; i quali, festeggiarono la loro prima vittoria contro la Paolana con il risultato di 5-3, il 10 febbraio 1946.\nIl primo campionato ufficiale dei rossobl\u00f9, si chiuse con un settimo posto in classifica e la vittoria del \"Premio Disciplina\" per la correttezza agonistica dimostrata nell'arco della stagione dai giocatori vibonesi.\nDagli anni cinquanta agli anni settanta.\nGli anni cinquanta, rappresentarono per la Vibonese il punto di partenza di una storia che la consacrer\u00e0 tra le protagoniste del calcio regionale. La scalata dei rossobl\u00f9 part\u00ec il 7 gennaio 1951 con l'avvento alla presidenza della societ\u00e0 dell'ingegnere Leonardo Macr\u00ec che si avvalse di validi alleati come Antonino Murmura e Umberto Sacco in panchina che successivamente diventer\u00e0 uomo di fiducia e futuro collaboratore di Gianni Di Marzio. Nell'organico della stagione di Prima Divisione 1950-1951 figurarono tra tutti i vibonesi: Giovanni Lico, Francesco Figliano e Ubaldo Di Giovanni che guidarono la formazione ipponica a uno storico salto in Promozione Interregionale, il 1\u00ba luglio 1951 nello scontro decisivo con la Cariatese vinto per due reti a uno.\nLa prima partecipazione al campionato di Promozione 1951-1952 si apr\u00ec con cambiamenti importanti grazie agli arrivi dall\u2019Arsenale Messina del portiere Lanzafama; dei difensori Faleo, Falanca e Morano; dei centrocampisti Rodolisso e Fuc\u00e0 e degli attaccanti Villari e D\u2019Andrea. Il nuovo allenatore fu Ermenegildo Andrian che port\u00f2 i rossobl\u00f9 in settima posizione con sedici vittorie, sette pareggi e undici sconfitte ma non bast\u00f2 alla Vibonese per l'ammissione nella neonata Quarta Serie istituita nel 1952 a seguito della riforma dei campionati.\nNel campionato successivo e nelle successive quattro stagioni, i monteleonesi ripartirono sempre dal campionato regionale di Promozione arrivando a pi\u00f9 riprese tra le prime posizioni della classifica fino alla stagione 1953-1954 quando, guidati dall\u2019attaccante Giuseppe Trento, arrivarono a giocarsi il match decisivo valevole per la promozione in Quarta Serie allo stadio Luigi Razza di Vibo Valentia il 28 marzo 1954 contro la Gioiese perdendo a tavolino l'incontro a seguito del comportamento minaccioso dei giocatori rossobl\u00f9 che protestarono per l\u2019annullamento di un gol.\nLa stagione 1956-1957 segn\u00f2 un cambiamento epocale con Riccardo Silvestri al timone del club e Giuseppe Trento a cui venne affidata la fascia di capitano, che proprio in queste stagioni diede il meglio di s\u00e9 risultando tra i migliori cannonieri rossobl\u00f9 insieme con Leonardo Pach\u00ec, che chiuse l\u2019annata calcistica con 26 gol alle spalle del bomber Giovanni Fanello e un quinto posto che valse l'ammissione al Campionato Dilettanti.\nNell'annata successiva, la squadra di Ulisse Giunchi dopo sei anni nelle categorie regionali, conquist\u00f2 una storica promozione nel Campionato Interregionale ma l'esperienza nella massima categoria dilettantistica nazionale dur\u00f2 appena un anno, e i rossobl\u00f9 retrocessero a causa delle inadempienze economiche riscontrate a seguito della crisi finanziaria che colp\u00ec la societ\u00e0.\nIl 13 gennaio 1960, il vecchio sodalizio ripart\u00ec dal campionato di Seconda Categoria Calabria con la denominazione di \"Unione Sportiva Limonappia Vibonese\" che da subito risal\u00ec in Prima Categoria.\nDopo tre campionati di fila nel campionato di Prima Categoria Calabria, nell'agosto del 1964 nacque la \"Societ\u00e0 Sportiva Nuova Vibonese\" che acquis\u00ec il titolo sportivo della societ\u00e0 precedente \"Oratorio Salesiano Vibo\" e i colori sociali rossobl\u00f9. Protagonisti di questo passaggio di consegne furono l'avvocato Giorgio Moschella e il professore Feliceantonio La Torre.\nAl termine del campionato di Prima Categoria Calabria 1965-1966, con l'avvento alla presidenza di Attilio Pata, avvocato originario di Mileto, la societ\u00e0 strinse un gemellaggio con il facendo arrivare a Vibo Valentia giovani ambiziosi provenienti dal vivaio rossonero, poi, nella stagione 1966-1967 la squadra dopo aver concluso al 3\u00ba posto nel girone B della Prima Categoria Calabria conquist\u00f2 la Serie D grazie a un ripescaggio, ma il cammino fu breve e l'annata successiva grazie a un ultimo posto in classifica segn\u00f2 il ritorno in Prima Categoria dei monteleonesi.\nDagli anni settanta agli anni duemila.\nNelle stagioni 1970-1971 e 1971-1972 la guida tecnica della squadra venne affidata all'ex difensore di e , Aurelio Gerin che dopo due campionati conclusi nelle posizioni alte della classifica lasci\u00f2 la panchina a Walter Costa che al termine del campionato di Promozione Calabria 1972-1973 riport\u00f2 gli ipponici in Serie D dopo lo spareggio vinto contro la Paolana e culminato nello scontro decisivo contro la Morrone Cosenza con il gol di Franco Cittadino al novantesimo minuto. Gli artefici di questa promozione, oltre a Cittadino furono tra tutti Carmelo Cosentino e Giosuele La Grotteria che concluse il campionato con quattordici reti segnate.\nDopo cinque campionati consecutivi in Serie D, nella stagione 1977-1978, la Vibonese dopo un lustro nella massima categoria dilettantistica, retrocesse in Promozione rimanendoci per tre stagioni di fila. Il quinquennio fu scandito da partite di cartello contro il Messina, il Cosenza e l'Igea Virtus, nonch\u00e9 dalle presenza di tecnici che hanno segnato un'epoca quali Rodolfi e De Pietri; e di calciatori che per la loro capacit\u00e0 sono diventati dei simboli per la squadra e la tifoseria, come Nilo, Nistic\u00f2, il gi\u00e0 citato capitano Carmelo Cosentino, Cortese, Cantagalli, Di Fatta, D'Ascola, Laurendi, Pidone, De Vito, Scibetta, Beccaria e il bomber La Grotteria.\nA partire dalla stagione in Promozione Calabria 1980-1981, grazie alla politica del presidente, nonch\u00e9 ex giocatore della Vibonese, Carmelo Fusc\u00e0 che punt\u00f2 sui giovani talenti locali, i rossobl\u00f9 dopo aver disputato un buon campionato e un'ottima Coppa Italia Dilettanti persa in finale contro l'Internapoli, vennero ripescati in Serie D dove rimasero per otto anni di fila e in cui esplose il terzino sinistro Maurizio Codispoti ceduto poi all'Enna per 42 milioni di lire insieme con altri giocatori come: Trapasso, De Grazia, De Sensi, Sacchetti e Consoli. Nell'anno della retrocessione, maturata al termine del Campionato Interregionale 1987-1988 a seguito della vendita della societ\u00e0 per 150 milioni di lire atti a ripianare i debiti accumulati, i monteleonesi retrocessero in Promozione e Fusc\u00e0 lasci\u00f2 la presidenza del club.\nDagli anni novanta in poi, per la Vibonese incominci\u00f2 la caduta in verticale all'indietro fino ad arrivare al campionato di Prima Categoria Calabria, seguita da una risalita vertiginosa fino a recuperare il tempo perduto e il blasone impolverato ma mai annullato.\nIl 16 febbraio 1997, la squadra rossobl\u00f9 torn\u00f2 agli onori della cronaca, vincendo la Coppa Italia Dilettanti Calabria nel match decisivo disputato contro il Bagaladi e terminato col risultato di 2-0 grazie alle marcature di Cordiano e Cambareri.\nNella stagione di Eccellenza Calabria 1997-1998, si ripropose il duello tra Vibonese e Siderno con la squadra ipponica che ottenne la riconquista del massimo campionato dilettantistico con un rientrante Bruno Jacoboni in panchina e una schiera di calciatori dal grande cuore e dalle indubbie qualit\u00e0 come Marino, Rosati e Musumeci. Inoltre, sempre nella stessa annata, i rossobl\u00f9 vinsero altres\u00ec la Supercoppa Calabria, ottenuta dopo aver battuto il San Calogero e il Sambiase in un triangolare disputato allo stadio Luigi Razza.\nDa allora, dalla stagione 1998-1999 nel Campionato Nazionale Dilettanti, rinominato successivamente Serie D seguirono otto annate fino alla stagione 2005-2006.\nGli anni duemila.\nAl termine della stagione 2000-2001, dopo una sfiorata promozione in Serie C2, il consiglio d'amministrazione nomin\u00f2 alla presidenza del sodalizio l'avvocato nativo della citt\u00e0 di Vibo Valentia, Santino Gurzillo che punt\u00f2 alla valorizzazione dei giovani talenti del vivaio rossobl\u00f9 e il direttore sportivo Massimo Mariotto.\nPer il campionato di Serie D 2002-2003, la squadra affidata ad Angelo Galfano vide la promozione in prima squadra delle giovani promesse del calcio calabrese come Fanelli e Nesci che dopo aver disputato un ottimo girone d'andata, il 23 febbraio 2003 dopo aver battuto la Vigor Lamezia si port\u00f2 in zona play-off. I rossobl\u00f9, tuttavia, videro un calo di forma precipitando nelle zone basse della classifica con un solo punto di vantaggio sul Corigliano. Il cammino per la salvezza, si fece impervio tanto che per ottenere la salvezza matematica, la Vibonese perse per 3 a 1 contro il al Polisportivo Provinciale di Erice e complice la vittoria del Corigliano sulla Rossanese, i rossobl\u00f9 dovettero affrontare i play-out per giocarsi le chances di rimanere in Serie D.\nNelle gare di andata e ritorno dei play-out, i monteleonesi dovettero affrontare il Lentini, ma nell'andata in Sicilia, i padroni di casa, il 25 maggio 2003 vinsero con il risultato di 2-0. Al ritorno in Calabria, allo stadio Oreste Granillo di Reggio Calabria, gli ipponici rimontarono la partita e si salvarono vincendo 3 a 1 grazie alla doppietta di Giacalone e al gol di Catalano dopo il momentaneo vantaggio dei siciliani.\nLa Serie C2 venne centrata nel 2006, grazie a un ripescaggio, avvenuto al termine di un campionato di Serie D concluso al secondo posto alle spalle del e con la vittoria nei play-off contro il Sapri prima e il dopo che ne sancisce l'entrata nel calcio professionistico dopo quasi 80 anni di storia.\nNel campionato 2006-2007 la compagine rossobl\u00f9 raggiunse la salvezza dopo una stagione caratterizzata da numerose vicissitudini culminate con l'esonero di mister Mauro Zampollini (il mister della promozione in Serie C2) e l'arrivo in panchina di Salvatore Di Somma.\nNella stagione 2007-2008 la Vibonese non riusc\u00ec a evitare i play-out per evitare la retrocessione e il doppio confronto con l'Andria si chiuse con due speculari vittorie esterne per 1-0, che grazie al miglior risultato nella \"regular season\" valsero la salvezza per gli ipponici.\nNella stagione 2008-2009 il campionato di Serie C2 cambi\u00f2 denominazione in Lega Pro Seconda Divisione e i rossobl\u00f9 chiusero il girone di andata con 24 punti restando cos\u00ec nell'alta-media classifica, ma nel girone di ritorno conquistarono solo 10 punti che la fecero sprofondare al 16\u00ba posto in classifica condannandola per il secondo anno consecutivo ai play-out. Questa volta per evitare la retrocessione si present\u00f2 di fronte al Val di Sangro e il doppio confronto con la squadra abruzzese si concluse con due vittorie di cui la prima partita allo stadio Luigi Razza di Vibo Valentia con la vittoria per 1-0 e una settimana dopo ad Atessa, i rossobl\u00f9 batterono il Val di Sangro per 2-1 che valse la salvezza per la squadra allenata da mister Galfano.\nNella stagione 2009-2010 la Vibonese si classific\u00f2 al 16\u00ba posto in classifica, al termine di una stagione tribolata. La certezza della permanenza in Lega Pro Seconda Divisione dovette passare, dunque, per il terzo anno consecutivo, dai play-out. Sul campo neutro di Monopoli, i calabresi vinsero col risultato di 3-0 nella prima partita contro il Noicattaro e persero il ritorno per 1-0, conquistando cos\u00ec, ancora una volta, la permanenza in Lega Pro Seconda Divisione.\nGli anni duemiladieci.\nLa squadra \u00e8 stata affidata per la stagione 2010-2011 all'allenatore toscano Marco Tosi. Nella stagione 2011-2012 vengono ingaggiati il duo Ferrante-Viola e la societ\u00e0 si riorganizza a livello societario con l'ingresso di nuovi soci.\nIl 5 aprile 2012 la squadra viene affidata ad Alfonso Ammirata per le ultime cinque partite. La compagine calabrese non riesce a uscire dalla zona play-out e il 10 agosto 2012 contro il , dopo il pareggio a reti bianche in casa, allo Stadio Danilo Martelli subisce un 4-0 che relega la Vibonese in Serie D dopo sei stagioni consecutive trascorse nella Lega Pro.\nNelle successive due stagioni, dopo un primo anno terminato in zona play-off per il ritorno nella terza serie calcistica, la Vibonese retrocesse in Eccellenza. Il ritorno in Serie D fu immediato, grazie alla vittoria nei play-off nazionali, dopo aver eliminato Sessana e Real Metapontino. Nel campionato di Serie D 2015-2016 i calabresi vengono inseriti nel girone I. Al termine del campionato si classificano quinti, venendo estromessi dai play-off dalla . Nonostante ci\u00f2, il 4 agosto 2016 la Federazione ufficializza il ripescaggio in Lega Pro per completamento organici.\nIl campionato di Lega Pro 2016-2017 \u00e8 il primo di terza serie della storia della compagine calabrese. Nonostante un inizio discreto, a cavallo fra i due gironi vi sar\u00e0 una crisi di risultati che render\u00e0 vana l'imponente serie positiva di risultati inanellati nel finale di campionato, condannando la Vibonese alla disputa dei play-out. La doppia sfida si risolve a favore del , che si guadagna la permanenza nella categoria a spese dei vibonesi.\nIl 24 agosto 2017 la Corte d'Appello Federale accoglie il ricorso presentato dalla societ\u00e0 contro presunte irregolarit\u00e0 commesse dal , disponendo la retrocessione del sodalizio peloritano (che comunque non si era iscritto al successivo torneo) all'ultimo posto del campionato di Lega Pro 2016-2017, permettendo cos\u00ec la permanenza nella rinnovata Serie C al club calabrese. Il giudizio, per\u00f2, \u00e8 poi annullato dal Collegio di Garanzia del CONI.\nLa stagione di Serie D 2017-2018, per i rossobl\u00f9 vide un lungo testa a testa per il primo posto contro il Troina, dove il 13 maggio 2018 dopo aver concluso la stagione a pari merito con i siciliani, nello spareggio finale, la Vibonese conquist\u00f2 la promozione in Serie C vincendo ai calci di rigore.\nNel campionato di Serie C 2018-2019, alla seconda partecipazione in terza serie per la compagine calabrese, i rossoblu dopo un ottimo girone di andata e un discreto girone di ritorno, raggiunsero senza problemi la salvezza in campo.\nStrutture.\nStadio.\nLa squadra, disputa le proprie partite casalinghe allo stadio Luigi Razza, avente una capienza massima di posti a sedere.\nCentro di allenamento.\nLa Vibonese svolge le sue sedute di allenamento nel campo adiacente allo stadio Luigi Razza.\nSociet\u00e0.\nL'U.S. Vibonese Calcio \u00e8 una societ\u00e0 a responsabilit\u00e0 limitata con sede in Via Piazza D'Armi a Vibo Valentia. Presidente del club e unico proprietario \u00e8 Giuseppe Caffo.\nA cavallo fra gli anni duemila e duemiladieci la societ\u00e0 ebbe un accordo con l'associazione no profit \"MioTeam\", nata per sostenere, gestire online il club e finanziarlo con tutte le quote degli iscritti all'associazione. L'idea nacque dal successo del progetto Inglese \"Myfootballclub\" che acquist\u00f2 un vero club calcistico in 20.000 tifosi. L'obiettivo della partnership era quello di sostenere la Vibonese, nelle scelte societarie, nella programmazione sportiva e strategica con la detenzione di quote societarie comprese fra il 5% e il 25%, partecipando attivamente alla vita della squadra e alle decisioni del Consiglio di Amministrazione.\nOrganigramma societario.\nDal sito internet ufficiale della societ\u00e0.\nLa Vibonese nella cultura di massa.\nIl 21 maggio del 2000 la Vibonese esord\u00ec in schedina. Era il concorso numero 43, comprendente Serie B, Serie C e Campionato Nazionale Dilettanti, del Totogol. La partita contro il Ragusa, che per la cronaca vinsero gli ipponici per quattro reti a tre, occupava la casella numero 20.\nAllenatori e presidenti.\nDi seguito la cronologia degli allenatori e dei presidenti.\nCalciatori.\nAlcuni fra i calciatori che dopo aver indossato la casacca della Vibonese hanno raggiunto l'Europa League, Serie A o Serie B sono stati: Ali Sowe, Andrea Nesti, Roberto Pidone, Alessandro Fabbro, Pietro De Sensi, Salif Dianda, Maurizio Codispoti, Francesco Modesto, Giampaolo Ciarci\u00e0, Souleymane Doukara, Andrea Saraniti, Mario Prezioso e Andrea Zaccagno.\nStatistiche e record.\nPartecipazione ai campionati.\nCampionati nazionali\nCampionati regionali\nStatistiche individuali.\nI calciatori che hanno collezionato il maggior numero di presenze con la maglia della Vibonese sono Carmelo Cosentino, Giovanni Cordiano, Antonio Cortese, Raffaele Fusc\u00e0, Giacinto Grillo, Giuseppe Trento e Dino Nilo.\nIl giocatore che ha indossato pi\u00f9 a lungo la casacca rossobl\u00f9 \u00e8 Carmelo Cosentino, che port\u00f2 al braccio la fascia di capitano per oltre quindici anni. Debutt\u00f2 in prima squadra nella stagione 1967-1968. Collezion\u00f2 oltre 500 presenze in venticinque anni, fino al termine della stagione 1990-1991, nella quale abbandon\u00f2 il calcio giocato. Giacinto Grillo, centrocampista, disput\u00f2 con la Vibonese quindici stagioni, molte da capitano, racimolando oltre 400 presenze. Giovanni Cordiano debutt\u00f2 in rossobl\u00f9 nel campionato di Promozione 1996-1997. Lasci\u00f2 la Vibonese nella stagione 2007-2008, dopo aver collezionato 364 presenze e messo a segno 34 reti. Pino Trento, mezzala, racimol\u00f2 oltre 150 presenze in maglia rossobl\u00f9. Fece il suo debutto nel campionato di Promozione 1953-1954. Durante la sua esperienza, mise a segno 130 reti, cosa che ne fa anche uno dei calciatori pi\u00f9 prolifici di sempre della Vibonese.\nDino Nilo fu uno storico portiere della Vibonese. Difese i pali della porta rossobl\u00f9 per sedici anni. Antonio Cortese, terzino, altro storico capitano della formazione ipponica, trascorse dodici anni in rossobl\u00f9, dal 1963 fino al termine del campionato di Serie D 1973-1974. Raffaele Fusc\u00e0, centrocampista, disput\u00f2 dodici stagioni con la casacca della Vibonese: nove a partire dal suo debutto nel 1963-1964 fino al termine del campionato di Promozione 1971-1972 e altre tre comprese fra le stagioni 1978-1979 e 1980-1981.\nAntonio Orefice, difensore, \u00e8 stato il giocatore ad aver disputato pi\u00f9 partite con la Vibonese nei campionati professionistici. Conta 119 presenze in quattro anni, dal 2006-2007 al 2009-2010, e due reti.\nIl giocatore pi\u00f9 prolifico di sempre della storia della Vibonese \u00e8 Enzo Consoli. Lasci\u00f2 il calcio a soli 27 anni dopo aver disputato dieci stagioni con oltre 15 reti di media a ogni campionato.\nLa Vibonese, durante il campionato di Serie D 2001-2002, non sub\u00ec reti fino alla settima giornata del girone di andata. A difendere i pali della porta rossublu c'era il portiere Aniello Mancon. Il suo record fu violato da Giuseppe Tortora durante il derby contro il Corigliano.\nGiuseppe Moro detiene il curioso record di stagioni trascorse in panchina. Fu infatti preparatore dei portieri per nove anni, a partire dalla stagione 2002-2003 fino a campionato di Lega Pro Seconda Divisione 2010-2011.\nTifoseria.\nStoria.\nDurante gli anni trascorsi nelle categorie regionali e dilettantistiche, la formazione ipponica poteva vantare un ottimo seguito di tifosi, considerando il ristretto bacino d'utenza. Con la storica promozione in Serie C2, arrivata al culmine della stagione 2005-2006, le presenze allo stadio erano certificate da numeri discreti. Tuttavia dalla stagione seguente ha avuto inizio un trend negativo, che ha portato tale media da oltre 1.300 spettatori a partita del primo anno di professionismo, a poco pi\u00f9 di cinquecento nella stagione 2011-2012. A tal proposito, il Corriere dello Sport, in un articolo del 2012, ha voluto appunto sottolineare l'improvviso abbandono dei quattromila tifosi che affollavano le gradinate del Luigi Razza.\nPer quanto riguarda la tifoseria organizzata, nel corso degli anni i gruppi ultras che hanno occupato la curva est dello stadio Luigi Razza sono stati gli \"Ultras Vibonese 1995 Original Fans\", non pi\u00f9 presenti in curva ma sempre attivi nel sociale. Altri gruppi furono gli \"Irriducibili 2001\", gli \"Ultras Lions 2009\", gli \"Old Fans\", la \"Vecchia Guardia\", i \"Supporter\" e la \"Curva Est Vibo Valentia\".\nIn passato gli ultras di Vibo hanno dimostrato una certa indole intemperante che ha portato a violenti scontri con opposte fazioni e al susseguirsi di arresti, diffide e Daspo.\nFra gli esodi da ricordare, si annovera quello datato 17 giugno 1973. In occasione del match contro l'Emilio Morrone Cosenza, giocato a Gioia Tauro, che avrebbe consegnato alla Vibonese la promozione in Serie D, furono tremila i tifosi ipponici che raggiunsero la Piana. Pi\u00f9 recentemente, il 22 aprile 2001, in occasione del match esterno contro il Patern\u00f2, oltre mille vibonesi attraversarono lo stretto, divisi fra dieci pullman e circa cento auto. Il primo giugno 2003, causa squalifica del Luigi Razza, la Vibonese dovette spostarsi al Granillo di Reggio per disputare la partita contro il Lentini, decisiva ai fini della salvezza. Gli ipponici per l'occasione furono spinti da oltre quattromila tifosi che raggiunsero la citt\u00e0 dello stretto.\nA oggi, i gruppi organizzati al seguito della Vibonese sono \"Curva Est\" considerato riferimento del tifo e altri microgruppi che fanno da satellite quali: \"Lions\", \"Old Fans\", \"Vecchia Guardia\" e \"Supporter\". Un altro gruppo ultras vibonese sono i \"Cani Sciolti\" formati da un gruppo di professionisti e padri di famiglia che simpaticamente contribuiscono al tifo organizzato dalla tribuna coperta.\nGemellaggi e rivalit\u00e0.\nLa tifoseria della Vibonese \u00e8 in buoni rapporti con la tifoseria del Catanzaro, della , del , del , della e della .\nI rapporti cattivi invece vi sono con i calabresi della , del , del , della Palmese, con i campani dell' e con i siciliani del . Con i lametini e castrovillaresi risalgono ai primi anni duemila cruenti scontri in occasione delle partite che vedevano fronteggiarsi le rispettive squadre.\nOrganico.\nRosa 2021-2022.\n\"Aggiornata al 31 gennaio 2022.\""}
{"id": "544647", "revid": "22759", "url": "https://it.wikipedia.org/wiki?curid=544647", "title": "Diocesi di Waterford and Lismore", "text": ""}
{"id": "544648", "revid": "22759", "url": "https://it.wikipedia.org/wiki?curid=544648", "title": "Diocesi di Down and Connor", "text": ""}
{"id": "544649", "revid": "77358", "url": "https://it.wikipedia.org/wiki?curid=544649", "title": "U.S.Vibonese Calcio", "text": ""}
{"id": "544651", "revid": "77358", "url": "https://it.wikipedia.org/wiki?curid=544651", "title": "SS. Nuova Vibonese", "text": ""}
{"id": "544653", "revid": "77358", "url": "https://it.wikipedia.org/wiki?curid=544653", "title": "Vibonese Calcio", "text": ""}
{"id": "544659", "revid": "1728", "url": "https://it.wikipedia.org/wiki?curid=544659", "title": "Andrea Giovanni Lascaris", "text": "Biografia.\nGiano Lascaris era discendente di una famiglia nobile della Bitinia, i Lascaridi, che aveva dato i natali a tre imperatori di Nicea durante il XIII secolo. .\nLascaris frequent\u00f2 dapprima l'Accademia Romana di Pomponio Leto, si dedic\u00f2 in seguito all'attivit\u00e0 docente, fra i suoi allievi vanno annoverati l'umanista Piero Valeriano e il giurista Andrea Alciato.\nLorenzo il Magnifico incaric\u00f2 il Lascaris di intercedere presso il sultano ottomano Bayezid II perch\u00e9 gli permettesse di acquisire manoscritti per la propria biblioteca. A tale scopo Lascaris intraprese, tra il 1491 e il 1492, una serie di viaggi di ricerca in Grecia e in tutto il vicino Oriente, egli visit\u00f2 tra l'altro Corf\u00f9, Arta, Salonicco, Creta e il Peloponneso.\nNel monastero del Monte Athos e a Costantinopoli Lascaris pot\u00e9 acquistare molti codici, fra i quali l'unico manoscritto dei Commentari di Proclo alla \"Repubblica\" di Platone.\nNel 1495, in concomitanza con l'entrata di Carlo VIII in Italia, Lascaris and\u00f2 in Francia dove visse molti anni della propria esistenza e dove divenne uno dei promotori del rinascimento e dell'umanesimo francese. Mor\u00ec a Roma il 7 dicembre 1534."}
{"id": "544660", "revid": "61024", "url": "https://it.wikipedia.org/wiki?curid=544660", "title": "Janos Lascaris", "text": ""}
{"id": "544663", "revid": "61024", "url": "https://it.wikipedia.org/wiki?curid=544663", "title": "Andrea Giovanni Lascari", "text": ""}
{"id": "544664", "revid": "61024", "url": "https://it.wikipedia.org/wiki?curid=544664", "title": "Giano Lascaris", "text": ""}
{"id": "544665", "revid": "61024", "url": "https://it.wikipedia.org/wiki?curid=544665", "title": "Konstandinos Laskaris", "text": ""}
{"id": "544672", "revid": "1543377", "url": "https://it.wikipedia.org/wiki?curid=544672", "title": "Rovigo Calcio", "text": "La S.S.D. a r.l. Rovigo Calcio \u00e8 una societ\u00e0 calcistica italiana di Rovigo, capoluogo della provincia omonima, militante nel campionato di Prima Categoria Veneto, Girone D.\nNel 1991 ha ricevuto dal CONI la Stella d'argento al merito sportivo.\nStoria.\nLe origini.\nL'inizio dell'attivit\u00e0 calcistica rodigina si fa risalire, pur non possedendo l'atto fondativo, al 28 aprile 1893, quando su iniziativa della preesistente Societ\u00e0 Rodigina di Ginnastica Unione e Forza, fondata nel 1874, si iniziarono a insegnare le basilari regole per uniformare la disciplina a livello nazionale. In quegli anni, analogamente ad altre simili realt\u00e0 distribuite nel territorio italiano, la societ\u00e0 sportiva rodigina promulg\u00f2, nella figura del Maestro Francesco Gabrielli, il football sullo stile inglese della Football Association, la Federazione calcistica dell'Inghilterra, che prevedeva l'impossibilit\u00e0 di giocare la palla toccandola o colpendola con braccia e mani, a differenza del rugby e della pallamano. Fu grazie a Gabrielli, entusiasta sostenitore del calcio, che a Rovigo venne introdotta la nuova pratica sportiva nei \"giochi ginnastici\" anni prima della sua introduzione ufficiale, come disciplina, nelle attivit\u00e0 scolastiche di educazione fisica.\nLa Federazione Ginnastica Nazionale Italiana (FGNI) cominci\u00f2 ad organizzare la disciplina pedatoria a partire dal \"Concorso Interprovinciale Ginnastico\" di Treviso del 1896.\nTuttavia, gi\u00e0 il 18 settembre 1895 i rodigini disputarono, a Roma, una partita contro la Societ\u00e0 Udinese di Ginnastica e Scherma, alla presenza del Re d'Italia..\nLe regole del , secondo la traduzione di Gabrielli, seppur diverse, non si discostavano molto dal football praticato nel Regno Unito. La FGNI, comunque, adott\u00f2 in via definitiva il regolamento calcistico completo stabilito dall'IFAB soltanto dal 6 maggio 1903.\nGli anni pionieristici.\nDopo la parentesi ginnica bisogna aspettare il 1908, con la fondazione della \"Societ\u00e0 Sportiva Studentesca\", per assistere al primo atto che porter\u00e0 alla fondazione vera e propria del club nella sua veste attuale. Nel 1912 alcuni ex soci della Societ\u00e0 Sportiva Studentesca costituirono la \"Federazione Sportiva Rodigina\", evoluzione della storia calcistica rodigina antesignana dell'ultima tappa, risalente al 1916, in cui nacque l'Associazione Calcio Rovigo.\nIl primo dopoguerra.\nDopo la ripresa delle attivit\u00e0 a seguito della fine della prima guerra mondiale la societ\u00e0, che nel 1919 assunse la denominazione Pro Rovigo, cominci\u00f2 la scalata verso le maggiori serie dell'epoca, dalla partecipazione al campionato di Promozione Veneta dei primi anni venti ed arrivando al 1927 quando venne costituito il Gruppo Sportivo Fascista Rovigo ed ha inizio il 13 novembre 1927 l'avventura del Rovigo nei campionati organizzati dalla FIGC, con l'iscrizione al campionato di Terza Divisione Veneto, la stagione successiva ammesso al torneo di Seconda Divisione, lo vince salendo in Prima Divisione e mantenendola fino a quando venne istituita l'allora serie C nel campionato 1935/1936 e restandovi fino alla divisione dell'Italia a seguito dell'armistizio di Cassibile. Nei due anni successivi la squadra rodigina venne integrata nel Campionato Alta Italia 1944 interrotto dalla fine della seconda guerra mondiale.\nIl secondo dopoguerra.\nNella ripresa economica e sociale dell'Italia che segu\u00ec faticosamente alla fine del conflitto non poteva che ritagliarsi un ruolo fondamentale uno sport cos\u00ec popolare come quello del calcio e, pur non con il blasone di altre importanti societ\u00e0 legate a ben altri numeri di appassionati, anche a Rovigo si assistette alla ripresa delle attivit\u00e0 agonistiche della squadra.\nLa societ\u00e0 venne riammessa alla serie C raggiungendo la conquista del girone G della stessa nel campionato 1947/48, conquistando un posto nella Lega Calcio.\nDal campionato successivo inizia il lento ma inesorabile declino della societ\u00e0 fino all'arrivo nel Campionato Promozione militando con alterne fortune fino alla fine degli anni settanta nelle categorie dilettantistiche. In quegli anni la societ\u00e0 muta ufficialmente il proprio nome in Ballarin Rovigo dal campionato 1950/51 sino a quello 1958/59, al termine del quale ritorna a fregiarsi del termine \"associazione calcio\" nella denominazione societaria, acquisendo successivamente la definitiva Rovigo Calcio S.r.l..\nGli anni ottanta sono caratterizzati da una costante presenza ai vertici del Campionato Interregionale nei quali la squadra, allenata da Ugo Tomeazzi e successivamente da Renzo Rocchi, manca per un soffio la qualificazione alla serie C classificandosi seconda nel girone D nei campionati del 1983/84 e 1984/85 e, successivamente, nel 1991/92.\nIl successivo declino legato alla cessione societaria che ne segu\u00ec fece ritornare la squadra nel Campionato di Eccellenza alternato al Campionato Nazionale Dilettanti, successivamente ritornato ad essere denominato serie D.\nFinalmente, dopo anni di tentativi, nella stagione 2005/06 conquista il primo posto nel girone D del campionato di Serie D, ritornando l'anno successivo tra i professionisti dopo 56 anni.\nDopo un primo anno estremamente positivo che porta la societ\u00e0 ad un passo della Serie C1, nella successiva stagione il Rovigo calcio arriva, nella stagione 2007-2008, a classificarsi al 16\u00ba posto e viene costretta a mantenere il posto nella serie con la formula dei play-out. Destinata alla discesa nelle serie inferiore a causa della sconfitta contro il Castelnuovo, il Rovigo calcio, grazie al fallimento della squadra toscana con conseguente ripescaggio, militer\u00e0 ugualmente nel neoridisegnato campionato di Lega Pro Seconda Divisione 2008-2009.\nIl campionato 2008-2009 si rivela per\u00f2 fallimentare ed il Rovigo non riesce ad evitare la retrocessione: dopo una stagione in cui affronta avversari tecnicamente pi\u00f9 forti, attestandosi al 18\u00ba posto nel girone, \u00e8 costretto al ritorno in Serie D, Girone D.\nIl campionato 2009-2010 la vede come potenziale protagonista di vertice, ma la presenza di una \"nobile decaduta\" come il Pisa economicamente e tecnicamente superiore al lotto di partecipanti, obbligano il Rovigo ad una pi\u00f9 difficoltosa conquista delle posizioni di vertice. Dopo un inseguimento che a poche giornate dal termine lasciava sperare la conquista della zona Play off, alcuni risultati negativi costringono la squadra del capoluogo polesano ad accontentarsi del 9\u00ba posto nel Girone.\nNella stagione 2010-2011 arriva al 7\u00ba posto ma al termine della stagione la squadra non viene iscritta al successivo campionato di Serie D per problemi finanziari. Non viene iscritta nemmeno ai campionati regionali lasciando cos\u00ec un vuoto nella storia del calcio rodigino.\nLa prima rinascita e la continuazione.\nCon la scomparsa del Rovigo Calcio rimane per\u00f2 il calcio in citt\u00e0. Allo stadio Gabrielli per la stagione 2011-2012 si trasferisce il Lape Ceregnano, squadra di Ceregnano neopromossa in Eccellenza, che chiude il campionato con la salvezza all'8\u00ba posto.\nNell'estate del 2012, con un cambio di denominazione e di sede, la squadra assume il nome di \"A.S.D. Rovigo L.P.C.\" e si trasferisce nella citt\u00e0 di Rovigo.\nNella stagione 2012-2013 milita nel girone A dell'Eccellenza Veneto.\nNell'estate 2014 la prima squadra scompare in favore del Delta Porto Tolle, passato a giocare proprio nella citt\u00e0 di Rovigo con conseguente cambio di nome in Delta Porto Tolle Rovigo, rimanendo tuttavia attiva solo a livello giovanile.\nIl 28 giugno 2017, la societ\u00e0 \"A.S.D. Ras Commenda\", cambia nome in \"A.S.D. Rovigo\", spostando la propria sede allo stadio Francesco Gabrielli, colmando cos\u00ec il vuoto lasciato dal (tornato a Porto Tolle) e continuando la tradizione sportiva del \"Rovigo Calcio\", sempre a livello di settore giovanile. In seguito, il sodalizio, stringe una collaborazione con la neonata \"A.S.D. Citt\u00e0 di Rovigo\", che si occuper\u00e0 della prima squadra.\nSuccessivamente, nell'estate del 2018, la societ\u00e0 si fonde con il Boara Pisani militante in Prima Categoria e con sede a Rovigo ridenominandosi \"Societ\u00e0 Sportiva Dilettantistica Rovigo Calcio\"."}
{"id": "544675", "revid": "339392", "url": "https://it.wikipedia.org/wiki?curid=544675", "title": "S.S. Cassino 1927", "text": ""}
{"id": "544677", "revid": "486946", "url": "https://it.wikipedia.org/wiki?curid=544677", "title": "F.C. Catanzaro", "text": ""}
{"id": "544679", "revid": "486946", "url": "https://it.wikipedia.org/wiki?curid=544679", "title": "U.S. Igea Virtus Barcellona", "text": ""}
{"id": "544680", "revid": "339392", "url": "https://it.wikipedia.org/wiki?curid=544680", "title": "A.C. Monopoli", "text": ""}
{"id": "544681", "revid": "6606", "url": "https://it.wikipedia.org/wiki?curid=544681", "title": "Beats and styles", "text": ""}
{"id": "544682", "revid": "486946", "url": "https://it.wikipedia.org/wiki?curid=544682", "title": "A.S. Sorrento Calcio", "text": ""}
{"id": "544683", "revid": "339392", "url": "https://it.wikipedia.org/wiki?curid=544683", "title": "A.S. Viterbese Calcio", "text": ""}
{"id": "544685", "revid": "36426", "url": "https://it.wikipedia.org/wiki?curid=544685", "title": "Mercato economico", "text": ""}
{"id": "544687", "revid": "486946", "url": "https://it.wikipedia.org/wiki?curid=544687", "title": "U.S. Castelnuovo Garfagnana", "text": ""}
{"id": "544688", "revid": "647919", "url": "https://it.wikipedia.org/wiki?curid=544688", "title": "Cuoio Pelli Cappiano Romaiano", "text": ""}
{"id": "544692", "revid": "339392", "url": "https://it.wikipedia.org/wiki?curid=544692", "title": "U.S. Poggibonsi", "text": ""}
{"id": "544693", "revid": "339392", "url": "https://it.wikipedia.org/wiki?curid=544693", "title": "A.C. Prato", "text": ""}
{"id": "544694", "revid": "486946", "url": "https://it.wikipedia.org/wiki?curid=544694", "title": "A.C. Sansovino", "text": ""}
{"id": "544698", "revid": "767487", "url": "https://it.wikipedia.org/wiki?curid=544698", "title": "Mantophasmatodea", "text": "I Mantofasmidi (Mantophasmatodea) sono un ordine di insetti carnivori scoperto nel 2002, il primo nuovo ordine di insetti descritto dal 1914.\nSono comunemente noti come Gladiatori.\nI membri dell'ordine sono privi di ali anche da adulti. Hanno una certa somiglianza con le mantidi e i fasmidi, ma l'esame del DNA evidenzia la loro pi\u00f9 stretta parentela con l'ordine Grylloblattodea. I primi appartenenti all'ordine identificati sono stati trovati in Namibia, \"Mantophasma zephyra\" e \"Mantophasma subsolana\", e un fossile risalente a 45 milioni di anni fa, rinvenuto nell'ambra del Mar Baltico, \"Rhaptophasma kerneggeri\".\nGli autori dell'articolo che descrive il nuovo ordine fanno notare che \"Non si pu\u00f2 categoricamente escludere, al momento, \" che i due esemplari di Mantophasma rinvenuti fossero esemplari della stessa specie con elevato dimorfismo sessuale, ma lo ritenevano improbabile, vista la vasta separazione geografica degli esemplari. Studi successivi hanno confermato che appartengono addirittura a differenti famiglie.\nClassificazione.\nLe prime tre specie di Gladiatori sono state classificate come segue:\nTuttavia altri esemplari sottoposti ad esami genetici hanno portato all'individuazione di parecchie nuove specie, rivedendo la classificazione iniziale e separandone gli appartenenti:"}
{"id": "544699", "revid": "289247", "url": "https://it.wikipedia.org/wiki?curid=544699", "title": "NH-90", "text": ""}
{"id": "544701", "revid": "161374", "url": "https://it.wikipedia.org/wiki?curid=544701", "title": "Agusta-Westland EH-101", "text": ""}
{"id": "544708", "revid": "6923", "url": "https://it.wikipedia.org/wiki?curid=544708", "title": "Ultra (crittografia)", "text": "Ultra (alcune volte riportato in lettere maiuscole ULTRA o \"UltraSecret\") era il nome usato dai britannici per le informazioni derivate dalla decrittazione delle comunicazioni dei tedeschi durante la seconda guerra mondiale.\nIl termine in seguito divenne la designazione tipica, sia in Gran Bretagna che negli Stati Uniti, per tutte le informazioni ottenute da fonti crittoanalitiche di alto livello. Il nome deriva dal fatto che i successi crittoanalitici erano considerati pi\u00f9 importanti del pi\u00f9 alto livello di segretezza disponibile (\"most secret\", cio\u00e8 massima segretezza) e perci\u00f2 fu conferita la denominazione di \"ultra\" segreto.\nStoria.\nL'esistenza di tale sistema, quando divenne nota a met\u00e0 degli anni Settanta, conferm\u00f2 il fatto che le accuse di tradimento rivolte alle forze armate italiane dai tedeschi fossero prive di fondamento. La maggior parte del traffico tedesco era cifrato mediante la macchina Enigma, pertanto il termine \"Ultra\" \u00e8 stato spesso usato come sinonimo della decrittazione di \"Enigma\". A decrittarlo fu il Secret Intelligence Service, attraverso gli specialisti dell'unit\u00e0 di crittoanalisi a Bletchley Park, sede della Government Communications Headquarters.\nFinch\u00e9 il nome \"Ultra\" non venne adottato c'erano molti nomi in codice per le informazioni derivate da queste fonti, inclusi \"Boniface\". Per qualche tempo \"Ultra\" fu usato solo per le informazioni provenienti da questo canale. In seguito i tedeschi iniziarono ad usare vari cifratori di flusso (telescriventi) per il loro traffico pi\u00f9 importante; i britannici chiamarono questi dispositivi col nome in codice generico di \"FISH\". Vennero usati molti sistemi distinti, principalmente la cifratrice Lorenz SZ 40/42 (inizialmente chiamata in codice \"TUNNY\") e la \"Geheimfernschreiber\" (it.: Telescrivente segreta, nome in codice \"STURGEON\").\nAnche queste macchine vennero decifrate, in particolare \"TUNNY\", il cui segreto venne violato a fondo dai britannici. Essa venne attaccata usando il Colossus, considerato il precursore dei computer elettronici digitali programmabili. Anche se il volume dei messaggi decifrati da questo sistema era molto minore di quello proveniente da Enigma, esso rivest\u00ec un'importanza anche maggiore.\nL'importanza storica.\nF. W. Winterbotham, in \"The Ultra Secret\" (1974), cita il comandante in capo degli Alleati, Dwight Eisenhower, che descrive, alla fine della guerra, il contributo di Ultra come \"decisivo\" per la vittoria alleata della seconda guerra mondiale."}
{"id": "544713", "revid": "767487", "url": "https://it.wikipedia.org/wiki?curid=544713", "title": "Initial D", "text": " \u00e8 un manga scritto e illustrato da Shuichi Shigeno e pubblicato nel 1995 dalla K\u014ddansha, da cui sono stati tratti cinque serie televisive anime, un anime film, due OAV ed un film \"live action\". Il manga, e di conseguenza l'anime, \u00e8 stato revisionato dal pilota professionista Keiichi Tsuchiya: questo spiega l'accuratezza dei dettagli e soprattutto i tecnicismi utilizzati dai personaggi per descrivere il \"drifting\".\nIn Italia il manga \u00e8 inedito, nonostante la fallita Shin Vision ne avesse acquisito a suo tempo i diritti, mentre la serie animata \u00e8 stata parzialmente edita sempre dalla Shin Vision, che ne ha tradotte e pubblicate le prime dodici puntate.\nNel settembre 2017, \u00e8 uscito il sequel della serie, \"MF GHOST\" (MF\u30b4\u30fc\u30b9\u30c8 \"MF GHOST\"), che \u00e8 una continuazione di \"Initial D\" ed \u00e8 in corso di pubblicazione.\nTrama.\nTakumi Fujiwara, \u00e8 un diciottenne che aiuta suo padre Bunta nella gestione di un negozio di tofu nella citt\u00e0 di Shibukawa. Fin da quando era minorenne il padre lo mandava di mattina molto presto a consegnare il tofu ad un hotel nei pressi del lago sul monte Akina (nome dato nel manga al monte che nella realt\u00e0 si chiama Haruna) a bordo dell'auto di famiglia, una Toyota Sprinter Trueno AE86 \"panda\" bicolore bianca-nera.\nPer far evolvere la tecnica di guida del figlio, Bunta lo obbliga a fare le consegne tenendo sul cruscotto un bicchiere con dell'acqua e gli spiega che non dovr\u00e0 versarne neppure una goccia: \u00e8 un modo per obbligarlo ad un pilotaggio fluido e senza movimenti violenti che potrebbero danneggiare il tofu nel bagagliaio dell'auto. Takumi, che vuole fare le consegne mettendoci il minor tempo possibile per tornare a casa a dormire, \u00e8 quindi obbligato a usare e perfezionare in modo maniacale la tecnica di guida del drift per ridurre i tempi di percorrenza sulla tortuosa strada di montagna che porta all'hotel.\nCome risultato di questo suo severissimo \"allenamento\" quotidiano, Takumi (che inizialmente non \u00e8 nemmeno appassionato di auto) diventa inconsapevolmente un pilota esperto nel drift e capace di guidare con abilit\u00e0 su qualsiasi strada di montagna e con qualunque condizione climatica. Quando inizia a lavorare part-time per un distributore di benzina con il compagno di scuola Itsuki Takeuchi viene in contatto con il mondo degli appassionati di auto e delle gare clandestine sui passi di montagna, cosa che lo porter\u00e0 a mostrare le sue capacit\u00e0 e a diventare un vero e proprio punto di riferimento tra i partecipanti.\nGli anime.\nLe serie animate sono cos\u00ec suddivise:\nColonna sonora.\nUna particolarit\u00e0 di questo anime \u00e8 la colonna sonora, composta interamente da artisti italiani e formata da canzoni Eurobeat, un genere derivato dalle canzoni Italo disco degli anni '80 e Eurodance dei primi anni '90 e diffuse in Europa, in particolare in Italia. Le canzoni della colonna sonora sono diventate celebri al punto che con il termine \"Eurobeat\" si \u00e8 passato a indicare tutte le canzoni Eurodance diffuse in Giappone.\nI disegni.\nInizialmente il comparto grafico presenta una grossa differenza visuale tra la rappresentazione delle gare (tridimensionali, riprodotte con una CG mediamente dettagliata) e il resto (bimensionale e con uno stile nettamente diverso). Con il susseguirsi delle serie la situazione migliora notevolmente, il disegno migliora molto di qualit\u00e0 e cos\u00ec anche la CG in modo da trovare una migliore armonia.\nFin dall'inizio colpisce molto la qualit\u00e0 grafica delle auto, che sono riprodotte con attenzione ai dettagli grafici e tecnici, e la spettacolarit\u00e0 delle gare. Durante la serie appaiono molte auto giapponesi di marche e categorie differenti; la vettura del protagonista, Takumi Fujiwara, \u00e8 una Toyota Sprinter Trueno AE86, vettura molto popolare in Giappone negli anni ottanta per via della sua leggerezza e del perfetto bilanciamento.\nLa AE86 (detta anche Hachiroku che significa \"8-6\" in giapponese) \u00e8 molto adatta alla tecnica del drifting (guida in derapata) su cui la serie animata \u00e8 incentrata. Molto coinvolgenti si rivelano anche le musiche, sia per le sigle di apertura e chiusura, sia per la colonna sonora composta da canzoni di genere eurobeat, di produzione italiana.\nLe auto.\nLista delle auto presenti: \nAdattamento italiano.\nIn Italia \u00e8 stato presentato su MTV il primo episodio durante l'Anime Week del 2005, mentre su Sky \u00e8 stato trasmesso solo il \"live action\", ora anche disponibile in DVD. Sono stati inoltre pubblicati dalla Shin Vision 3 DVD con le prime 12 puntate (4 puntate ciascuno) della serie First Stage, unici episodi sinora doppiati in Italiano; la Shin Vision deteneva i diritti della serie ma \u00e8 poi fallita.\nVideogiochi.\nIn Giappone sono usciti vari videogiochi, il primo dal titolo \"Initial D\" per Sega Saturn del 1998, altre versioni anche per PlayStation, uno per PlayStation 2 di nome \"Initial D Special Stage\", uno per PSP di nome \"Initial D Street Stage\" e l'altro per PlayStation 3 \"Initial D Extreme Stage\". Il gioco \u00e8 in stile guida arcade, infatti era uscito prima nelle sale giochi come gioco arcade e dopo fu effettuato il porting su console."}
{"id": "544715", "revid": "122770720", "url": "https://it.wikipedia.org/wiki?curid=544715", "title": "Etnoveterinaria", "text": "L'etnoveterinaria si occupa dello studio di pratiche veterinarie tradizionali, messe in opera da societ\u00e0 tradizionali. \nNelle societ\u00e0 rurali occidentali, l'etnoveterinaria si occupa sia della percezione popolare della salute animale e della sua prevenzione, sia dei suoi metodi diagnostici e di cura tradizionali.\nLe conoscenze etnoveterinarie sono spesso rappresentate da un \"corpus\" notevole di conoscenze dell'etnobotanica, per ci\u00f2 che concerne ad esempio la scelta e la somministrazione tradizionale di:\nL'orizzonte dell'etnoeveterinaria va in ogni caso ben oltre quello dell'etnobotanica e si incentra su tutta quella complessa rete di conoscenze popolari inerenti all'intero \"management\" della salute animale."}
{"id": "544750", "revid": "1543377", "url": "https://it.wikipedia.org/wiki?curid=544750", "title": "Kzinti", "text": "Gli Kzinti (singolare: \"kzin\") sono una razza aliena inventata da Larry Niven all'interno dell'universo immaginario noto come Spazio conosciuto. Furono introdotti nel racconto \"The Man-Kzin wars\", cui seguirono diversi altri.\nCaratteristiche.\nGli Kzinti sono derivati dall'evoluzione intelligente da una proto-specie felina, allo stesso modo in cui gli esseri umani derivano dai primati."}
{"id": "544753", "revid": "17654", "url": "https://it.wikipedia.org/wiki?curid=544753", "title": "Guglielmo il Buono", "text": ""}
{"id": "544770", "revid": "1632387", "url": "https://it.wikipedia.org/wiki?curid=544770", "title": "Ben Pastor", "text": "Biografia.\nLaureata in Lettere con indirizzo archeologico presso l'universit\u00e0 La Sapienza di Roma, subito dopo aver terminato gli studi si trasferisce negli Stati Uniti. Acquisita la cittadinanza statunitense senza rinunciare a quella italiana, sposa un ufficiale dell'aviazione militare di lontane origini basche da cui mutua legalmente il cognome Pastor, compie una rapida gavetta accademica e diventa docente di Scienze Sociali presso numerose Universit\u00e0 (Ohio, Illinois, Vermont). Nel contempo, accanto a un'intensa attivit\u00e0 saggistica e didattica in un raggio di interessi che spazia da Federico Garc\u00eda Lorca agli studi sulla \"mente genocidiale\", dall'etnomusicologia al femminismo in letteratura, dall'archeologia greca e latina alla storia dell'emigrazione italiana in Vermont, si cimenta nel giallo storico scrivendo decine di racconti per le principali riviste di letteratura poliziesca, in particolare \"Alfred Hitchcock's Magazine\", \"The Strand Magazine\" e \"Ellery Queen's\" \"Mystery\" \"Magazine\".\nParallelamente si impegna nella narrativa di stampo sovrannaturale, nella fattispecie in \"ghost stories\", storie di fantasmi, con una serie di novelle che riscuotono il plauso di critici e appassionati al punto da essere pubblicate numerose volte su antologie di settore. Tra queste incursioni nelle storie di fantasmi, ci sono i racconti lunghi \"Remedios and the Men\" e soprattutto \"Achille's Grave,\" ospitato nella raccolta \"Ghost Writing\" assieme a contributi, tra gli altri, di John Updike e Peter Straub. In queste opere gi\u00e0 compaiono con chiarezza due dei temi portanti della futura narrativa della Pastor: l'amore per l'antichit\u00e0 classica e la dolente disamina della condizione esistenziale dell'uomo in guerra.\nNel 2000 pubblica negli USA \"Lumen\", il primo romanzo poliziesco della serie di Martin Bora, tormentato ufficiale-investigatore tedesco ispirato alla figura di Claus von Stauffenberg, l'attentatore di Hitler nel 1944. Il buon esito di \"Lumen\" spinge l'autrice a scrivere ulteriori seguiti che vengono tradotti e pubblicati in Canada, Spagna, Portogallo, Italia, Francia, Regno Unito, Paesi Bassi, Germania, Croazia, Grecia e Brasile. Escono cos\u00ec \"Luna Bugiarda\", \"Kaputt Mundi\", \"La canzone del cavaliere\", \"Il morto in piazza\", \"La Venere di Sal\u00f2\", \"La Morte, il Diavolo e Martin Bora\", \"Il signore delle cento ossa,\" \"Il cielo di stagno\" e molti altri. \nFuori dalla serie di Martin Bora scrive \"I misteri di Praga\" e \"La camera dello scirocco\" che insieme costituiscono un dittico narrativo dove l'autrice, attraverso un composito intreccio giallo ambientato alla vigilia della Prima guerra mondiale, rivisita i personaggi e le atmosfere della Praga magica di Franz Kafka e di Joseph Roth. Inoltre scrive \"Il ladro d'acqua\", \"La Voce del fuoco\", \"Le Vergini di Pietra\" e \"La traccia del vento\", primi quattro thriller di una serie ambientata nel IV secolo d.C., pubblicata negli USA, in Canada, Italia, Spagna, Polonia, Repubblica Ceca, Ungheria e Brasile, con protagonista uno storico-detective realmente esistito: Elio Sparziano (\"Aelius Spartianus\"), nome forse fittizio dietro cui si nasconde uno dei compilatori dell'Historia Augusta.\nSecondo i critici la narrativa di Ben Pastor si caratterizza per un taglio profondamente influenzato dal postmodernismo, dove le regole classiche del mystery si incontrano e si contaminano con quelle del romanzo storico e del racconto di introspezione psicologica. D'altro canto quello della Pastor \u00e8 uno stile letterario estremamente sofisticato e articolato frutto, forse, della passione dell'autrice per scrittori quali Herman Melville, Yukio Mishima, Joseph Roth, Toni Morrison, Nikos Kazantzakis e Georges Simenon: influenze che Ben Pastor non ha mai negato, accanto a quelle mutuate da Raymond Chandler, da Hans Hellmut Kirst e dai grandi maestri della letteratura gialla.\nLa situazione editoriale.\nNata in Italia e trasferitasi negli Stati Uniti ormai da molti anni, Ben Pastor \u00e8 perfettamente bilingue. Nel momento in cui scrive i suoi romanzi preferisce per\u00f2 usare l'inglese, diventato sua lingua d'uso quotidiano, nella vita e nel lavoro. Le varie edizioni dei libri sono poi affidate a traduttori professionisti e questo, per volont\u00e0 della stessa autrice, avviene anche con le versioni italiane da lei rivedute, ma non effettivamente realizzate.Alcuni romanzi rimangono ancora inediti negli Stati Uniti e di essi esistono soltanto le edizioni europee; in altri casi i romanzi sono stati pubblicati negli USA solo in un secondo tempo: pertanto, malgrado l'originale composizione in lingua inglese e l'esistenza di titoli ugualmente in inglese, accade spesso che le prime edizioni dei romanzi di Ben Pastor non siano statunitensi. Non di rado l'edizione primaria \u00e8 italiana dato che nel nostro Paese, seppure presso diversi editori, l'opera romanzesca di Ben Pastor viene abitualmente pubblicata con tempestivit\u00e0.\nPremi europei.\n2008 Vincitrice della quarta edizione del \"Premio International de N\u00f2vela Historica Ciudad de Zaragoza\" (Spagna) con il romanzo \"Conspiratio. El caso del ladr\u00f2n de agua\".\n2018 Vincitrice della quarantacinquesima edizione del \"Premio internazionale Flaiano\" per la letteratura"}
{"id": "544774", "revid": "2221770", "url": "https://it.wikipedia.org/wiki?curid=544774", "title": "Ivan Juri\u0107", "text": "Caratteristiche tecniche.\nGiocatore.\nEra un interno di centrocampo dotato di grande aggressivit\u00e0, oltre che di buona visione di gioco.\nAllenatore.\nGioca con la difesa a 3 schierando sia gli esterni d'attacco (3-4-3) che i trequartisti (3-4-1-2 o 3-4-2-1), le sue squadre sono molto aggressive, fanno pressing alto (in particolare la prima punta sui difensori centrali) e adottano le marcature a uomo. In pi\u00f9 sono votate all'attacco con gli esterni di centrocampo che spingono molto in fase offensiva, e sanno anche muoversi senza palla, oltre a lavorare molto anche in fase difensiva. Il suo modo di giocare \u00e8 stato influenzato da quello di Gian Piero Gasperini, di cui \u00e8 stato giocatore e vice al Genoa.\nCarriera.\nGiocatore.\nClub.\nJuric ha esordito nell'Hajduk Spalato nel 1994 e vi \u00e8 rimasto fino all'estate 1997 totalizzando 49 presenze e 8 reti.\nNel 1997 viene acquistato dal Siviglia dove resta fino al novembre 2000, per un totale di 89 presenze e 12 reti.\nViene ingaggiato in seguito dall'Albacete (20 presenze e una rete) e poi nel 2001 dal . Resta 5 anni in questa squadra (152 presenze complessive e 9 reti).\n\u00c8 stato acquistato dal Genoa nel campionato 2006-2007 sotto consiglio del tecnico Gian Piero Gasperini che lo aveva conosciuto ed apprezzato a Crotone. Al Genoa ha disputato quattro campionati, segna la sua unica rete con la maglia del Grifone in Genoa-Juventus (1-1). Contribuisce al ritorno del club in Serie A dopo 12 anni. Debutta in massima serie alla prima occasione utile il 26 agosto 2007 nella sconfitta per 0-3 contro il Milan. Dopo essere stato titolare nei primi 2 anni in A, nella sua ultima stagione gioca solo 19 partite anche a causa di problemi fisici.\nGiocatore tra i pi\u00f9 apprezzati dalla tifoseria rossoblu, noto anche per il suo \"look\" piratesco e per la passione per la musica death metal, il 14 giugno 2010 rilascia al giornale Il Secolo XIX un'intervista in cui annuncia il suo ritiro dal calcio giocato.\nCon le squadre italiane ha totalizzato 259 presenze (86 in Serie A, 124 in Serie B e 49 in C).\nNazionale.\nPur avendo giocato in quasi tutte le rappresentative giovanili croate, \u00e8 stato convocato ed ha fatto il suo esordio in Nazionale maggiore soltanto a 33 anni per l'amichevole vinta in casa della Romania l'11 febbraio 2009. Successivamente, nello stesso anno, ha collezionato altre quattro presenze nel girone di qualificazione ai Mondiali del 2010.\nAllenatore.\nNel maggio 2010 ha partecipato al corso allenatori e dal 7 luglio \u00e8 entrato a far parte dei quadri tecnici della squadra Primavera del Genoa guidata da Sidio Corradi.\nNell'estate del 2011 ha seguito il corso per allenatori di seconda categoria presso il Centro Tecnico Federale di Coverciano e ha superato l'esame il 18 luglio.\nGli inizi.\nIl 5 luglio 2011 entra a far parte dello staff tecnico dell' su richiamo di Gian Piero Gasperini, come assistente tecnico, fino all'esonero del tecnico il 21 settembre 2011, restando comunque sotto contratto con l'Inter.\nIl contratto coi nerazzurri viene sciolto quando il 16 settembre 2012 Gasperini diventa l'allenatore del , in modo tale che Juri\u0107 diventi il vice allenatore della squadra siciliana. Viene esonerato insieme a Gasperini il 4 febbraio 2013.\nIl 25 febbraio Gasperini viene richiamato e l'11 marzo riviene esonerato.\nIl 10 dicembre 2012 Juric inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro e dal 2013 esce dallo staff di Gasperini.\nIl 23 settembre 2013 subentra a Stefano Eranio alla guida della formazione Primavera del portando la squadra ad un 11\u00ba posto finale in campionato.\nMantova e Crotone.\nIl 17 giugno 2014 diventa l'allenatore del portandolo ai sedicesimi della Coppa Italia Lega Pro e ad un 12\u00ba posto in Lega Pro.\nIl 9 giugno 2015 torna da allenatore al in Serie B firmando un contratto biennale. Il 29 aprile 2016, dopo il pareggio per 1-1 in casa del , porta il ad una storica promozione in Serie A.\nGenoa.\nIl 28 giugno 2016 torna al Genoa, stavolta come allenatore della prima squadra. Dopo un buon girone d'andata, in cui spiccano le vittorie interne rispettivamente per 3-0 e per 3-1 contro il Milan e la Juventus, nelle sue ultime dieci partite ottiene solamente due punti e il 19 febbraio 2017, in seguito alla sconfitta per 5-0 contro il Pescara ultimo in classifica e con la squadra al 16\u00ba posto, viene sollevato dall'incarico e sostituito da Andrea Mandorlini.\nIl 10 aprile 2017 \u00e8 richiamato sulla panchina rossobl\u00f9 in sostituzione di Mandorlini. Riesce a centrare la salvezza con una giornata d'anticipo a seguito del successo per 2-1 contro il Torino.\nConfermato per la stagione successiva, \u00e8 nuovamente esonerato il 5 novembre 2017, dopo la sconfitta per 2-0 nel derby della lanterna, con la squadra al penultimo posto in classifica e con soli 6 punti raccolti in 12 giornate. \u00c8 sostituito da Davide Ballardini.\nIl 9 ottobre 2018, quasi un anno dopo, Ballardini viene esonerato e Juri\u0107 viene richiamato al Genoa, che si trova a met\u00e0 classifica con 12 punti e con una partita da recuperare (successivamente persa nei minuti di recupero per 2-1 contro il Milan a San Siro). Il 21 ottobre, al debutto, pareggia per 1-1 all'Allianz Stadium di Torino contro la capolista , fermandola cos\u00ec dopo 8 vittorie di fila. Nelle successive sei giornate di campionato, per\u00f2, la squadra ottiene solo due punti, frutto di due pareggi. Il tecnico croato \u00e8 sollevato dall'incarico il successivo 7 dicembre, all'indomani della sconfitta interna contro la dopo i tiri di rigore al quarto turno di Coppa Italia. \u00c8 sostituito da Cesare Prandelli sulla panchina del club ligure.\nVerona.\nIl 14 giugno 2019 firma un contratto annuale con il neopromosso in Serie A.\nDopo la complicata esperienza al Genoa, a Verona riesce a trovare la piazza adatta a lui. La sua squadra dimostra di avere un'identit\u00e0 e un gioco ben preciso molto simile a quello del suo maestro Gian Piero Gasperini; la sua squadra si toglie diverse soddisfazioni al ritorno in Serie A dimostrando di essere difficile da affrontare per ogni compagine del massimo campionato. Tra i migliori risultati spiccano il pareggio a Milano con il Milan e a Roma con la Lazio, la vittoria in casa in rimonta contro la Juventus per 2-1 e i pareggi in casa con Inter e Atalanta. Chiude il campionato al nono posto.\nIl 22 luglio 2020 firma un contratto triennale con il Verona.\nAlla sua seconda stagione sulla panchina degli scaligeri dimostra di aver mantenuto l'identit\u00e0 dell'anno passato nonostante la perdita di numerosi titolari dell'anno precedente come Amrabat, Kumbulla, Rrahmani, Verre e Pessina tra gli altri. Nel girone d'andata ipoteca la salvezza ottenendo 30 punti. Alla prima di campionato vince a tavolino contro la Roma per 3-0 (sul campo era finita 0-0). A quel risultato d\u00e0 seguito il 25 ottobre pareggia a Torino con la Juventus (erano 32 anni che il Verona non pareggiava a Torino), l'8 novembre pareggia anche a Milano con il Milan primo in classifica e il 28 novembre vince 0-2 in casa dell'Atalanta. Successivamente, nel girone d'andata, vince anche in casa della (1-2, era da 35 anni che i gialloblu non vincevano in casa dei biancocelesti) e contro il (3-1). Nel girone di ritorno, a salvezza raggiunta, la squadra ottiene risultati negativi e 15 punti, terminando il campionato al decimo posto con 45 punti. Tra i risultati di prestigio il pareggio 1-1 contro la e l'1-1 con il Napoli nell'ultima giornata di campionato. Il 28 maggio 2021 rescinde il proprio contratto con la societ\u00e0 scaligera.\nTorino.\nIl 28 maggio 2021 sigla un accordo triennale con il .\nStatistiche.\nStatistiche da allenatore.\n\"Statistiche aggiornate al 27 febbraio 2022\""}
{"id": "544783", "revid": "1226", "url": "https://it.wikipedia.org/wiki?curid=544783", "title": "Burattinai di Pierson", "text": ""}
{"id": "544791", "revid": "1305772", "url": "https://it.wikipedia.org/wiki?curid=544791", "title": "Remixes 81-04", "text": "Remixes 81-04 \u00e8 una raccolta dei Depeche Mode pubblicata nel 2004.\nDescrizione.\nComprende le pi\u00f9 famose hit della band remixate negli anni dai pi\u00f9 famosi DJ e remixers, tra le quali \"Enjoy the Silence\" e \"Personal Jesus\", remixate per l'occasione. Sono state distribuite sul mercato tre versioni della raccolta: la prima \u00e8 costituita da due CD, mentre la seconda comprende tre cd (versione deluxe 2\u00a0cd + 1 bonus). La terza versione con solo un cd, comprende una selezione proveniente dai 3\u00a0cd. Durante la promozione della raccolta, venne lanciato un sito dal quale si potevano scaricare ulteriori tracce."}
{"id": "544796", "revid": "1305772", "url": "https://it.wikipedia.org/wiki?curid=544796", "title": "Exciter (album)", "text": "Exciter \u00e8 il decimo album in studio dei Depeche Mode, pubblicato il 14 maggio del 2001.\nLa pianta che compare sulla copertina dell'album \u00e8 parte del genere Agave, utilizzata per la produzione di tequila.\nTour promozionale.\nPer promuovere l'album, il gruppo intraprese l'Exciter Tour, partito il 4 giugno 2001 dal Roxy di Los Angeles, e conclusosi il 5 novembre dello stesso anno alla Maimarkthalle di Mannheim."}
{"id": "544800", "revid": "1305772", "url": "https://it.wikipedia.org/wiki?curid=544800", "title": "The Singles 86-98", "text": "The Singles 86&gt;98 \u00e8 un Greatest Hits del gruppo musicale synth pop britannico Depeche Mode pubblicata nel 1998.\nDescrizione.\n\u00c8 il seguito della raccolta \"The Singles 81-85\" e contiene i singoli estratti dagli album \"Black Celebration\" (1986), \"Music for the Masses\" (1987), \"Violator\" (1990), \"Songs of Faith and Devotion\" (1993) e \"Ultra\" (1997) pi\u00f9 l'inedito \"Only When I Lose Myself\". \u00c8 inoltre presente la versione dal vivo di \"Everything Counts\" tratta dall'album live \"101\" (1989).\nOltre al doppio CD, in quello stesso 1998 usc\u00ec anche un'ulteriore raccolta di videoclip del gruppo con il titolo di \"The Videos 86&gt;98\", che non \u00e8 altro che la versione video del CD audio.\nTracce.\nTutti i brani sono scritti da Martin Lee Gore. Dave Gahan canta in tutte le canzoni tranne \"Home\" ed \"A Question of Lust\" in cui canta Martin Lee Gore.\nRiconoscimenti.\n\"Blender Magazine\" - \"500 CDs You Must Own\"\nTour promozionale.\nPer promuovere la raccolta, il gruppo intraprese il Singles Tour, partito il 2 settembre 1998 dal T\u00e4htvere Puhkepark di Tartu, e conclusosi il 22 dicembre dello stesso anno all'Arrowhead Pond di Anaheim. Per quanto riguarda l'Italia, il tour fece tappa nelle seguenti date:"}
{"id": "544802", "revid": "122328506", "url": "https://it.wikipedia.org/wiki?curid=544802", "title": "Donato d'Arezzo", "text": "Agiografia.\nNotizie della sua vita sono riportate nel \"Martirologio Geronimiano\" (risalente al V secolo), in una \"Passio Donati\" del VI secolo, in varie altre \"Passiones\", agiografie di origine medievale, , e nella \"Cronaca dei custodi\", documento dell'XI secolo.\nNacque probabilmente ad Arezzo ma, secondo alcune fonti, potrebbe essere stato originario di Nicomedia o di Roma. Divenne prete mentre vescovo di Arezzo era Satiro.\nLa sua opera di evangelizzazione fu molto proficua. Consacrato vescovo dal papa, succedette a Satiro nella guida della Chiesa aretina e continu\u00f2 nella sua opera pastorale, coadiuvato dal diacono Antimo.\nLe notizie di origine pi\u00f9 antica non parlano di un suo martirio e gli viene attribuito il titolo di vescovo e confessore.\nPi\u00f9 tardi gli venne attribuito un martirio, inflittogli dal prefetto di Arezzo, Quadraziano, mediante decapitazione. Il martirio sarebbe avvenuto secondo alcuni sotto l'imperatore Giuliano, nel 362. Secondo altri sarebbe avvenuto addirittura nel 304, sotto Diocleziano. Il giorno in cui, secondo la tradizione, avvenne la sua morte, \u00e8 il 7 agosto.\nCulto.\nIl vescovo Gelasio, suo successore, fece costruire una \"memoria\" nel luogo della sua tomba, nel colle del Pionta, dove poi sarebbe sorta la prima cattedrale di Arezzo.\nIl corpo di san Donato \u00e8 conservato e venerato nella Cattedrale di Arezzo, nell'arca di San Donato, capolavoro della scultura trecentesca, mentre la reliquia della testa \u00e8 conservata in un prezioso reliquiario anch'esso trecentesco nella Pieve di Arezzo.\nLa commemorazione liturgica ricorre il 7 agosto.\n\u00c8 considerato protettore degli epilettici, perch\u00e9 gli \u00e8 attribuita la guarigione miracolosa di un bambino da questa malattia.\nTra i miracoli che la leggenda devozionale gli attribuisce, il pi\u00f9 famoso \u00e8 quello del calice, per via del quale sarebbe stato condannato al martirio: durante la celebrazione della messa entrarono nel tempio dei pagani che con violenza mandarono in frantumi il calice di vetro, di cui Donato raccolse i cocci e li rimise insieme, ma ne mancava uno. Noncurante di ci\u00f2, vi avrebbe versato del vino servendolo ai fedeli senza che ne cadesse dal fondo. Dallo stupore, 79 pagani si sarebbero convertiti al Cristianesimo. Dopo un mese, fu arrestato e ucciso.\nReliquie.\nNel 1384, il capitano di ventura francese Enguerrand de Coucy espugn\u00f2 e depred\u00f2 Arezzo. Poi valic\u00f2 l'Appennino, recando con s\u00e9, tra l'altro, la preziosa reliquia della testa di san Donato, patrono di Arezzo. Alla sua venuta a Forl\u00ec, Sinibaldo Ordelaffi, il Signore di quella citt\u00e0, riscatt\u00f2 la reliquia, che tenne con grande venerazione fino a che essa fu restituita agli aretini.\nPatronati.\n\u00c8 venerato come santo patrono in molti comuni italiani. Culti locali del santo taumaturgo, pellegrinaggi e feste patronali tradizionali furono documentati per fra altro dallo storico Guglielmo L\u00fctzenkirchen e dall'antropologo Thomas Hauschild."}
{"id": "544804", "revid": "124803992", "url": "https://it.wikipedia.org/wiki?curid=544804", "title": "Cattedra", "text": "Cattedra \u00e8 un sostantivo che ha assunto vari significati per lo pi\u00f9 legati all'esercizio di una funzione di insegnamento e guida.\nEtimologia.\nIl termine deriva dal greco \"\u03ba\u03b1\u03b8\u03ad\u03b4\u03c1\u03b1\" (leggi \"cath\u00e8dra\") attraverso il latino \"cath\u0115dra\" (leggi \"c\u00e0thedra\"), col significato di \"luogo su cui ci si siede\", cio\u00e8 \"seggio\", in riferimento ad una sedia con spalliera e senza braccioli tipicamente utilizzata dai filosofi per tenere le loro lezioni.\nIl significato originario di sedia resta in parole regionali derivate dal latino, come la \"cadrega\" lombarda, la \"carega\" veneta, la \"cjadree\" friulana, o \"sa cadrea\" sarda.\nCattedra vescovile.\nNelle Chiese cristiane la cattedra \u00e8 il trono sul quale siede il vescovo ed \u00e8 il simbolo della sua potest\u00e0 e della responsabilit\u00e0. Da quel luogo infatti il Vescovo presiede l'assemblea liturgica e spiega le Sacre Scritture, rappresentando Cristo stesso.\nIn senso pi\u00f9 ampio \"cattedra\" indica la funzione di insegnamento del vescovo e del papa; da questo significato di cattedra viene l'espressione latina \"Ex cathedra\", per indicare l'infallibilit\u00e0 pontificia, quando parla come \"dottore universale.\"\nEssa era posta fin dall'epoca paleocristiana nel mezzo dell'abside delle basiliche, in fondo all'area riservata ai presb\u00ecteri, detta presbiterio; la sua posizione corrispondeva a quella del \"praetor\" o del \"quaestor\" nelle basiliche civili romane, ed era affiancata dai banchi ove stavano i sacerdoti che assistevano il vescovo, corrispondenti ai posti degli assessori nella basilica civile; detti banchi formavano insieme alla cattedra una struttura detta \"synthronon\".\nLa chiesa sede della cattedra \u00e8 la chiesa madre della diocesi, che dal nome cattedra assunse il nome di cattedrale, intesa come la chiesa che contiene la cattedra vescovile.\nCattedra universitaria.\nCon la nascita delle universit\u00e0 nel medioevo, i seggi dai quali i professori insegnavano agli scolari erano le \u201ccattedre\u201d, come per i vescovi ed i religiosi.\nLa cattedra era in una posizione elevata rispetto ai banchi degli studenti al fine di fornire all'insegnante una migliore visione d'insieme della classe, che spesso all'epoca era relativamente grande; per questo spesso veniva utilizzata una piattaforma.\nNel XIX secolo il significato era gi\u00e0 ormai traslato agli incarichi didattici dei professori. Tutt'oggi resta in uso questa accezione, anche per docenti non universitari, legata all'insegnamento di una particolare materia (es: \"Cattedra di diritto privato\").\nL'artista Hermann Bigelmayr ha costruito una scultura che si basa sul gioco di parole tra sedia e cattedra, di fronte alla Biblioteca dell'Universit\u00e0 di Weimar, una grande scultura di plasica intitolata \"Lehrstuhl\u00a0\u2013 leerer Stuhl\" (\"Cattedra - sedia vuota\"): l'opera d'arte di 20 tonnellate fa accenno all'universit\u00e0 come istituto di insegnamento da una parte, ed al posto a sedere della sedia, comune nelle sale di lettura e nelle biblioteche.\nLa cattedra moderna come \"scrivania\".\nIl termine di \"cattedra\" dell'insegnante, che semmai sarebbe dovuto applicarsi alla sua sedia, pass\u00f2 poi ad indicare l'arredo pi\u00f9 tipico che separa il docente dagli alunni: una scrivania o tavolo, pi\u00f9 grande dei banchi degli studenti, dal quale vengono impartite le lezioni.\nPer garantire l'ascolto e la visione del docente, la cattedra \u00e8 di solito collocata in posizione opposta ai banchi, rivolta verso questi ultimi, e si pu\u00f2 trovare rialzata su una predella."}
{"id": "544806", "revid": "729019", "url": "https://it.wikipedia.org/wiki?curid=544806", "title": "Emilio Casalini (partigiano)", "text": "Biografia.\nSoprannominato \"Cini\", fu attivo come comandante del 5\u00ba distaccamento della 3\u00aa Brigata Garibaldi \"Liguria\". E proprio con quel gruppo di partigiani, Casalini scrisse nel 1944 il testo di \"Siamo i ribelli della montagna\" (poi arrangiata da Angelo Rossi) presso la cascina Grilla, sul Monte Tobbio (Appennino ligure).\nIl suo campo d'azione era localizzato nei pressi di Voltaggio, una zona che nell'aprile 1944 fu colpita da un rastrellamento dei nazifascisti. Tra il 6 e il 7 aprile, Casalini e i suoi uomini (circa 80, pi\u00f9 altri partigiani del luogo unitisi al gruppo) provarono a sfuggire al tentativo di cattura messo in atto dai tedeschi, che avevano accerchiato la zona dei Laghi del Gorzente e iniziato il rastrellamento alla Benedicta. L'operazione non and\u00f2 a buon fine: di notte, nella zona del Passo Mezzano, restarono uccisi 18 partigiani; altri vennero fucilati poche ore pi\u00f9 tardi. Casalini fu invece catturato e condotto presso il seminario di Voltaggio, dove i nazisti avevano istituito un tribunale speciale per prigionieri e renitenti; qui fu giudicato e condannato a morte insieme ad altri 15 partigiani.\nAl tribunale che lo giudic\u00f2 colpevole, dichiar\u00f2: \"Sono un ufficiale della scuola italiana e non sar\u00e0 mai che io mi arrenda al nemico\"."}
{"id": "544809", "revid": "61024", "url": "https://it.wikipedia.org/wiki?curid=544809", "title": "Costantino Laskaris", "text": ""}
{"id": "544810", "revid": "1149807", "url": "https://it.wikipedia.org/wiki?curid=544810", "title": "N. Brio", "text": ""}
{"id": "544814", "revid": "1186766", "url": "https://it.wikipedia.org/wiki?curid=544814", "title": "Bastilla", "text": ""}
{"id": "544823", "revid": "212348", "url": "https://it.wikipedia.org/wiki?curid=544823", "title": "USS Challenger NCC-71099", "text": ""}
{"id": "544826", "revid": "767487", "url": "https://it.wikipedia.org/wiki?curid=544826", "title": "Festival d'Avanguardia della Musica e Nuove Tendenze", "text": ""}
{"id": "544832", "revid": "3115", "url": "https://it.wikipedia.org/wiki?curid=544832", "title": "Dottrina Mitterrand", "text": "La dottrina Mitterrand \u00e8 stata una politica relativa al diritto di asilo in Francia enunciata dall'omonimo presidente socialista francese in un discorso al \"Palais des Sports\" di Rennes il 1\u00ba febbraio 1985.\nStoria.\nLa dottrina prende il nome del presidente socialista francese Fran\u00e7ois Mitterrand ed era diretta a non concedere l'estradizione a persone imputate o condannate, in particolare italiani, ricercati per \"\u00abatti di natura violenta ma d'ispirazione politica\u00bb\", contro qualunque Stato, purch\u00e9 non diretti contro lo Stato francese, qualora i loro autori avessero rinunciato a ogni forma di violenza politica, concedendo di fatto un diritto d'asilo a ricercati stranieri che in quel periodo si rifugiarono in Francia. \nSostanzialmente, il consiglio dei ministri francese il 10 novembre 1982, in tema di diritto di asilo, aveva gi\u00e0 adottato un'analoga linea di prassi, ancor prima dell'enunciazione della dottrina Mitterrand del 1985: \"\u00abNon sar\u00e0 tenuto conto della natura politica dell'infrazione, l'estradizione sar\u00e0 concessa in linea di principio nei casi in cui siano stati commessi\" [...] \"\u00abatti criminali (rapimento di ostaggi, omicidi, violenze che abbiano provocato ferite gravi o la morte, ecc.) di natura tale che il fine politico addotto sia insufficiente a giustificare il ricorso a mezzi inaccettabili\u00bb\".\nL'enunciazione della dottrina.\nMitterrand ha definito la sua dottrina durante un discorso al \"Palais des Sports\" di Rennes il 1\u00ba febbraio 1985. Mitterrand tuttavia escludeva da questa tutela coloro che avevano commesso un \"terrorismo sanguinario, attivo, reale\".\nNel suo discorso, Mitterrand dichiarava:\n\"\u00abOui, j'ai d\u00e9cid\u00e9 l'extradition, sans le moindre remords, d'un certain nombre d'hommes accus\u00e9s d'avoir commis des crimes. Je n'en fais pas une politique. Le droit d'asile, d\u00e8s lors qu'il est un contrat entre celui qui en b\u00e9n\u00e9ficie et la France qui l'accueille, sera toujours et a toujours \u00e9t\u00e9 respect\u00e9; il n'\u00e9tait d'ailleurs pas demand\u00e9, dans la circonstance, en temps utile. Je refuse de consid\u00e9rer a priori comme terroristes actifs et dangereux des hommes qui sont venus, particuli\u00e8rement d'Italie, longtemps avant que j'exerce les responsabilit\u00e9s qui sont miennes, et qui venaient de s'agr\u00e9ger ici et l\u00e0, dans la banlieue parisienne, repentis... \u00e0 moiti\u00e9, tout \u00e0 fait... je n'en sais rien, mais hors du jeu. Parmi eux, sans doute une trentaine de terroristes actifs et implacables. Ce sont justement ceux qu'on ne contr\u00f4le pas, c'est-\u00e0-dire qu'on ne sait pas o\u00f9 ils sont ! On dit qu'ils sont en France ? La France est quand m\u00eame un pays \u2013\u00a0sans que je puisse pr\u00e9juger en quoi que ce soit de ce qui se passera demain\u00a0\u2013 dans lequel on a connu une trace moins sanglante qu'ailleurs, m\u00eame si elle est encore trop sanglante. Mais je dis hautement: la France est et sera solidaire de ses partenaires europ\u00e9ens, dans le respect de ses principes, de son droit: elle sera solidaire, elle refusera toute protection directe ou indirecte pour le terrorisme actif, r\u00e9el, sanglant\u00bb\".\n\"\u00abS\u00ec, ho deciso l'estradizione, senza il minimo rimorso, di un certo numero di uomini accusati d'aver commesso dei crimini. Non ne faccio una politica. Il diritto d'asilo, essendo un contratto tra chi ne gode e la Francia che l'accoglie, \u00e8 sempre stato e sempre sar\u00e0 rispettato; del resto non era stato, in questa circostanza, richiesto in tempo utile. Mi rifiuto di considerare a priori come terroristi attivi e pericolosi degli uomini che sono venuti, in particolare dall'Italia, molto tempo prima che esercitassi le prerogative che mi sono proprie, e che si erano appena ritrovati qui e l\u00e0, nella banlieu parigina, pentiti... a met\u00e0, di fatto ... non saprei, ma fuori dai giochi. Tra di loro, senza dubbio, una trentina di terroristi attivi e implacabili. Sono quelli che non controlliamo, nel senso che non sappiamo dove siano! Si dice che siano in Francia? La Francia \u00e8 comunque un paese - non potendo dire come sar\u00e0 domani - dove c'\u00e8 stata un'esperienza meno sanguinosa che altrove, anche se comunque troppo sanguinosa. Ma io dico chiaramente: la Francia \u00e8 e sar\u00e0 solidale coi suoi alleati europei, nel rispetto dei suoi principi, del suo diritto: sar\u00e0 solidale, rifiuter\u00e0 ogni protezione diretta o indiretta del terrorismo attivo, reale, sanguinario\u00bb.\"\nIl 21 aprile 1985, al 65\u00ba congresso della Lega dei diritti umani (LDH), Mitterrand dichiarava che i criminali italiani che avevano rotto con il loro passato violento ed erano fuggiti in Francia sarebbero stati protetti dall'estradizione in Italia:\n\"\u00ab(...) i rifugiati italiani che hanno preso parte in azioni terroristiche prima del 1981 (...) hanno rotto i legami con la macchina infernale a cui hanno partecipato, hanno iniziato una seconda fase della loro vita, si sono integrati nella societ\u00e0 francese (...) Ho detto al governo italiano che erano al sicuro da qualsiasi sanzione di estradizione\"\".\nLa dottrina Mitterrand \u00e8 stata \"de facto\" sconfessata nel 2002, sotto il governo di Jean-Pierre Raffarin, quando Paolo Persichetti \u00e8 stato estradato dalla Francia. Il Consiglio di Stato francese l'ha poi dichiarata priva di effetti giuridici nel 2003, al momento di concedere l'estradizione di Cesare Battisti.\nL'applicazione dal 1985 al 2002.\nLa dichiarazione politica del Presidente venne seguita dalla giustizia francese in varie occasioni, quando si \u00e8 trattato di valutare l'estradizione dei terroristi italiani di estrema sinistra o attivisti. Secondo un articolo del 2007 del \"Corriere della Sera\", Mitterrand era stato convinto dall'Abb\u00e9 Pierre a proteggere queste persone. Secondo gli avvocati di Cesare Battisti, Mitterrand aveva dato la sua parola, in consultazione con il premier italiano, Bettino Craxi.\nGli oppositori della dottrina sostenevano che ci\u00f2 che un Presidente pu\u00f2 dire durante il suo incarico non \u00e8 di per se una fonte di diritto, e che questa dottrina non aveva quindi alcun valore giuridico. I suoi fautori, da parte loro, ricordano come essa \u00e8 stata applicata fino al 2002, e ritengono che l'ex presidente avesse impegnato la Repubblica con le sue parole. \nQuesto aspetto della politica francese \u00e8 stato fortemente criticato dall\"Associazione Italiana Vittime del Terrorismo\", che nel 2008 ha espresso il suo particolare \"dolore di fronte alle conseguenze della dottrina Mitterrand e all'atteggiamento degli intellettuali francesi di sinistra\". Successivamente, il presidente Jacques Chirac dichiar\u00f2 di non opporsi alla estradizione delle persone ricercate dalla giustizia italiana.\nNel 2002 la Francia estrad\u00f2 Paolo Persichetti, un ex-membro della Brigate Rosse (BR) che insegnava sociologia all'universit\u00e0, in \"violazione\" della dottrina Mitterrand (poich\u00e9 sospettato a torto di legami con le Nuove Brigate Rosse). Tuttavia, nel 1998, la Corte d'appello di Bordeaux aveva giudicato che Sergio Tornaghi non poteva essere estradato in Italia, con la motivazione che secondo la procedura italiana non sarebbe stato organizzato un secondo processo dopo la prima condanna \"in contumacia\". \nIl progressivo abbandono.\nLe estradizioni negli anni 2000 coinvolsero non solo membri delle Brigate Rosse, ma anche altri attivisti di sinistra che erano fuggiti in Francia e restavano ricercati dalla giustizia italiana. Tra questi, Toni Negri, che alla fine scelse di tornare in Italia e di consegnarsi alle autorit\u00e0 italiane.\nNel 2004, i funzionari giudiziari francesi hanno autorizzato l'estradizione di Cesare Battisti. Nel 2005 il Consiglio di Stato ha confermato l'estradizione, segnando la fine della dottrina Mitterrand.\nL'estradizione di Marina Petrella \u00e8 stata invece negata, a causa di motivi di salute, con decisione del presidente Nicolas Sarkozy.\nDopo l'estradizione di Persichetti la dottrina fu dichiarata nulla; nonostante non fosse pi\u00f9 in vigore, dal 2003 in poi \u00e8 stata negata l'estradizione anche per altri ex terroristi e condannati (con la sola eccezione di Battisti, il quale per\u00f2 si rifugi\u00f2 in Brasile), i quali risiedono tuttora in Francia. Come motivazioni per\u00f2 sono state addotte, di volta in volta, non pi\u00f9 la dottrina Mitterrand - non pi\u00f9 riconosciuta giuridicamente - ma vari motivi di ordine diverso, da quelli di salute (Petrella, Villimburgo, Pietrostefani) al matrimonio con cittadini francesi, dalla mancata pericolosit\u00e0 del soggetto (Scalzone, Pancino) fino all'acquisizione della cittadinanza francese (Filippi) e a motivi di ordine strettamente giurisdizionale (Carfora, Cappelli). Alcuni hanno ottenuto poi la prescrizione del reato dai tribunali italiani (Scalzone).\nUn ulteriore colpo alla dottrina \u00e8 stato assestato il 28 aprile 2021, quando, nell\u2019ambito dell\u2019operazione \"Ombre rosse\", dopo il consenso dello stesso Eliseo, su richiesta dell\u2019Italia, si \u00e8 proceduto contro 10 ex terroristi italiani, gi\u00e0 condannati per atti di terrorismo commessi negli anni '70 ed '80. Di essi sette sono stati arrestati (Enzo Calvitti, Giovanni Alimonti, Roberta Cappelli, Marina Petrella e Sergio Tornaghi, delle Brigate Rosse; Giorgio Pietrostefani, di Lotta Continua; Narciso Manenti, dei Nuclei Armati contro il Potere territoriale); tre, invece, sono sfuggiti all'arresto (Luigi Bergamin, Maurizio Di Marzio e Raffaele Ventura, delle Brigate Rosse). Il giorno dopo i fermati sono stati posti in libert\u00e0 vigilata.\nLa fine della \"dottrina\" nella giurisprudenza francese.\nNell'ambito del caso riguardante Cesare Battisti, il Consiglio di Stato, massimo organo giurisdizionale amministrativo e consultivo della Repubblica francese, ha negato nel 2004 ogni validit\u00e0 giuridica alla cosiddetta \"dottrina Mitterrand\":\n\"\u00abConsid\u00e9rant que, si le requ\u00e9rant invoque les d\u00e9clarations faites par le Pr\u00e9sident de la R\u00e9publique, le 20 avril 1985, lors du congr\u00e8s d'un mouvement de d\u00e9fense des droits de l'homme, au sujet du traitement par les autorit\u00e9s fran\u00e7aises des demandes d'extradition de ressortissants italiens ayant particip\u00e9 \u00e0 des actions terroristes en Italie et install\u00e9s depuis de nombreuses ann\u00e9es en France, ces propos, qui doivent, au demeurant, \u00eatre rapproch\u00e9s de ceux tenus \u00e0 plusieurs reprises par la m\u00eame autorit\u00e9 sur le m\u00eame sujet, qui r\u00e9servaient le cas des personnes reconnues coupables dans leur pays, comme le requ\u00e9rant, de crimes de sang, sont, en eux-m\u00eames, d\u00e9pourvus d'effet juridique ; qu'il en va \u00e9galement ainsi de la lettre du Premier ministre adress\u00e9e, le 4 mars 1998, aux d\u00e9fenseurs de ces ressortissants...\u00bb.\"\n\"\u00abConsiderando che, se il ricorrente invoca le dichiarazioni rilasciate dal Presidente della Repubblica il 20 aprile 1985, al congresso di un movimento di difesa dei diritti umani, in merito al trattamento da parte delle autorit\u00e0 francesi delle richieste di estradizione dei cittadini italiani coinvolti in attivit\u00e0 terroristiche in Italia e residenti da molti anni in Francia, queste parole, che devono in realt\u00e0 essere ravvicinati a quelle espresse pi\u00f9 volte dalla stessa autorit\u00e0 in materia, che si riferivano alle persone condannate nel loro paese, come il ricorrente, per crimini violenti, sono di per s\u00e9 prive di effetti giuridici; \u00e8 pertanto tale anche la lettera del Primo Ministro inviata il 4 marzo 1998 ai difensori dei ricorrenti ...\u00bb.\"\nMentre, per quanto riguarda la normativa italiana, \u00e8 interessante riportare un altro passaggio in lingua originale della sentenza della Corte di Cassazione francese, il massimo organo giurisdizionale ordinario del paese, sempre riguardo all'estradizione di Battisti. In un preciso passo della decisione si chiarisce, definitivamente, che un giudice francese non pu\u00f2 ergersi a censore della giustizia italiana, ma che soprattutto la procedura italiana era ed \u00e8 conforme agli standard europei:\n\"\u00abqu'ind\u00e9pendamment du fait qu'il n'appartient pas au juge fran\u00e7ais de s'\u00e9riger en censeur de la proc\u00e9dure pratiqu\u00e9e devant les juridictions \u00e9trang\u00e8res, il convient de souligner que le syst\u00e8me proc\u00e9dural italien est voisin de celui appliqu\u00e9 en France, qu'il est soumis aux m\u00eames r\u00e8gles conventionnelles, et sp\u00e9cialement \u00e0 celles de l'extradition et aux conditions requises pour le d\u00e9roulement d'un proc\u00e8s \u00e9quitable qui ont \u00e9galement valeur constitutionnelle en Italie\u00bb.\"\n\"\u00ab...indipendentemente dal fatto che non \u00e8 di competenza del giudice francese ergersi a censore della procedura praticata davanti alle giurisdizioni straniere, si conviene sottolineare che il sistema procedurale italiano \u00e8 vicino a quello applicato in Francia, che \u00e8 sottoposto alle medesime regole convenzionali, e specialmente a quelle sull'estradizione e alle condizioni richieste per lo svolgimento d'un processo equo che hanno ugualmente valore costituzionale in Italia\u00bb.\"\nLe motivazioni.\nLa dottrina propriamente detta venne elaborata da un gruppo di lavoro (formato da alti ufficiali di polizia, avvocati, magistrati e da consiglieri dell'Eliseo e del governo francese) che nel 1984-85 esaminarono - tra gli altri - fascicoli processuali italiani relativi a latitanti italiani rifugiatisi in Francia, in particolare il processo 7 aprile: essa non venne mai trasposta in alcun provvedimento di natura giuridica perch\u00e9 - secondo vari giuristi - si poneva in contrasto con le obbligazioni internazionali della Francia derivanti dalla vigenza di svariati trattati di cooperazione internazionale in materia penale. \nNella ricerca delle motivazioni, la stampa dell'epoca valorizz\u00f2 molto le dichiarazioni orali del circolo ristretto dei collaboratori del Presidente della Repubblica francese: solo dopo molti anni uno di essi, Jean-Pierre Mignard, ha sostenuto che nell'elaborazione della dottrina \u00abnon ci fu mai disprezzo nei confronti della vostra civilt\u00e0 giuridica\u00bb e che \u00abavevamo gi\u00e0 un fronte aperto con il terrorismo mediorientale, non potevamo controllare anche 150 italiani. Abbiamo stretto un patto: voi rinunciate a compiere qualsiasi reato e noi vi regolarizziamo\u00bb.\nNel caso di rifugiati italiani, tale prassi veniva all'epoca giustificata con una presunta \"non conformit\u00e0\" della legislazione italiana agli standard europei, soprattutto per quanto concerneva la disciplina del \"concorso morale\", le leggi speciali, l'uso della carcerazione preventiva e il rapporto con i collaboratori di giustizia.\nIl presidente francese si opponeva a certi aspetti della legislazione anti-terrorismo approvata in Italia negli anni '70 ed '80, che creava lo status di \"collaboratore di giustizia\" (noto comunemente come \"pentito\"), simile alla legislazione \"crown witness\" nel Regno Unito o al Witness Protection Program negli Stati Uniti, in cui \u00e8 consentito a persone accusate di crimini di diventare testimoni per lo Stato e, eventualmente, di ricevere una riduzione della pena e una protezione.\nA commento di questa dottrina, Gilles Martinet, anziano intellettuale socialista ed ex ambasciatore in Italia, ha scritto: \"Non potendo fare la rivoluzione nel proprio Paese, si continua a sognarla altrove. Continua a esistere il bisogno di provare a se stessi di essere sempre di sinistra e di non essersi allontanati da un ideale\" (nella prefazione a un libro dedicato al caso Battisti).\nLa Corte europea dei diritti dell'uomo e i sistemi processuali italiano e francese.\nLa pretesa superiorit\u00e0 della legislazione francese - con una sua presunta maggiore aderenza alle norme e ai principi europei in materia di tutela dei diritti umani - si appuntava anche sull'esistenza del processo contumaciale: la legislazione italiana prevedeva che, se un imputato fosse stato in grado di esercitare la sua difesa mediante la presenza dei soli suoi avvocati, un processo tenutosi in \"contumacia\" non avrebbe avuto bisogno di essere ripetuto se questi fosse stato alla fine arrestato. \nQuesta visione - con cui si intese motivare la dottrina Mitterrand - entr\u00f2 in crisi e divent\u00f2 ulteriormente insostenibile in Europa, proprio dal punto di vista giuridico, quando la Corte europea dei diritti dell'uomo condannava definitivamente la procedura contumaciale francese, spesso usata come impropria pietra di paragone rispetto al quella italiana: questa, del resto, con la legge n. 67 del 28 aprile 2014 si \u00e8 uniformata in buona sostanza alla Convenzione europea dei diritti dell'uomo recependo i principi dettati dalla medesima Corte di Strasburgo. \nIn una sentenza, che demolisce alla radice l'istituto processuale francese, la Corte vegliante sui diritti umani stabil\u00ec che la cosiddetta purgazione del processo in assenza - vale a dire la celebrazione di un nuovo processo a seguito della cattura o costituzione del contumace - era solo un mero espediente procedurale. \nIl nuovo processo non pu\u00f2 di per se essere assolutamente assimilabile a una garanzia per il condannato, anche qualora, come accadeva in Francia ai sensi dell'articolo 630 codice di procedura penale, il primo processo in contumacia si fosse svolto senza la presenza di avvocati, in esplicita violazione del diritto alla difesa sancito dall'articolo 6, comma 3 lettera c) della Convenzione europea per la salvaguardia dei diritti dell'uomo e delle libert\u00e0 fondamentali (in ECtHR: Krombach v. France, application no. 29731/96). A seguito di questa sentenza la Francia modific\u00f2, in parte, con legge 9 marzo 2004 cosiddetta \"Perben II\" la sua procedura contumaciale, oramai insostenibile per gli standard europei in materia di diritti umani. \nL'attuale procedura in assenza viene definita \"par d\u00e9faut\" e prevede la possibilit\u00e0, per il contumace, di avere un difensore.\nItaliani che hanno beneficiato della dottrina Mitterrand.\nTra gli italiani che hanno beneficiato della dottrina Mitterrand si ricordano: \nIn terra francese si troverebbero anche Simonetta Giorgieri (ca. 1955) e Carla Vendetti (ca. 1958), sospettate di contatti con le nuove Brigate Rosse."}
{"id": "544833", "revid": "599013", "url": "https://it.wikipedia.org/wiki?curid=544833", "title": "Noriyuki Haga", "text": "Anche suo fratello, Kensuke Haga, ha corso come pilota professionista.\nCarriera.\nLa prima volta che Haga si presenta ai riflettori mondiali \u00e8 nel 1994, dove con una Ducati 888 del Team Foundation, storica scuderia Ducati Giapponese, parte in seconda fila nel gran premio del Giappone a Sugo del campionato mondiale Superbike e si classifica dodicesimo in gara 2.\nCome tutti i piloti giapponesi fa la gavetta nel suo paese nei campionati 250 e Superbike. Nel 1996 insieme a Colin Edwards vince la 8 ore di Suzuka. L'anno successivo \u00e8 primo anche nel campionato giapponese Superbike e partecipa alle ultime due prove del mondiale Superbike, dove ottiene una vittoria e dei piazzamenti a podio.\nIl 1998, nella sua prima stagione da pilota titolare in una competizione mondiale, vince le prime 3 gare su 4 disputate, restando in testa alla classifica mondiale per alcune settimane, alla fine conclude sesto con 258 punti. Nello stesso anno corre come wild card nel gran premio dal Giappone della classe 500 arrivando terzo.\nNel 1999 la Yamaha fa debuttare nel mondiale Superbike la YZF R7 in sostituzione della YZF750. Haga \u00e8 compagno di squadra di Vittoriano Guareschi ma l'anno \u00e8 avaro di risultati.\nNel 2000 conclude secondo in campionato, nonostante la squalifica di Kyalami, dove fu trovato positivo all'efedrina ai test antidoping. Senza la squalifica sudafricana, sarebbe rimasto in lotta per il mondiale fino all'ultima gara, tenendo conto che i 25 punti di Kyalami lo tenevano a soli due punti da Edwards. In questa stagione Haga dispone della sua R7 di cilindrata inferiore, con i suoi avversari con moto di cilindrate 1000\u00a0cm\u00b3.\nNel 2001 Haga viene trasferito dalla Yamaha nella classe 500, alla guida di una Yamaha YZR 500 del team Red Bull Yamaha WCM; a fine anno giunge 14\u00ba. Nel 2001 ha corso anche la 8 ore di Suzuka in coppia con Anthony Gobert ma proprio a quest'ultimo cade la catena quando a poco dal termine della gara erano in 5\u00aa posizione.\nNel 2002 Haga decide di tornare nel mondiale Superbike con l'Aprilia. In sella alla RSV1000 si classifica 4\u00ba a fine anno, ma ancora una volta per l'anno successivo: 2003, viene spostato in MotoGP per guidare la RS Cube. Da segnalare il GP d'Olanda, dove sotto la pioggia Haga arriva fino al 4\u00ba posto, prima di cadere al penultimo giro.\nNel 2004 il giapponese accetta l'offerta del team Renegade Ducati e con una 999 RS ottiene 6 vittorie e si classifica terzo nel mondiale. All'apertura del campionato, a Valencia, durante la prima gara, rompe il cambio mentre lottava per le posizioni di vertice, nella seconda gara riesce invece a vincere. Successivamente vince la gara 1 ad Oschersleben, mentre in gara 2 rompe il motore. Poi una vittoria a Silverstone e un secondo posto e la doppia vittoria a Brands Hatch. Poi nella gara di Imola, Haga cade nella seconda gara, dopo che nella prima era finito sul podio. Cos\u00ec nella prova finale di Magny-Cours Haga riesce comunque ad ottenere un secondo posto e una vittoria.\nNel 2005 Haga torna alla Yamaha, in sella ad una R1, finendo il campionato al terzo posto, con 2 gare vinte, Brands Hatch e Brno. Anche nel 2006 \u00e8 ancora con la Yamaha e termina terzo nella classifica generale piloti come nel 2005. Nel 2006 inoltre partecipa alla 8 ore di Suzuka (dopo 10 anni dalla sua prima vittoria) ancora con Edwards, ma vengono traditi da un problema meccanico. \nNel 2007 prosegue nel mondiale Superbike sempre con il team Yamaha Motor Italia con compagno di squadra Troy Corser. Haga ottiene la sua prima vittoria stagionale sul circuito di Donington nella seconda gara giornaliera, si ripete a Monza, vincendo sia gara 1 che gara 2, a Lausitz (vincitore di gara 1) ed a Magny-Cours, dove ottiene la sua seconda doppietta stagionale, chiudendo la stagione in seconda posizione a soli 2 punti dal campione del mondo, James Toseland.\nNel 2009 prende il posto di Troy Bayliss sulla Ducati 1098R del team Ducati Xerox, iniziando la stagione con un primo ed un secondo posto nelle due gare di apertura sul tracciato di Phillip Island, rimontando in entrambi i casi dal 13\u00ba posto in griglia e due secondi posti sul circuito di Losail. Sul circuito di Valencia vince entrambe le gare. Con 8 vittorie e 18 podi Haga si presenta all'ultima gara di Portimao con un vantaggio di 10 punti su Ben Spies (suo principale avversario per tutta la stagione), ma una scivolata in gara 1, con relativa vittoria dello statunitense, lo porta a 15 punti di ritardo dalla vetta. Il secondo posto di gara 2 si rivela inutile, perch\u00e9 piazzandosi al quinto posto Spies si laurea campione con 6 punti di vantaggio sul giapponese.\nNel 2010 viene confermato alla guida della 1098R ufficiale del team Ducati Xerox, stagione che Haga chiude al sesto nella classifica piloti con 258 punti, staccato di 193 punti dal campione del mondo, Max Biaggi. Riesce ad ottenere due vittorie in gara, ma viene sorpassato nel mondiale dalla Ducati 1098R non ufficiale di Carlos Checa.\nNel 2011 sale in sella alla Aprilia RSV4 Factory del team PATA Racing (formatosi dalla fusione tra il team DFX Corse ed il team BRC Racing) terminando il campionato in 8\u00aa posizione con 176 punti.\nPer il 2012 abbandona il campionato mondiale per trasferirsi a quello britannico, in sella alla Yamaha YZF-R1 del team Swan Yamaha, a fianco del campione in carica Tommy Hill, chiude all'ottavo posto in classifica conquistando un piazzamento a podio. Nel 2013 torna nel mondiale Superbike partecipando al GP di Imola in sella a una BMW S 1000 RR del team Grillini Dentalmatic. In questa stagione inoltre, inizia a dedicarsi all'attivit\u00e0 imprenditoriale nel campo della ristorazione.\nDopo aver vinto la gara al Mugello della Coppa Italia nel 2017, nel 2018 disputa l'intera stagione nel Campionato Italiano Velocit\u00e0, classe Supersport, in sella ad una Yamaha YZF-R6 del team AG Motorsportitalia chiudendo al sedicesimo posto in classifica. Segue inoltre, con lo stesso team, la carriera motociclistica di due dei suoi figli\u02d0 Akyto e Ryota, impegnati nella classe Supersport 300."}
{"id": "544834", "revid": "123168040", "url": "https://it.wikipedia.org/wiki?curid=544834", "title": "Arboerio", "text": "Arboerio, gi\u00e0 comune autonomo della Valsesia, ora frazione di Varallo, \u00e8 un nucleo situato a 617 metri di altezza e caratterizzato dall'antica chiesa dedicata ai martiri SS. Quirico e Giulitta, nella quale \u00e8 conservato un polittico di legno scolpito e dorato del principio del XVII secolo ed il meraviglioso altare della Madonna del Rosario.\nDa un documento datato 11 maggio 1611 , emerge che \u00ab \"i fabbriceri della chiesa di San Quirico e Giulitta di Arboerio convengono con i maestri Pietro e Gio. Battista de Viana di Campertogno la costruzione della chiesa secondo i disegni tracciati dal maestro Milano Torotto\" \u00bb.\nDa una fonte del notaio Giovanni Cattarelli : \u00ab \"prima saranno obbligati detti maestri a fabricar la detta chiesa di San Quirico et Giulitta Martiri in detto luogo de Arboerio conforme al disegno dato, facendola alta per piedi n. 11 sotto il cornisone, cio\u00e8 un di dentro et l'altro di fori, Et nel libro di maestro Milano Torotto, qual libro et forma \u00e8 statto quivi essibito, et mostrato, et accettato da ambe le parti, a fol. 86 \u00f2 lettera E.[\u2026]\u00bb.\"\n\u00c8 evidente la sopraelevazione del sacro edificio del 1785.\nPer la storia del servizio religioso in tale chiesa l'archivio parrocchiale di Varallo ci offre la seguente nota: \"era di qui don Alberto Chiesa, il quale dopo cessata la cura di Parone e Locarno, qui si era ritirato e aveva fondato, con testamento del 1647, la cappellania di S. Quirico, onde vi fosse assicurato il servizio della messa festiva in loco. Il primo a beneficiare del Legato, fu suo nipote don Giovan Battista Chiesa, in grazia per\u00f2 degli aumenti apportati con un altro Legato sotto il titolo della Madonna del Rosario. Quel primo beneficiario mor\u00ec nel 1751...\"\u00bb\".\"\nIl piccolo cimitero \u00e8 sito in localit\u00e0 detta Chignolo (da \"cugneu\", ossia sperone a cuneo). Sovrasta questi pendii la vaga catena del Monte Vaso, fra le quali il loro territorio s'incunea favorendo cos\u00ec il clima (da \"vigna\").\nVilla Eremo.\nOggi la villa con il suo ed \u00e8 stata ceduta dalla Congregazione Orionina ad acquirenti privati."}
{"id": "544836", "revid": "6923", "url": "https://it.wikipedia.org/wiki?curid=544836", "title": "AMRSCOR Darter", "text": "Il Darter \u00e8 il risultato dell'evoluzione del Kukri; \u00e8 un missile aria-aria sudafricano a guida IR e designazione tramite il casco di volo del pilota. Le prestazioni e la testata sono state molto potenziate, come anche il peso complessivo. Probabile l'apporto di tecnologia israeliana per lo sviluppo dell'arma, eventualmente derivata da quella del Rafael Python."}
{"id": "544841", "revid": "212348", "url": "https://it.wikipedia.org/wiki?curid=544841", "title": "USS Galaxy (NCC-70637)", "text": ""}
{"id": "544847", "revid": "169529", "url": "https://it.wikipedia.org/wiki?curid=544847", "title": "Mansarda", "text": "La mansarda, in architettura, \u00e8 un locale ricavato in un sottotetto o attico.\nDescrizione.\nIl termine \"mansarda\" deriva dal francese \"mansarde\", a sua volta tratto dal nome dell'architetto francese Fran\u00e7ois Mansart (1598-1666) che progett\u00f2 per primo questo elemento architettonico del tetto e la sua struttura, rielaborando un particolare tipo di copertura gi\u00e0 utilizzata nel Medioevo e ripristinata nel XVII secolo. \nIl locale si ricava tramite una particolare disposizione della falda del tetto: una pendenza normale nella parte pi\u00f9 alta e centrale (ossia la parte del colmo), una pendenza pi\u00f9 inclinata, quasi verticale, nella parte pi\u00f9 perimetrale (zona di gronda). Gli ambienti interni sottostanti (detti anch'essi mansarda) prendono luce da finestre poste nel tratto pi\u00f9 inclinato, queste possono essere finestre verticali o abbaini che permettono di ottenere una buona luce.\nIl tetto a mansarda ha due vantaggi: il primo \u00e8 quello di essere estremamente bello ed elegante, il secondo \u00e8 che completa e corona i palazzi (che vanno dai palazzi pi\u00f9 importanti alle semplici case e condomini) e ottimizza gli spazi, difatti se ne ricava un piano in pi\u00f9 illuminato dai lucernai, ossia le finestre posti sui tetti; questi ultimi erano gi\u00e0 stati utilizzati nel medioevo francese e sono molto comuni nelle case parigine.\nMetonimia.\nSi definisce \"mansarda\", per estensione, anche la parte dell'abitacolo che sovrasta la cabina di guida di un autocaravan per ospitare un letto matrimoniale, un letto singolo oppure dei pensili."}
{"id": "544848", "revid": "438678", "url": "https://it.wikipedia.org/wiki?curid=544848", "title": "La bionda (film)", "text": "La bionda \u00e8 un film del 1993 diretto da Sergio Rubini.\nTrama.\nMilano 1992: Tommaso, un ragazzo zoppo, un giorno investe casualmente con l'auto Christine, una bellissima ragazza bionda. La ragazza ha perso temporaneamente la memoria ed inizia una storia d'amore con Tommaso ma, col passare del tempo, viene a galla la sua vita passata."}
{"id": "544850", "revid": "729019", "url": "https://it.wikipedia.org/wiki?curid=544850", "title": "MICA (missile)", "text": "Il Matra MICA (\"MBDA MICA\") \u00e8 il pi\u00f9 recente ed efficace missile antiaereo francese a medio raggio. MICA \u00e8 l'acronimo di \u00ab missile d'interception, de combat et d'auto-d\u00e9fense \u00bb che significa \"missile di intercettazione di combattimento e di autodifesa\". L'arma \u00e8 giunta in servizio con diversi anni di ritardo rispetto all'AMRAAM americano, ma si fa notare per il suo peso incredibilmente ridotto, 110 kg, paragonabile a quello di missili a corto raggio. Eppure il MICA ha una gittata utile di 0,5-80 km, maggiore del predecessore Super R.530; con un radar, attivo nella testata, pu\u00f2 agganciare i bersagli automaticamente. Il caccia lo pu\u00f2 guidare tramite datalink fino al bersaglio, grazie al radar RDY multimodale di cui gli ultimi Mirage 2000 sono dotati, e l'RBE del Dassault Rafale. Il MICA \u00e8 stato sviluppato anche nel modello IR che, se non fosse per il costo, avrebbe rimpiazzato il Matra R.550 Magic. Dieci anni fa cre\u00f2 scalpore la vendita di 60 Mirage 2000 a Taiwan, associati a non meno di 960-1440 missili MICA.\nIl missile \u00e8 realizzato in versione aria-aria e superficie-aria da lanciare tramite VLS da basi terrestri o in versione navalizzata."}
{"id": "544852", "revid": "712828", "url": "https://it.wikipedia.org/wiki?curid=544852", "title": "Nessa (Terra di Mezzo)", "text": ""}
{"id": "544853", "revid": "212348", "url": "https://it.wikipedia.org/wiki?curid=544853", "title": "USS Odissey (NCC-71832)", "text": ""}
{"id": "544855", "revid": "599013", "url": "https://it.wikipedia.org/wiki?curid=544855", "title": "Mustapha Hadji", "text": "Vincitore del Pallone d'oro africano nel 1998, ha un fratello minore, Youssouf Hadji, anch'egli calciatore professionista. Attuale commissario tecnico del Marocco\nCarriera.\nLa famiglia di Hadji \u00e8 Amazigh. Soprannominato \"Mous\", durante la sua infanzia emigr\u00f2 in Francia, dove abit\u00f2 dapprima a Saint-\u00c9tienne, poi a Montceau-les-Mines ed infine a Creutzwald, in Lorena, dove Mustapha inizi\u00f2 a giocare a calcio. Firm\u00f2 il suo primo contratto con l'AS Nancy, club con il quale fece il suo debutto nella massima divisione francese nel 1992 nel ruolo di centrocampista. \nNel 1996 Hadji fu acquistato dallo Sporting Lisbona, quindi dal Deportivo La Coru\u00f1a. Ai Mondiali di calcio del 1998 Hadji si mise in luce sulla scena internazionale, specialmente grazie ad un gol segnato contro la Norvegia; sempre nel 1998 fu premiato come Calciatore africano dell'anno. L'anno successivo firm\u00f2 un contratto da 5,5 milioni di dollari con la squadra inglese del Coventry City. Dopo la retrocessione del Coventry nel 2001, gioc\u00f2 per l'.\nFu ceduto dalla squadra inglese nel 2004 al Espanyol, nella seconda met\u00e0 dell'anno si trasfer\u00ec al club degli Emirati Arabi Uniti Al-Ain Sports and Cultural Club dove disput\u00f2 una stagione prima di firmare nel 2005 un contratto con la squadra tedesca del Saarbr\u00fccken. Dopo la scadenza del contratto, vest\u00ec la maglia del Cercle Sportif Fola Esch, nella BGL Ligue lussemburghese. Nel 2010 si ritira dal calcio giocato."}
{"id": "544857", "revid": "38120", "url": "https://it.wikipedia.org/wiki?curid=544857", "title": "Sven Goran Eriksson", "text": ""}
{"id": "544858", "revid": "287204", "url": "https://it.wikipedia.org/wiki?curid=544858", "title": "Sven Eriksson", "text": ""}
{"id": "544859", "revid": "484362", "url": "https://it.wikipedia.org/wiki?curid=544859", "title": "Popolazione dell'Europa", "text": ""}
{"id": "544865", "revid": "212348", "url": "https://it.wikipedia.org/wiki?curid=544865", "title": "USS Venture (NCC-71854)", "text": ""}
{"id": "544866", "revid": "228587", "url": "https://it.wikipedia.org/wiki?curid=544866", "title": "Soffitta", "text": "La soffitta \u00e8 una stanza sottotetto di un edificio, formata dallo spazio al di sotto delle falde della copertura e al di sopra del solaio del soffitto del piano pi\u00f9 alto. Collegata all'abitazione con una scala, fissa o retrattile, \u00e8 normalmente utilizzata come ripostiglio di mobili e oggetti di utilizzo poco frequente, oppure riadattata a sua volta ad abitazione (mansarda). Quest'ultimo utilizzo si \u00e8 diffuso soprattutto a partire dai paesi nordici, dove l'elevata pendenza della copertura procura pi\u00f9 spazio abitabile. Nei paesi pi\u00f9 caldi invece (come quelli mediterranei) l'elevata temperatura raggiunta d'estate dalla copertura suggerisce di sfruttare il vano immediatamente al di sotto di essa per favorire la ventilazione naturale dell'edificio.\nNegli edifici rurali la soffitta, tradizionalmente, \u00e8 adibita a magazzino per conservare al riparo dai roditori e dall'umidit\u00e0 del terreno prodotti agricoli del raccolto (come granaglie) o da sottoporre ad essiccazione naturale.\nLa soffitta \u00e8 un tipo di vano che tende a ridursi o scomparire negli edifici moderni, per varie ragioni. L'utilizzo del cemento armato ha favorito in molti paesi la diffusione del tetto piano in sostituzione di quello tradizionale a falde. La tecnologia offre soluzioni alternative per conseguire il benessere climatico nell'edificio, come il tetto ventilato o la climatizzazione forzata. Il cambiamento degli stili di vita e la speculazione edilizia favoriscono lo sfruttamento a scopo abitativo di tutti gli spazi dell'edificio.\nLa soffitta nella cultura di massa.\nDescritte generalmente come buie, polverose, piene di cianfrusaglie, le soffitte si sono conquistate un posto unico nella cultura popolare come luogo pauroso e misterioso. Il tema pi\u00f9 frequentemente associato alle soffitte \u00e8 la (ri)scoperta di oggetti perduti coperti di polvere e nascosti sotto pile di cose inutili. Spesso anche nei film e nei telefilm il momento di un trasloco diventa l'occasione per fare pulizia in soffitta e ritrovare vecchi ricordi che permettono lunghi flashback nella memoria. \u00c8 molto comune, sempre nei libri e nei film, la scoperta che qualcosa di terribile \u00e8 stato nascosto in soffitta."}
{"id": "544878", "revid": "212348", "url": "https://it.wikipedia.org/wiki?curid=544878", "title": "USS Yamato (NCC-71807)", "text": ""}
{"id": "544882", "revid": "767487", "url": "https://it.wikipedia.org/wiki?curid=544882", "title": "Ecosofia", "text": "Il termine ecosofia \u00e8 stato utilizzato per la prima volta dal filosofo Arne N\u00e6ss all'universit\u00e0 di Oslo nel 1960, ed \u00e8 il fondamento del movimento di Ecologia profonda, che invita ad un rovesciamento della prospettiva antropocentrica: l'uomo non si colloca alla sommit\u00e0 della gerarchia dei viventi, ma si inserisce al contrario nell'ecosfera; l'essere umano \u00e8 una parte nel Tutto.\nIl filosofo e psicanalista francese F\u00e9lix Guattari sviluppa la nozione di \u00abecosofia\u00bb nell'opera Le tre ecologie, del 1989:\nIl filosofo e teologo ispano-indiano Raimon Panikkar utilizza il termine \u201cecosofia\u201d in molti dei suoi testi (cfr. ad esempio \"Ecosofia: la nuova saggezza. Per una spiritualit\u00e0 della terra\", Lampi di stampa, 2001). Con questo termine egli intende la saggezza che \u00e8 propria della terra in quanto soggetto, in quanto vivente ed in quanto \u201cmadre\u201d (molte culture usano ordinariamente l'espressione \u201cmadre terra\u201d) che sa (ed in questo \u00e8 saggia) come prendersi cura delle sue creature. Piuttosto che l'antropocentrismo, a suo avviso parziale e sbilanciato, Panikkar propone il cosmoteandrismo.\nLa radice \u00abeco\u00bb nell'accezione greca originale rinvia ad \"o\u00efkos\", cio\u00e8: casa, organizzazione domestica, habitat, ambiente naturale. \"Sofia\" vuol dire in greco conoscenza, sapere, saggezza: una traduzione letterale potrebbe quindi essere azzardata con \u00absaggezza dell'ambiente\u00bb."}
{"id": "544883", "revid": "1522738", "url": "https://it.wikipedia.org/wiki?curid=544883", "title": "Zafferanopoli", "text": ""}
{"id": "544884", "revid": "6923", "url": "https://it.wikipedia.org/wiki?curid=544884", "title": "Religione in Unione Sovietica", "text": "L'Unione Sovietica fu il primo stato ad avere come obiettivo ideologico l'eliminazione totale della religione e la sua sostituzione con l'ateismo universale. Dopo la rivoluzione d'ottobre il regime comunista inizi\u00f2 a confiscare i beni religiosi delle varie chiese presenti in Russia, in particolar modo della Chiesa ortodossa. Successivamente inizi\u00f2 a perseguitare i credenti e inizi\u00f2 a propagandare nelle scuole l'ateismo e le varie scienze per dare agli studenti una visione materialista e scientifica del mondo.\nMolte chiese, moschee e sinagoghe vennero distrutte o adibite ad altri usi come uffici statali, scuole, ospedali e magazzini, mentre molti monasteri furono chiusi o convertiti a campi di prigionia, di cui il pi\u00f9 famoso \u00e8 il Monastero di Solovki, sulle isole Soloveckie, divenuto il gulag Solovki. Molti membri del clero furono imprigionati per attivit\u00e0 anti-governative.\nSecondo alcuni storici la persecuzione si attenu\u00f2 dopo il 1941 durante la seconda guerra mondiale, periodo in cui, secondo tali storici, il governo di Stalin volle creare una parvenza di pace con la chiesa per utilizzarla come parte dei suoi programmi, allo scopo di ispirare nei cittadini sentimenti patriottici per combattere il nemico tedesco. Sempre secondo tali stime le chiese salirono da 100 nel 1941 a 25.000 nel 1945 e i membri del clero salirono dal 1941 al 1945 da poche centinaia a 33.000. Altri invece affermano che durante la guerra la persecuzione si intensific\u00f2 e divennero fuori legge diverse attivit\u00e0 religiose. In ogni modo, se la persecuzione si attenu\u00f2, ci\u00f2 avvenne soltanto di fatto perch\u00e9 il governo continu\u00f2 a dichiararsi ateo, a censurare la stampa religiosa e a proibire le processioni. Risulta comunque pi\u00f9 probabile che la campagna antireligiosa non si attenu\u00f2, sia perch\u00e9 ci\u00f2 sarebbe andato contro i principi dello Stato troppo apertamente, sia perch\u00e9 la maggior parte della popolazione era atea (almeno il 70%, anche se fonti governative fanno salire la percentuale a oltre il 90%).\nSecondo alcune fonti, in seguito il governo sovietico cerc\u00f2 di tenere la chiesa sotto controllo nominando preti i suoi uomini pi\u00f9 fedeli, e, secondo quanto asserito, si arriv\u00f2 al punto in cui le cariche principali furono ricoperte da ufficiali del KGB. Ad esempio, secondo alcune fonti come il controverso dossier Mitrokhin, il patriarca Alessio II fu reclutato dal KGB nel 1958 con il nome in codice di Drozdov.\nSecondo diverse fonti il KGB perseguit\u00f2 diversi altri gruppi religiosi. Tra questi il gruppo pi\u00f9 religioso era la Chiesa Cattolica Ucraina (allora Chiesa Cattolica Greca dell'Ucraina) che contava, secondo dati ufficiosi, 4 milioni di fedeli. Secondo alcune fonti, 8 dei 10 vescovi e migliaia di sacerdoti morirono nei Gulag della Siberia per la loro fede. Un altro bersaglio del KGB erano le chiese protestanti non registrate, che negli anni 50 contavano 100.000 membri. Tra questi c'erano 20.000 Testimoni di Geova che, essendo estremamente attivi nel proselitismo, negli anni '60 furono tra le comunit\u00e0 pi\u00f9 aspramente perseguitata nell'Unione Sovietica.\nPolitica contro il Cristianesimo.\nUn'intensa campagna ideologica, anti-cristiana e anti-religiosa, venne portata avanti nel corso della storia dell'Unione Sovietica. Un'intensa campagna propagandistica ed educativa fu intrapresa per convincere in particolare i bambini e i giovani a non diventare credenti, usando i testi scolastici per dipingere a tinte fosche il ruolo della religione cristiana e della chiesa. Ad esempio, molta enfasi venne posta sul ruolo della chiesa in avvenimenti come l'Inquisizione, la persecuzione di Galileo, Giordano Bruno e altri scienziati eretici e le Crociate. Gli studenti erano incoraggiati a provocare e usare la pressione tra pari nei confronti dei compagni di classe che indossavano croci o che professavano in altro modo la loro fede. Negli anni '20 esistevano molte pubblicazioni e circoli \"anti-Dio\" sponsorizzati dal governo, soprattutto la vituperante e satirica \"Senzadio al banco di lavoro\" (\"Bezbozhnik u Stanka\" in russo). Successivamente, queste scomparvero perch\u00e9 ormai una nuova generazione era cresciuta essenzialmente atea.\nVenne anche creata, nel 1925, la Lega degli atei militanti (chiamata anche Unione degli Atei belligeranti o Societ\u00e0 dei senza dio) un'organizzazione atea ed antireligiosa e ne facevano parte operai, contadini, studenti e intellettuali e fu animata principalmente dai bolscevichi seguendo una propaganda antireligiosa con lo scopo di eliminare la religione in tutte le sue manifestazioni e trasmettere alla popolazione una visione materialistica, scientista ed anti-religiosa della realt\u00e0.\nL'attacco alla religione fu realizzato anche da un punto di vista scientifico: fu fatta leva sulla storicit\u00e0 oscurantista ed oppositrice della ricerca scientifica della Chiesa: in particolare fu preso di mira il racconto letterale della creazione, nel libro della Genesi, deriso dai testi che supportavano la teoria evoluzionista di Darwin. All'interno della propaganda anti-straniera e anti-capitalista fu profuso uno sforzo non banale, specialmente negli anni 1920 e 1930, per imprimere nella mente delle persone un'immagine dell'Occidente dominato dall'ignoranza anti-scientifica della Chiesa, opposta all'ateismo scientifico e progressista dello stato sovietico.\nUno sforzo concertato venne fatto per impedire o boicottare le assemblee dei cristiani. Durante gli anni '20 e '30 le celebrazioni del Natale e la tradizionale festa russa del Capodanno vennero proibite (in seguito il Capodanno venne ripristinato come festa secolare ed \u00e8 oggi la principale festa di famiglia in Russia). Raduni e processioni religiose vennero inizialmente proibiti e in seguito strettamente limitati e regolamentati. Negli anni successivi, un metodo pi\u00f9 subdolo di rovinare le festivit\u00e0 cristiane prevedeva la trasmissione di film molto popolari, uno dietro l'altro, durante le principali feste, quando ci si aspettava che i credenti partecipassero alle processioni religiose, in particolare durante le celebrazioni della Pasqua. La mossa era indirizzata a far rimanere nelle case le persone dalla fede pi\u00f9 incerta, incollati alle televisioni.\nIn generale, la Chiesa fu descritta come corrotta, ipocrita, fedele servitrice del reazionario zar, oscurantista, \"oppio dei popoli\" (secondo la definizione di Karl Marx), e comunque cattiva. La propaganda comunista nei confronti della Chiesa si rivel\u00f2 efficace. Nell'arco di una generazione, i Russi, tradizionalmente molto devoti, divennero in massa atei: questa trasformazione fu quasi completata degli anni '50.\nIn seguito alla caduta dell'Unione Sovietica, il governo della Russia si apr\u00ec con favore verso la Chiesa ortodossa russa e si verific\u00f2 una crescita nel numero di fedeli in Russia. Come \u00e8 stato verificato nel 2004, comunque, mentre una gran percentuale dei Russi oggi si descrivono come credenti e membri della Chiesa (erano un gruppo molto ristretto negli anni del governo sovietico), in realt\u00e0 pochi frequentano la chiesa regolarmente, leggono la Bibbia, o ricevono la comunione. Sembra che per molte persone la fede sia diventata un motivo di identificazione personale, di preparazione al battesimo dei figli, di celebrazione di matrimoni e funerali, e nient'altro. Ci\u00f2 costituisce una chiara testimonianza della completezza e del successo a lungo termine della persecuzione comunista contro la cristianit\u00e0 in Russia.\nRichard Wurmbrand, pastore evangelico, autore di \"Tortured for Christ\" descrisse la persecuzione sistematica dei cristiani in Romania, una nazione del blocco dell'Est. Molti cristiani nell'Unione Sovietica furono imprigionati per l'unico motivo di credere in Dio - una sorte condivisa anche dai credenti ebrei. Molti di loro sono stati recentemente canonizzati come santi, in seguito alla morte per mano delle autorit\u00e0 sovietiche; nella chiesa ortodossa ci si riferisce a loro come \"nuovi martiri\" (Si vedano, anche, le voci Nemico del popolo, Gulag, Alexander Solzhenitsyn, Varlam Shalamov)\nPolitica contro i Testimoni di Geova.\nAnche se i Testimoni di Geova non erano in gran numero in Unione Sovietica, divennero uno dei gruppi religiosi pi\u00f9 perseguitati durante il periodo successivo alla Seconda guerra mondiale e molti dei loro membri furono arrestati. Molti Testimoni di Geova moldavi furono deportati in Tomschi, mentre altri, provenienti da altre regioni dell'Unione Sovietica furono deportati in Oblasti e Sirtaki. Molti funzionari del KGB, che avevano il compito di sciogliere il movimento dei Testimoni di Geova, ebbero il compito di scoprire se continuavano a praticare la loro fede anche all'interno dei campi di lavoro. Il Ministro degli Affari Interni, Viktor Sem\u00ebnovi\u010d Abakumov propose la deportazione dei Testimoni di Geova a Stalin nel mese di ottobre 1950. Una risoluzione fu votata dal Consiglio dei Ministri e l'ordine di deportazione fu emesso da parte del Ministero per la Sicurezza nel marzo del 1951.\nNel mese successivo, oltre 9.000 Testimoni di Geova furono deportati in Siberia secondo il piano denominato \"Operazione Nord\". Le importazioni nel Paese dei libri riguardanti la loro fede furono severamente proibite, ma la letteratura da Brooklyn arrivava regolarmente, attraverso canali non ufficiali ben organizzati, non solo in molte citt\u00e0, ma anche in Siberia, e anche nei campi penali di Potma. Il governo sovietico era cos\u00ec turbato dai Testimoni di Geova che il KGB fu autorizzato ad inviare agenti con il compito d'infiltrarsi nei quartier generale di Brooklyn. Nel settembre del 1965, un decreto del Presidium del Consiglio dei ministri dell'URSS annull\u00f2 il \"regolamento speciale\" con cui si esercitavano restrizioni sui Testimoni di Geova, anche se il decreto, firmato da Anastas Mikoyan, non prevedeva alcun indennizzo per i beni confiscati. Tuttavia, i Testimoni di Geova sono rimasti oggetto di persecuzione di Stato a causa della loro ideologia classificata anti-sovietica. La persecuzione del movimento ha avuto fine nel 1991, dopo la caduta del regime sovietico, ma \u00e8 ripresa con vigore agli inizi del XXI secolo. Nel 2017 la Corte Suprema russa ha vietato ai Testimoni di Geova l'attivit\u00e0 in tutto il territorio nazionale, definendoli estremisti e decretando la confisca dei beni dell'organizzazione.\nPolitica contro l'Islam.\nL'Unione Sovietica era ostile nei confronti di tutte le forme di religione considerate, secondo Karl Marx, \"l'oppio dei popoli\". Nel breve periodo successivo alla Rivoluzione d'ottobre esisteva una libert\u00e0 religiosa per i musulmani, ma alla fine del 1920 il governo sovietico inizi\u00f2 una forte politica anti religiosa e le autorit\u00e0 sovietiche nel giro di pochi decenni distrussero molte moschee, mentre alcune vennero trasformate in magazzini. Nel giro di poco pi\u00f9 di 50 anni, le moschee passarono da 25.000 nel 1917 a 500 nel 1970. Durante il periodo di potere di Stalin, molti musulmani furono vittime di deportazioni di massa.\nNel 1927 venne avviata la campagna dell'Hujum, finalizzata ad emancipare le donne nelle comunit\u00e0 musulmane nell'Asia Centrale.\nPolitica contro il Giudaismo.\nNonostante Lenin trovasse l'antisemitismo qualcosa di aberrante, il regime era ostile nei confronti del giudaismo fin dall'inizio. Nel 1919 le autorit\u00e0 sovietiche abolirono i consigli della comunit\u00e0 ebraica, che erano tradizionalmente responsabili per il mantenimento delle sinagoghe.\nLa maggior parte delle 5.000 sinagoghe in funzione prima della rivoluzione bolscevica furono chiuse sotto Stalin, e le altre furono successivamente chiuse sotto Krusciov.\nPolitica contro il Buddismo.\nSebbene Il Buddismo avesse delle analogie con la filosofia marxiste, come una visione atea del mondo della natura e il rapporto tra materia e mente, l'ideologia comunista e l'ateismo di stato furono sempre incompatibili con la spiritualit\u00e0 buddhista, soprattutto per via dei suoi legami con la figura del Dalai Lama e della teocrazia Tibetana.\nBench\u00e9 nell'Unione Sovietica i fedeli della dottrina, fossero relativamente pochi, Nei paesi asiatici confinanti con l'Unione Sovietica come la Cina, dove si diffusero le ideologie comuniste, si attu\u00f2 una violenta persecuzione contro i monasteri e i fedeli della religione buddhista, seguendo l'esempio dell'Unione sovietica e venendo anzi incoraggiati nelle persecuzioni da quest'ultima."}
{"id": "544885", "revid": "729019", "url": "https://it.wikipedia.org/wiki?curid=544885", "title": "Aspide (missile)", "text": "LAspide \u00e8 un missile a medio raggio con guida radar semiattiva. La sua versione navalizzata \u00e8 utilizzata nel sistema Albatros sviluppato, su richiesta e specifiche NATO, con la partecipazione italiana dalla Selenia, per sviluppare ex novo un sistema missilistico superficie-aria navalizzato analogo al RIM-7 Sea Sparrow, versione navalizzata del missile AIM-7 Sparrow. Il sistema Albatros viene prodotto dal consorzio MBDA, costituito da Matra, Bae, Dynamics ed Alenia, soci\u00e8t\u00e0 prima controllata al 50% poi confluita in Leonardo S.p.A. (nuovo nome di Finmeccanica dal 2017) erede della Selenia.\nIl missile nel sistema Albatros pu\u00f2 operare in qualsiasi condizione meteorologica, con capacit\u00e0 multiruolo, progettato per combattere le minacce alle unit\u00e0 navali provenienti da aerei e missili fornendo sia capacit\u00e0 di difesa d'area che di punto, con altissima efficienza e probabilit\u00e0 di colpire il bersaglio ed abbatterlo con un singolo colpo, nonch\u00e9 con la capacit\u00e0 di discriminare il singolo bersaglio anche nel caso in cui quest'ultimo voli in formazione chiusa con altri.\nOltre settanta sistemi Albatros sono attualmente in servizio sia nella Marina italiana che in quelle di clienti esteri.\nOrigini.\nIl missile \u00e8 molto simile allo Sparrow, ma all'epoca (1977) dell'introduzione in servizio aveva un'innovazione tecnica elettronica, la guida monoimpulso piuttosto che a scansione conica, cosa che lo rendeva molto resistente alle ECM e anche pi\u00f9 preciso. Differenza non trascurabile rispetto allo Sparrow era quella di avere tutte e quattro le ali di manovra (quelle a met\u00e0 fusoliera) completamente indipendenti, a differenza del missile statunitense che ne aveva due accoppiate e due indipendenti.\nQuesto notevole vantaggio di avere le ali di manovra completamente indipendenti migliorava sensibilmente la manovrabilit\u00e0 dell'Aspide rispetto a tutti i concorrenti ed ha portato alla modifica dei missili che venivano lanciati dalla superficie.\nLe prime versioni del missile adottavano delle ali di manovra ripiegabili nel lanciatore che, successivamente all'uscita dallo stesso, grazie ad una barra di torsione si dispiegavano come nello Sparrow. Le barre di torsione erano per\u00f2 soggette a diversi difetti, non ultima la corrosione della barra stessa con la probabilit\u00e0 che non tutte le ali all'uscita del lanciatore di superficie venissero correttamente dispiegate.\nEvoluzione.\nGrazie per\u00f2 all'ingegnere Sandro Mazzuca, che ha curato la parte aerodinamica ed al Dr. Paolo Iudica che ha curato la parte meccanica, venne sviluppata la cosiddetta \"ala corta\" che evitava di avere l'ala di manovra in due pezzi e quindi il relativo cinematismo di dispiegamento. Il sistema delle quattro ali indipendenti consentiva quindi anche l'uso di ali fisse di apertura ridotta anche da lanciatori di superficie.\nLa riprova del grande vantaggio di manovra dell'Aspide sui missili della stessa classe \u00e8 che gli inglesi, per il loro Skyflash, volevano acquistare dalla Alenia l'unit\u00e0 di controllo dell'Aspide a quattro ali indipendenti.\nUn'altra differenza che allora era molto importante, era la diversa testata che l'Aspide adottava. Lo Sparrow aveva una testata di tipo \"continuous rod\" o barra continua: tanto per esemplificare, al momento dell'esplosione la testata lanciava una specie di \"metro da muratore\", un cerchio metallico composto da diverse barrette unite insieme e praticamente dopo l'esplosione della testata si vedeva una specie di \"corda metallica\" che impattava con il bersaglio. La letalit\u00e0 di questo sistema non era \"universale\", a differenza dell'Aspide che invece aveva una testata a frammentazione che al momento dell'esplosione, lanciava frammenti metallici in diverse direzioni, aumentando la \"kill probability\".\nPer quanto riguarda l'elettronica, solo con lo Sparrow M gli USA introdussero la tecnica di guida mono-pulse, che oltre che dagli italiani era usata anche dagli inglesi con lo Skyflash, un aggiornamento degli Sparrow E, ma ancora con il vecchio e meno potente motore a razzo.\nL'Aspide nel modello aria-aria \u00e8 riconoscibile per le alette triangolari a grande apertura, mentre nelle versioni per lanci da superficie poteva avere alette similari a quelle dello Sparrow o la famosa ala corta.\nConfronto con lo Sparrow.\nLa stampa italiana ha sempre riportato ottime cose sulle capacit\u00e0 e precisione dell'Aspide, ma esiste la questione delle sue origini. Il fatto che l'Aspide somigli tanto allo Sparrow e che l'Italia non abbia mai costruito un ben pi\u00f9 economico missile a guida IR, non \u00e8 legato solo alla necessit\u00e0 di rimpiazzare i vecchi \"Sparrow E\" con armi fisicamente compatibili, ma anche alla produzione su licenza di oltre 1000 AIM-7 da parte della Selenia, fatto , il che spiega come mai la ditta italiana abbia avuto accesso al know-how per la costruzione di un'arma a medio raggio e come mai all'estero l'Aspide venga considerato come una versione su licenza dello Sparrow, pur avendo elettronica, testata e motore assolutamente originali e molto pi\u00f9 prestanti rispetto al modello E statunitense, differenziandosi da questo ancora di pi\u00f9 di quanto non facesse il britannico Skyflash che era effettivamente uno Sparrow con testa di guida differente.\nServizio.\nL'Aspide \u00e8 molto diffuso nei sistemi superficie-aria di numerose marine, anche grazie alla vendita a paesi stranieri, avvenuta nell'ultimo ventennio del secolo scorso, di numerose fregate e di alcune corvette costruite dai cantieri italiani CNR (Cantieri Navali Riuniti, ora assorbiti da tempo in Fincantieri). \u00c8 meno diffuso nei sistemi terra-aria terrestri, dove viene utilizzato dal sistema Skyguard/Aspide adottato dall'Esercito Italiano e dal sistema Spada adottato dall'Aeronautica Militare, nonch\u00e9 dall'aviazione spagnola e da quella pakistana, mentre come missile aria-aria \u00e8 rimasto legato al solo F-104ASA, ed \u00e8 fallito un tentativo di marketing per il Viggen JA-37.\nAver limitato il suo utilizzo aeronautico al solo F-104 ha penalizzato il missile in quanto, con il radar dello Starfighter, non c'era modo di sfruttare i 40 km di gittata utile dell'Aspide e quindi, pi\u00f9 in generale, di usarlo al meglio. Con la progressiva dismissione degli F-104 cadde in disuso anche l'Aspide, in quanto il successivo Eurofighter Typhoon non ha un illuminatore per missili a guida semiattiva o comunque la compatibilit\u00e0 con questa classe di armi. Nell'Aeronautica Militare in un certo momento, operavano i Tornado ADV con i missili Sky Flash di prima generazione e gli F-104 con gli Aspide, con nessuna delle due combinazioni che operasse al meglio, in quanto nel primo caso si aveva un aereo moderno con dotazione elettronica di scoperta adeguata ma con missili dotati di un motore antiquato mentre, nel secondo caso un aereo con avionica superata ma con missili moderni non sfruttabili al meglio. In ogni caso un Tornado poteva individuare un bersaglio e colpirlo con i propri missili, teoricamente di minore gittata, a una distanza maggiore di quanto potesse fare un F-104 con l'Aspide.\nLo sviluppo della versione Mk.2, che prevedeva l'uso di una testata di guida totalmente attiva permettendo l'ingaggio di bersagli multipli da parte di un singolo velivolo utilizzando pi\u00f9 missili contemporaneamente ma del 50% pi\u00f9 pesante dell'AMRAAM, non ha avuto seguito.\nL'Aspide \u00e8 ampiamente utilizzato dai sistemi di difesa missilistici della flotta italiana Albatros e Aramis, entrambi prodotti da Leonardo S.p.A..\nIl suo successore in ambito navale \u00e8 l'Aster, mentre in campo aeronautico si lavora al Meteor come successore del missile aria-aria AMRAAM.\nAltri produttori.\nA met\u00e0 degli anni ottanta la Repubblica Popolare Cinese import\u00f2 un lotto di Aspide Mk.1 (200) e quindi sigl\u00f2 con l'Alenia un accordo per la produzione del missile su licenza. Nel 1989 in seguito all'embargo stabilito dall'Unione europea per i fatti di piazza Tienamen i cinesi non poterono pi\u00f9 acquistare il materiale necessario per la loro produzione e con la tecnologia acquisita con gli Aspide Mk.1 acquistati svilupparono una loro versione, denominata \"PL-11\", utilizzata dalle loro forze aeree."}
{"id": "544886", "revid": "36426", "url": "https://it.wikipedia.org/wiki?curid=544886", "title": "III secolo d.C", "text": ""}
{"id": "544891", "revid": "287204", "url": "https://it.wikipedia.org/wiki?curid=544891", "title": "Alfred Newman", "text": "\u00c8 stato uno dei pi\u00f9 grandi compositori americani di colonne sonore cinematografiche (\u00e8 sua la fanfara che accompagna il logo della 20th Century Fox, del cui dipartimento musicale \u00e8 stato a capo dal 1930 al 1960). Detiene il record di Oscar vinti nella categoria Miglior colonna sonora, con nove vittorie.\nBiografia.\nSin da giovane intraprende gli studi musicali in pianoforte e composizione e pi\u00f9 avanti anche in direzione d'orchestra. Si laurea a pieni voti e comincia presto a scrivere musica classica e ad operare come direttore d'orchestra.\nSposa Martha Louise, ex attrice della Goldwyn, e dall'unione nascono cinque figli.\nNewman fu il capostipite di una dinastia di musicisti:\nAltri membri della famiglia operano comunque nel campo della musica. Newman dal 1930 al 1970 ha scritto oltre 200 colonne sonore per film di ogni genere, lavorando fino alla morte.\nPremi.\nNella sua lunghissima carriera di compositore di colonne sonore ha ricevuto numerosissimi premi e riconoscimenti. Newman \u00e8 al terzo posto nella classifica delle persone che hanno vinto pi\u00f9 Oscar nella storia del Cinema, dopo Walt Disney (26 vittorie) e Cedric Gibbons (11 vittorie). Ha inoltre detenuto il record di candidature agli Oscar per un compositore fino al 2012, quando John Williams fu candidato per la quarantaseiesima e la quarantasettesima volta. Le sue 43 candidature all'Oscar per la migliore colonna sonora furono a loro volta un record, superato anch'esso da John Williams.\nPremio Oscar.\nIn totale, Alfred Newman fu candidato 45 volte ai premi Oscar, di cui due per la Miglior canzone originale:\nLe rimanenti candidature furono tutte per la migliore colonna sonora. Fu premiato nove volte:"}
{"id": "544892", "revid": "36426", "url": "https://it.wikipedia.org/wiki?curid=544892", "title": "Stelle cadenti", "text": ""}
{"id": "544893", "revid": "287204", "url": "https://it.wikipedia.org/wiki?curid=544893", "title": "Equilibrio meccanico", "text": "In meccanica newtoniana, in particolare in statica, si dice che un sistema \u00e8 in equilibrio meccanico quando la sommatorie di tutte le forze esterne e di tutti i momenti meccanici esterni risultano nulli.\nIn formule:\nformula_1\nLa prima equazione determina l\"equilibrio traslazionale\" del sistema, in quanto, per la seconda legge di Newton, implica che l'accelerazione del centro di massa sia nulla. La seconda invece determina l\"equilibrio rotazionale\" del sistema, perch\u00e9 implica che l'accelerazione angolare sia nulla, per la seconda legge cardinale.\nUna definizione alternativa dice che un sistema \u00e8 in equilibrio meccanico se la sua posizione nello spazio delle configurazioni \u00e8 in un punto dove il gradiente dell'energia potenziale \u00e8 nullo.\nEquilibrio statico.\nL'equilibrio statico \u00e8 un caso particolare di equilibrio meccanico di particolare interesse, nel quale velocit\u00e0 e velocit\u00e0 angolare iniziale sono entrambe nulle, quindi il sistema \u00e8 in quiete. Affinch\u00e9 ci sia equilibrio statico nel dato riferimento inerziale, \u00e8 dunque necessario e sufficiente che si verifichino contemporaneamente le seguenti condizioni:\nformula_2\novvero velocit\u00e0 lineare e angolare nulla, forza risultante nulla, e per il secondo principio anche l'accelerazione, e somma di tutti i momenti meccanici nulla, e per la seconda equazione cardinale, anche l'accelerazione angolare.\nL'annullamento della risultante delle forze, nel caso conservativo, si traduce nell'esistenza di un punto stazionario per il potenziale in funzione dei parametri variabili indipendentemente.\nTipi di equilibrio statico.\nA seconda del tipo di criticit\u00e0 del potenziale nel punto di equilibrio statico si distinguono tre casi: equilibrio stabile (potenziale minimo locale), equilibrio instabile (massimo locale o flesso orizzontale), equilibrio indifferente (potenziale localmente costante). Nel primo caso una piccola variazione delle condizioni causa un richiamo del sistema verso il punto di equilibrio; nel secondo causa una divergenza, o un allontanamento verso un equilibrio stabile; nel terzo le piccole variazioni portano a nuove configurazioni di equilibrio.\nUn semplice esempio pu\u00f2 esser fatto nel caso di un corpo rigido (prendiamo un cono) nel campo gravitazionale (vedi figura).\nNella prima configurazione il baricentro del cono \u00e8 nel suo punto di minima altezza, e un colpetto lo farebbe oscillare per poi ricadere nel punto di equilibrio (equilibrio stabile).\nNel secondo caso il baricentro \u00e8 in un massimo, ed una minima alterazione della precaria condizione di equilibrio porterebbe il cono a cadere, portando il baricentro pi\u00f9 vicino possibile a terra (equilibrio instabile).\nNel terzo caso il baricentro, qualunque sia la piccola sollecitazione, rimane sempre alla stessa altezza da terra, e si stabilisce di volta in volta nella nuova posizione assunta (equilibrio indifferente).\nEquazione generale delle macchine.\nPer un qualunque meccanismo, un sistema cinematico che di conseguenza \u00e8 un sistema labile, (ad es. un manovellismo, un sistema costituito da leveraggi, un quadrilatero articolato), vale l'equazione generale delle macchine: la somma algebrica dei lavori compiuti in un certo intervallo di tempo, da tutte le forze agenti sugli elementi della macchina, eguaglia la variazione di energia cinetica del sistema durante il medesimo intervallo di tempo:\nDove:\nDerivando membro a membro rispetto al tempo, \u00e8 possibile scriverla in termini di potenza e si ha:\nEssendo:\nDa notare che la distinzione fra lavoro perduto e lavoro resistente, o tra potenza perduta e potenza resistente, \u00e8 puramente convenzionale: entrambi sono termini che si oppongono alle cause atte a produrre il moto. Si pu\u00f2, quindi scrivere:\nQuesta \u00e8 l'equazione che esprime l'equilibrio dinamico di un meccanismo: durante il moto la sommatoria delle potenze che agiscono sul sistema \u00e8 nulla."}
{"id": "544895", "revid": "729019", "url": "https://it.wikipedia.org/wiki?curid=544895", "title": "PL-2", "text": "Il PL-2 \u00e8 un missile a corto raggio (guida IR) di costruzione cinese. Esso \u00e8 un'arma derivata direttamente (ne \u00e8 sostanzialmente la copia) dal K-13 (AA-2 Atoll) sovietico, quindi in ultima analisi \u00e8 la versione cinese dell'AIM-9B statunitense. Non rinomato per la propria capacit\u00e0 ed affidabilit\u00e0, come \u00e8 logico aspettarsi dall'et\u00e0 del progetto, ma in mancanza di meglio esso ha costituito un buon strumento di lavoro per le forze cinesi altrimenti pressoch\u00e9 prive di missili aria-aria e ha costituito anche la base di partenza per una serie di nuovi missili, corrispondenti alle versioni pi\u00f9 recenti del Sidewinder."}
{"id": "544904", "revid": "212348", "url": "https://it.wikipedia.org/wiki?curid=544904", "title": "USS Thunderchild (NCC-63549)", "text": ""}
{"id": "544906", "revid": "212348", "url": "https://it.wikipedia.org/wiki?curid=544906", "title": "Akira 1\u00b0", "text": ""}
{"id": "544914", "revid": "1719883", "url": "https://it.wikipedia.org/wiki?curid=544914", "title": "Uzeta", "text": "Uzeta \u00e8 il protagonista di una leggenda di Catania inventata agli inizi del Novecento dal giornalista Giuseppe Malfa e immortalata in uno dei lampioni di piazza Universit\u00e0 dagli scultori Mim\u00ec Maria Lazzaro e Domenico Tudisco.\nLa storia narra di questo ragazzo di umili origini che riusc\u00ec a diventare cavaliere sotto Federico II per la sua bravura. Quando gli venne chiesto di combattere contro gli Ursini, dei giganti saraceni, accett\u00f2 e vinse. Dal nome dei giganti sarebbe derivato, secondo la leggenda, quello del Castello al centro del capoluogo etneo. Le vere origini del nome sono da attribuirsi all'espressione latina \"castrum sinus\", cio\u00e8 \"castello del golfo\".\nUzeta, eroe dell'Opera dei Pupi e protagonista dell'omonima storia, nasce nel 1900 dalla fantasia del famoso puparo don Raffaele Trombetta, che volle regalare al suo pubblico un \"paladino\" catanese. \nFiglio di un povero tessitore della via Naumachia, Uzeta, da semplice palafreniere, dopo esser stato corsaro e dopo aver salvato Catania dagli Algerini, Roma dai Berberi, Vienna dai Tartari, diventer\u00e0 Principe del Simeto, Gonfaloniere della Chiesa, Arciduca di Vienna e Cavaliere della Legion d'Onore.\nIl paladino di Catania indossa una magnifica armatura listata di nero con l'insegna dell'Elefante ('u Liotru). Personaggio amatissimo dal pubblico dell'Opira, le sue avventure sono rappresentate dalla Marionettistica dei fratelli Napoli, pupari in Catania dal 1921."}
{"id": "544915", "revid": "121855892", "url": "https://it.wikipedia.org/wiki?curid=544915", "title": "Gammazita", "text": "Gammazita \u00e8 una giovane ragazza, protagonista di una leggenda catanese legata alle vicende del casato degli Angioini di Sicilia. Il suo nome \u00e8 stato dato anche a un sito del centro storico della citt\u00e0 siciliana, una cavit\u00e0 naturale chiamata appunto \"Pozzo di Gammazita\".\nLa leggenda di Gammazita.\nIl racconto popolare narra di una virtuosa ragazza catanese che, verso il 1280 prefer\u00ec gettarsi in un pozzo, invece di cedere alle insidie di un soldato francese (tradizionalmente indicato con il nome di Droetto) che si era invaghito di lei.\nIl racconto presenta sicuramente un collegamento con la realt\u00e0 storica: fa riferimento alle angherie compiute dai dominatori francesi sugli oppressi siciliani, una delle cause dello scoppio dei Vespri siciliani del 30 marzo 1282.\nLa leggenda sembra anche voler spiegare come macchie del sangue di Gammazita i depositi ferruginosi lasciati da una sorgente minerale, che scaturiva a Catania tra le lave di Via San Calogero, e da qualche tempo disseccate."}
{"id": "544916", "revid": "287204", "url": "https://it.wikipedia.org/wiki?curid=544916", "title": "Arne Naess", "text": ""}
{"id": "544920", "revid": "14214", "url": "https://it.wikipedia.org/wiki?curid=544920", "title": "Fratelli Righeira", "text": ""}
{"id": "544921", "revid": "114312567", "url": "https://it.wikipedia.org/wiki?curid=544921", "title": "Links", "text": "Links \u00e8 un browser open source testuale con interfaccia a riga di comando.\nStoria.\nLa versione originale di Links fu sviluppata da Mikul\u00e1\u0161 Pato\u010dka nella Repubblica Ceca. Il suo gruppo, Twibright Labs, pi\u00f9 tardi svilupp\u00f2 la versione 2, questa versione pu\u00f2 visualizzare la grafica [codice_1], renderizzare font in diverse dimensioni (con antialiasing) e supporta JavaScript. Il browser risultante \u00e8 molto veloce, ma non mostra molte pagine come dovrebbero essere visualizzate. Il modo grafico funziona sui sistemi Unix anche senza X o qualsiasi ambiente grafico, usano sia SVGALib o il framebuffer della scheda video del sistema.\nAndrey Mirtchovski lo ha portato su Plan 9. \u00c8 considerato un buon browser su quel sistema operativo, sebbene alcuni utenti si siano lamentati della sua incapacit\u00e0 di copia/incolla con il buffer di Plan 9.\nLa comunit\u00e0 internazionale di Evolt.org attualmente mantiene una versione non supportata sul suo archivio per Windows a 32 bit.\nCaratteristiche.\nDispone di una semplice interfaccia grafica da terminale, e pu\u00f2 visualizzare pagine complesse (supporto all'HTML 4.0 parziale con tabelle e frame, supporto per molteplici set di caratteri), supporta terminali a colori e monocromatici, e permette lo scrolling orizzontale. \u00c8 disponibile per sistemi POSIX, DOS e Microsoft Windows.\nAl contrario di Lynx e w3m, \u00e8 orientato agli utenti che vogliono un utilizzo visuale e che vogliono mantenere molti elementi tipici delle interfacce grafiche (pop up windows, menus etc.) in un ambiente testuale. La sua usabilit\u00e0 intuitiva lo rende ottimo come web-browser o come libreria da usare in un terminale, Internet point, etc.\nForks.\nELinks (\"Experimental/Enhanced Links\") \u00e8 un fork portato avanti da Petr Baudis. \u00c8 basato su Links 0.9. Ha uno sviluppo molto pi\u00f9 aperto ed incorpora patches da altre versioni di Links (come ad esempio la estensione addizionale dello scripting in Lua) e dagli utenti internet.\nLinks Hacked \u00e8 un'altra versione del browser Links che si \u00e8 fusa in Elinks disponibile in Links 2.\n\u00c8 stato portato a girare anche sulla piattaforma Sony PSP da Rafael Cabezas (a.k.a. Raf), e sull'xbox originale."}
{"id": "544924", "revid": "399137", "url": "https://it.wikipedia.org/wiki?curid=544924", "title": "Guglielmo di Braose", "text": "Spos\u00f2 Eva Marshal, figlia di Guglielmo il Maresciallo. Dalla loro unione nacquero quattro figlie:\nNel 1228 fu catturato da Llywelyn il Grande, nella battaglia di Ceri presso Montgomery e fu riscattato per la somma di 2.000 sterline; si alle\u00f2 poi con Llywelyn, concordando di dare in moglie la propria figlia Isabella a Dafydd ap Llywelyn, l'unico figlio legittimo di Llywelyn.\nDurante una vista a Llywelyn, nel 1230, per la preparazione del matrimonio concordato, fu scoperto nella camera da letto con la moglie di Llywelyn, la principessa Joan. Questa relazione adulterina era iniziata durante la sua prigionia. Guglielmo fu, per questo, impiccato pubblicamente il 2 maggio 1230 a Crogen, presso Bala, davanti ad una folla di circa 800 spettatori. Joan fu invece perdonata."}
{"id": "544925", "revid": "212348", "url": "https://it.wikipedia.org/wiki?curid=544925", "title": "Classe Akira", "text": ""}
{"id": "544926", "revid": "123460181", "url": "https://it.wikipedia.org/wiki?curid=544926", "title": "Basilica di San Lorenzo fuori le mura", "text": "La basilica di San Lorenzo fuori le mura (detta anche San Lorenzo al Verano) \u00e8 una chiesa di Roma, una delle Sette chiese, situata all'inizio del tratto extraurbano della via Tiburtina. Nel XIX secolo fu costruito accanto alla basilica il primo cimitero comunale di Roma, quello del Verano. Fino al 1847 \u00e8 stata basilica patriarcale.\nLa basilica ospita la tomba di san Lorenzo (arcidiacono, martirizzato nel 258), dello statista Alcide De Gasperi e di cinque papi: san Zosimo, san Sisto III, sant'Ilario, Damaso II e il beato Pio IX.\nStoria.\nLa primitiva basilica (\"Basilica maior\") fu eretta nel IV secolo dall'imperatore Costantino I vicino alla tomba del martire Lorenzo, come altre basiliche cimiteriali della stessa epoca (San Sebastiano sulla via Appia, Sant'Agnese fuori le mura, Santi Marcellino e Pietro, presso Torpignattara). Proprio sopra la tomba fu contemporaneamente costruito un piccolo oratorio.\nL'oratorio fu rimpiazzato da una nuova chiesa all'epoca di papa Pelagio II (579-590). Per un certo periodo coesistettero dunque la \"Basilica maior\" costantiniana, che in un momento imprecisato fu dedicata alla Madonna, e una \"basilica minore\", pelagiana. Tra il IX e il XII secolo, tuttavia, la basilica costantiniana fu probabilmente abbandonata.\nPapa Onorio III, in occasione forse dell'incoronazione di Pietro II di Courtenay come imperatore latino di Costantinopoli, nel 1217, inizi\u00f2 grandi lavori di ampliamento della basilica di Pelagio II: la chiesa fu prolungata verso ovest, abbattendo la vecchia abside, l'orientamento fu ribaltato e la vecchia basilica divenne il presbiterio rialzato della nuova chiesa, che presenta ancora oggi un pavimento pi\u00f9 alto nella navata centrale.\nLa nuova basilica era decorata da affreschi che illustravano la vita di san Lorenzo e di santo Stefano, il primo martire cristiano, sepolto sotto l'altare maggiore insieme al santo titolare della chiesa.\nLa basilica di San Lorenzo fuori le Mura fu sede del patriarca latino di Gerusalemme dal 1374 al 1847, anno in cui Papa Pio IX ripristin\u00f2 la sede a Gerusalemme.\nLa chiesa sub\u00ec trasformazioni nel periodo barocco, ma le aggiunte furono eliminate con il restauro dell'architetto Virginio Vespignani tra il 1855 e il 1864. Il 19 luglio 1943, durante la seconda guerra mondiale, la chiesa fu gravemente colpita durante il primo bombardamento alleato su Roma. Dopo la distruzione bellica, la basilica fu ricostruita e restaurata con il materiale originale: i restauri, terminati nel 1948, permisero l'eliminazione di strutture aggiunte nel XIX secolo, tuttavia gli antichi affreschi della parte superiore della facciata erano irrimediabilmente perduti.\nNel 1957 furono effettuati saggi di scavo in corrispondenza del muro del cimitero del Verano: le indagini permisero di riconoscere i resti della basilica costantiniana: un grande edificio a circo, a tre navate separate da colonne. \nScavi effettuati sotto la basilica hanno portato alla luce numerosi ambienti e cripte.\nLa chiesa \u00e8 amministrata da frati cappuccini, ed \u00e8 sede di parrocchia, istituita il 4 luglio 1709 con il decreto del cardinale vicario Gaspare Carpegna \"\u201cDe cuiuslibet statuta\u201d\". La parrocchia fu affidata in origine ai Canonici Regolari Lateranensi, ma nel 1855 pass\u00f2 ai cappuccini.\nDescrizione.\nEsterno.\nLa chiesa \u00e8 preceduta da un piazzale, voluto da papa Pio IX, ove si trova una colonna sormontata dalla statua bronzea raffigurante San Lorenzo, opera di Stefano Galletti del 1865. Affiancano la chiesa il monastero ed il campanile in stile romanico (XII secolo).\nLa facciata, in laterizio con tre finestre, \u00e8 stata ricostruita dopo i bombardamenti del 1943. Essa era interamente ricoperta di mosaici, andati per la maggior parte perduti: sono rimasti alcuni frammenti, che riproducono \"Cristo Agnello\" e la \"Presentazione di Pietro di Courtenay a san Lorenzo\".\nPrecede la facciata un portico, risalente al XIII secolo, sostenuto da sei colonne di spoglio con capitelli medievali ionici. Sotto il portico sono conservati alcuni sarcofagi; gli affreschi delle pareti, dello stesso periodo del portico, rappresentano storie tratte dalla \"Vita di san Lorenzo\" e dalla \"Vita di santo Stefano protomartire\", e miracoli attribuiti ai due santi dopo la morte. Nella parete di sinistra \u00e8 collocato il monumento funebre ad Alcide De Gasperi, opera di Giacomo Manz\u00f9. Il portale d'ingresso alla basilica \u00e8 affiancato da due statue marmoree raffiguranti leoni, di epoca medievale. Infine, una lapide ricorda la visita di papa Pio XII il 19 luglio 1943, dopo il bombardamento alleato sul quartiere San Lorenzo.\nInterno.\nLa basilica \u00e8 a tre navate, ed \u00e8 composta dalle due basiliche costruite in epoca diversa, contigue ma non coassiali tra loro: quella pelagiana (VI secolo), rialzata e trasformata in presbiterio; e quella onoriana (XIII secolo), che costituisce il \"corpus\" principale dell'edificio.\nBasilica onoriana.\nLa basilica fatta costruire da papa Onorio III \u00e8 a tre navate separate tra loro da 22 colonne di diverso formato e fattura. Si ipotizza che le colonne, assieme alle loro basi e alla trabeazione, provengano dall'antica basilica costantiniana.\nNella controfacciata \u00e8 posto il \"monumento funebre del cardinale Guglielmo Fieschi\", composto da un sarcofago del III secolo e da un baldacchino cosmatesco. Sempre dei Cosmati \u00e8 il pavimento e i due amboni nei pressi dell'altare maggiore: accanto all'ambone di destra \u00e8 un \"candelabro\", sostenuto da due leoni e decorato a mosaico. La navata centrale era stata interamente affrescata nell'Ottocento da Cesare Fracassini: i restauri eseguiti dopo gli eventi bellici hanno conservato solo due affreschi, nella controfacciata e nell'arco trionfale (quello rivolto verso la basilica onoriana). La navata termina con l'altare detto \"della confessione\", in posizione rialzata.\nNella navata di destra vi sono resti di affreschi medievali raffiguranti \"Santi\" e una \"Madonna col bambino\". La navata termina con la cappella di San Tarcisio, realizzata da Virginio Vespignani: in essa \u00e8 conservata una tela di Emilio Savonanzi (1619), con la raffigurazione della \"sepoltura di San Lorenzo\". La navata di sinistra, priva di opere pittoriche, termina con la \"cappella sotterranea di Santa Ciriaca\", decorata nel XVII secolo: qui si trovano due monumenti funebri realizzati su disegno di Pietro da Cortona.\nDalla cappella di San Tarcisio, e dell'adiacente sagrestia, si accede al chiostro della fine del XII secolo, da cui, a sua volta, si scende nella catacomba di San Lorenzo.\nBasilica pelagiana.\nL'ampio presbiterio corrisponde alla navata centrale all'antica basilica fatta costruire da papa Pelagio II: esso \u00e8 in posizione rialzata e vi si accede attraverso due rampe di scale. Al di sotto vi \u00e8 la cripta (IV secolo), da cui \u00e8 possibile venerare le tombe dei santi Lorenzo e Stefano protomartire. Nell'arco trionfale, rivolto verso la basilica pelagiana, vi sono mosaici del VI secolo raffiguranti \"Ges\u00f9 tra santi e papa Pelagio\".\nIl pavimento cosmatesco, cos\u00ec come il suo innalzamento, \u00e8 dovuto ai lavori fatti eseguire da papa Onorio. Il \"ciborio\", opera dei Cosmati, risale al 1148, ed \u00e8 composto da quattro colonne di porfido sormontate da una copertura a piramide. In fondo al presbiterio \u00e8 la \"sede episcopale\" del 1254, decorata con mosaici. Dietro la sede \u00e8 la \"cappella di Pio IX\", opera di Raffaele Cattaneo della fine del XIX secolo, con mosaici che ritraggono momenti della sua vita: questa cappella era, in origine, il nartece della basilica pelagiana.\nLe navate laterali del presbiterio sono sormontate da un matroneo, e sono inquadrate da 10 colonne, con capitelli corinzi e trabeazioni di reimpiego\nL'Organo.\nSul matroneo della parete di fondo della basilica pelagiana si trova l'organo a canne, costruito nel 1958 dai fratelli Ruffatti (probabilmente) in sostituzione dell'organo precedente - databile 1860 ad opera della famiglia Priori - distrutto durante il bombardamento del 19 luglio 1943. Si parla in termini di probabilit\u00e0 perch\u00e9 - da un'analisi pi\u00f9 recente di materiale fotografico (2019) - sembrerebbe che, prima del bombardamento, fosse gi\u00e0 collocato sul matroneo un organo \"riformato\" (secondo quei canoni genericamente detti \"ceciliani\"). Ritornando all'organo di Ruffatti, si parla, in sostanza, di uno strumento la cui consolle era (ed \u00e8) costituita da due \"manuali\" da 61 note e da una pedaliera concavo-radiale da 32 note. Nel 1981, lo strumento venne revisionato dall'organaro Alvaro Vercelli, il quale spost\u00f2 la \"consolle\" dal matroneo al presbiterio e sostitu\u00ec il registro \"Gamba 8'\" del Grand'Organo (primo Manuale) con la \"XIX 1.1/3'\" e il registro \"Salicionale 8'\" del secondo Manuale con il \"Piccolo 1'\", allo scopo di \"barocchizzare\" uno strumento ricco di registri da 8 piedi reali e con una presenza significativa di violeggianti (una disposizione perfettamente in linea con i principi ceciliani per una riforma dell'organo italiano di cui si faceva riferimento poc'anzi). Nel 1992, la \"consolle\" venne ricollocata nella sua posizione originaria (al centro del matroneo). Nel 2019, l'organo \u00e8 stato restaurato dalle maestranze della \"Bottega Organara Dell'Orto e Lanzini\". L'opera - resa possibile grazie all'interessamento di padre Armando Ambrosi (parroco di San Lorenzo) - era stata considerata necessaria gi\u00e0 da diversi anni per via del pessimo stato in cui versava lo strumento. Sull'organo - pressoch\u00e9 invariato dal punto di vista della sua configurazione (eccetto che per la \"consolle\", ripristinata necessariamente con l'uso di materiali tecnologici di ultima generazione) - sono stati aggiunti due nuovi registri al \"pedale\": il \"Basso acustico 32'\" e la\"Tromba 8'\". Inoltre, sono stati aggiunti in \"consolle\": il sequencer, il \"traspositore\" e un comando per l'inserimento delle \"Unioni a cascata\"."}
{"id": "544927", "revid": "287204", "url": "https://it.wikipedia.org/wiki?curid=544927", "title": "Hygrocybe chlorophana", "text": "Hygrocybe chlorophana (Fr.) W\u00fcnsche, Pilze: 112 (1877)\nDescrizione della specie.\nCappello.\nCon diametro fino a 5 cm, da convesso a piano; superficie liscia, non igrofana, giallo zolfo, giallo citrino, a volte con sfumature aranciate; cuticola sottile, distaccabile solo a piccoli lembi.\nLamelle.\nintercalate da numerose lamellule di diversa lunghezza, piuttosto larghe, attenuate al gambo, bianche, ma tendenti al giallo chiaro.\nGambo.\nLungo 5-7 cm e spesso 5-8 mm, cilindrico, ma sovente curvo, leggermente ingrossato alla base, liscio, leggermente viscoso con il tempo umido, concolore al cappello.\nCarne.\nEsigua, molto sottile nel cappello, biancastra, acquosa.\nOdore e sapore: non particolari.\nSpore.\nEllissoidali, lisce, bianche in massa, 9 x 4,5-5,5 \u00b5m.\nHabitat.\nCresce nei prati, nei pascoli, gregario, in estate-autunno.\nCommestibilit\u00e0.\nCommestibile, pur se di scarso valore.\nSpecie simili.\nAltre specie del genere Hygrocybe, di colore giallo e con cappello convesso e non conico, sono:"}
{"id": "544929", "revid": "125951607", "url": "https://it.wikipedia.org/wiki?curid=544929", "title": "Fit Finlay", "text": "Finlay \u00e8 principalmente ricordato per i suoi trascorsi in World Championship Wrestling tra il 1995 e il 2000, dove ha vinto una volta il World Television Championship, e in WWE tra il 2006 e il 2011, dove ha detenuto una volta lo United States Championship.\nCarriera.\nCircuito indipendente (1974-1995).\nFinlay inizia la sua carriera da wrestler a Carrickfergus, Irlanda del Nord, venendo allenato da suo padre, anch'egli wrestler, prima di trasferirsi in Gran Bretagna nel 1978. Qui Finlay inizia a lottare per svariate federazioni di wrestling sotto l'egida della \"Joint Promotions\". Il 9 giugno 1982 vince il suo primo titolo in una federazione di wrestling: infatti, sconfiggendo Alan Kilby, diventa \"British Heavy Middleweight Champion\" (campione britannico dei pesi medio-massimi).\nSar\u00e0 il primo di una lunga serie di titoli vinti da Finlay nelle federazioni britanniche, come ad esempio il \"Light Heavyweight Title\" (titolo dei pesi massimi leggeri) e il \"Mid-Heavyweight Title\" (titolo dei pesi medio massimi). L'apice della sua carriera nella terra britannica sar\u00e0 la vittoria del \"British Heavyweight Championship\", ossia il titolo pi\u00f9 prestigioso della Gran Bretagna.\nInizia poi a lottare anche in federazioni extra-britanniche, come la tedesca Catch Wrestling Association. Qui vincer\u00e0 i \"CWA Tag Titles\", ossia i suoi primi titoli di coppia, vinti lottando al fianco di Miles Zrno, anch'egli proveniente dalle federazioni britanniche. Finlay inizia a trascurare sempre di pi\u00f9 le federazioni britanniche concentrandosi totalmente alla CWA, dove raggiunge una certa fama. Quindi inizia a lottare anche in altri continenti, come in federazioni giapponesi e messicane.\nLo \u201cstint\u201d di Finlay alla CWA continua fino al 1995, poich\u00e9 dopo aver portato a termine gli ultimi \u201cfeuds\u201d con Eddie Gilbert e Tony St. Clair, lascia la federazione per approdare in una Major Americana, che ben presto sarebbe diventata la prima federazione al mondo, la World Championship Wrestling (WCW). Il bottino di Finlay si ferma cos\u00ec a quota 16 titoli singoli conquistati nei suoi primi 15 anni di carriera, in giro per le federazioni indipendenti inglesi e tedesche. Un bel bottino vista la sua nazionalit\u00e0 e per le varie situazioni politiche che avrebbero segnato la storia dei paesi anglosassoni.\nWorld Championship Wrestling (1995\u20132000).\nFinlay rimane nella CWA fino al 1995, quando lascia la federazione per andare a lottare negli Stati Uniti, precisamente nella World Championship Wrestling. Qui viene presentato come un irlandese piuttosto patriottico e propenso alla lotta. Comunque, durante i primi anni in WCW, Finlay non otterr\u00e0 molto successo e sono ben pochi i suoi incontri degni di nota in questo periodo.\nNel maggio del 1998 avviene una svolta nella carriera di Finlay: il 4 maggio, a \"Nitro\", conquista infatti il WCW World Television Championship sconfiggendo Booker T, e difender\u00e0 la sua cintura contro lottatori gi\u00e0 affermati in WCW, come Chris Benoit e lo stesso Booker T. Sar\u00e0 per\u00f2 proprio contro quest'ultimo che perder\u00e0 la sua cintura il 14 luglio, a The Great American Bash, dopo circa due mesi di regno.\nQuesto sar\u00e0 l'apice della carriera di Finlay in WCW, poich\u00e9 dopo la perdita del TV Title torner\u00e0 nello stato d'anonimato in cui era rimasto per anni dal suo arrivo in WCW. Una ripresa sembra avvenire quando, a Bash at the Beach dell'11 luglio del 1999, vince un Junkyard Invitational Match con relativo trofeo. Difender\u00e0 il suo trofeo negli show WCW successivi, trovando anche ottimi alleati in Lord Steven Regal e Dave Taylor, con cui forma una stable di wrestler britannici.\nPuntuale arriva per\u00f2 la sfortuna: durante un incontro con Brian Knobbs, subisce un brutto infortunio alla gamba che lo costringe quasi al ritiro. Finlay guarisce entro la fine del 1999, tornando al lottare. Nasce una strana alleanza tra Finlay e Knobbs: bench\u00e9 Finlay sia stato gravemente infortunato da Knobbs, rispetta quest'ultimo. Rientra quindi della divisione hardcore della federazione. La gamba per\u00f2 non \u00e8 guarita perfettamente e Finlay lotta sempre di meno fino a lasciare la federazione nel 2000.\nWorld Wrestling Entertainment (2001\u20132011).\nDebutto e alleanza con King Booker (2006\u20132007).\nNel 2001, firm\u00f2 con la WWE come allenatore. Nel 2004 combatt\u00e9 in due house show di \"SmackDown\". Appare durante Judgment Day, metre, insieme ad altri dirigenti, cerca di sedare la rissa post match tra Eddie Guerrero e John \"Bradshaw\" Layfield e alla Royal Rumble compare nello stesso ruolo, dove cerc\u00f2 di fermare Kurt Angle che stava compiendo un pestaggio su Shawn Michaels a bordo ring, colpevole di averlo eliminato dalla contesa.\nIl suo primo match televisivo in WWE avviene durante l'edizione del 20 gennaio 2006 di \"SmackDown!\" dove viene sconfitto da Matt Hardy per squalifica. Sin dal primo match Finlay appare piuttosto furioso nella lotta: i suoi primi incontri contro lottatori come appunto Hardy, Funaki e la sua vecchia conoscenza Chris Benoit finiscono infatti in sconfitta per squalifica; la fama di Finlay come lottatore, intanto, aumenta sempre di pi\u00f9.\nIl wrestler di Belfast continua a dominare i suoi match, comunque di scarsa importanza. Tra febbraio e marzo del 2006 la carriera di Finlay in WWE inizia a farsi movimentata, quando inizia una forte rivalit\u00e0 con Bobby Lashley: a No Way Out, Finlay \"rapisce\" Kristal nel backstage e, portandola sul ring, viene attaccato da Lashley, il quale avrebbe dovuto affrontare John \"Bradshaw\" Layfield; durante l'incontro, per\u00f2, Finlay interviene dal nulla e, distraendo l'arbitro, colpisce Lashley con uno \"Shillelagh\" (arma che sar\u00e0 poi usata da lui in diversi match), favorendo dunque la vittoria finale di JBL. La rivalit\u00e0 tra Finlay e Lashley continu\u00f2 in diverse occasioni, raggiungendo il culmine in un Lumberjack match dove trionfa Finlay. Da quel momento, Finlay cominci\u00f2 ad adoperare uno Shillelagh come arma (usata soprattutto durante i momenti di distrazione dell'arbitro).\nIl 2 aprile Finlay partecipa alla sua prima WrestleMania, esattamente l'edizione numero 22. Il nordirlandese affronta Bobby Lashley, Matt Hardy, Ric Flair, Rob Van Dam e Shelton Benjamin nel Money in the Bank Ladder Match, che viene per\u00f2 vinto da Van Dam.\nFinlay partecipa quindi al torneo del King of the Ring, sconfiggendo al primo turno Chris Benoit, per poi essere eliminato alle semifinali dal suo rivale Bobby Lashley. Il 21 maggio, a Judgment Day, Finlay affronta Chris Benoit ma, dopo un lungo e agguerrito incontro, \u00e8 Benoit ad avere la meglio; successivamente, il nordirlandese costa la finale del King of the Ring a Lashley, intervenendo contro di lui durante il match disputato appunto fra Lashley e Booker T, vecchio avversario di Finlay in WCW.\nL'intervento di Finlay per aiutare Booker T non \u00e8 fine a s\u00e9 stesso. Nasce infatti un'alleanza fra Finlay e Booker T, a cui si aggiunge anche William Regal: \u00e8 la nascita della \"Corte reale di King Booker\"; dopo aver vinto il torneo King of the Ring infatti, Booker T si fa chiamare King Booker, mentre i suoi alleati Finlay e Regal assumono il titolo di \"Sir\".\nIntanto, durante i match di Finlay, inizia a fare la sua comparsa Little Bastard (poi noto come Hornswoggle), un personaggio che ricalca la leggenda del Leprechaun. Questi inizia ad uscire all'improvviso da sotto il ring durante i match di Finlay per attaccare gli avversari di quest'ultimo e favorendo l'irlandese.\nL'11 luglio Finlay riesce a vincere il suo primo titolo in WWE: si tratta dello United States Championship, conquistato contro il suo vecchio nemico Bobby Lashley grazie all'aiuto proprio di Little Bastard. Difender\u00e0 con successo la cintura in diverse occasioni, compreso un match contro il suo alleato William Regal il 23 luglio a The Great American Bash (che in origine doveva essere un Triple Threat match con l'aggiunta di Lashley ma a seguito di un'eccessiva dose di enzimi nel fegato \u00e8 stato escluso). Nella puntata di \"SmackDown!\" del 1\u00ba settembre, tuttavia, Finlay perse il titolo a favore di Mr. Kennedy in un Triple Threat match che coinvolgeva anche Lashley, interrompendo il suo regno durato 49 giorni.\nDopo aver perso il titolo, Finlay continua ad attaccare e a lottare contro wrestler che minacciano King Booker, come Lashley e Batista. Contemporaneamente Finlay viene inserito in match contro King Booker, segno dell'inizio di una crisi dell'alleanza fra il lottatore di Belfast e Booker T, dove l'irlandese riesce a trionfare grazie al solito Little Bastard che, spaventando Sharmell e distraendo quindi l'arbitro, permette a Finlay di colpire Booker con il suo Shillelagh e di vincere l'incontro. L'8 ottobre, a No Mercy, Finlay partecip\u00f2 ad un Fatal 4-Way match valevole per il World Heavyweight Championship di King Booker che comprendeva anche Batista e Lashley ma, alla fine, fu Booker a mantenere la cintura schienando lo stesso Finlay e vincendo l'incontro.\nAlleanza con Hornswoggle (2007\u20132008).\nTra la fine del 2006 e i primi mesi del 2007, Finlay disputa diversi incontri, sfidando tra gli altri Batista e The Undertaker; inizia inoltre un feud con The Boogeyman, al quale prendono parte anche Hornswoggle (ex Little Bastard) e Little Boogeyman (la controparte midget di The Boogeyman). A No Way Out, Finlay pone termine alla rivalit\u00e0 con The Boogeyman sconfiggendo lui e Little Boogeyman insieme a Little Bastard. Nel mese di aprile, Finlay sconfigge Chris Benoit e Montel Vontavious Porter nel corso di un Triple Threat match, guadagnando l'accesso al Money in the Bank Ladder Match di WrestleMania 23. Tale match si conclude per\u00f2 con la vittoria di Mr. Kennedy. Il 20 luglio 2007, Edge, a causa di un infortunio, fu costretto a rendere vacante il World Heavyweight Championship e il General Manager Theodore Long indisse per quella stessa sera una Battle Royal a cui lo stesso Finlay partecip\u00f2, rimanendo tra gli ultimi sul ring assieme a Batista, Kane e The Great Khali. L'irlandese colp\u00ec Khali col suo Shillelagh ma venne eliminato da Batista, e il titolo venne vinto dallo stesso Khali. In seguito, Finlay d\u00e0 vita ad una rivalit\u00e0 con Kane, in cui l'irlandese venne sconfitto a SummerSlam, per poi concludere il tutto con la vittoria di Finlay nel primo Belfast Brawl match della storia. Fu poi impegnato in un feud con Rey Mysterio, venendo sconfitto da quest'ultimo a Cyber Sunday in uno Stretcher match dopo che il loro precedente incontro di No Mercy era terminato in no contest. La faida con Mysterio culmin\u00f2 in un match per determinare il contendente n\u00b01 al World Heavyweight Championship di Batista, terminato in parit\u00e0 a causa dell'intervento di The Undertaker; il feud termina dopo Survivor Series, quando l'irlandese si unisce al team di Umaga per fronteggiare il Team di Triple H, perdendo.\nSi riavvicin\u00f2 quindi a Hornswoggle, diventando pian piano face; aiut\u00f2 infatti in diverse occasioni il figlio illegittimo di Vince McMahon (Hornswoggle) ad uscire indenne dagli incontri a cui dovette partecipare. Ad Armageddon Finlay sconfisse The Great Khali proprio grazie all'aiuto di Hornswoggle. Il 18 febbraio 2008 intervenne a favore di Hornswoggle impegnato in uno Steel Cage match contro Vince McMahon, ma a sua volta fu attaccato da John \"Bradshaw\" Layfield che a fine match dichiar\u00f2 che Hornswoggle era figlio di Finlay e non di McMahon. Nella stessa sera JBL infortun\u00f2 Hornswoggle e inizi\u00f2 una rivalit\u00e0 con il padre Finlay che culmin\u00f2 a WrestleMania XXIV in un Belfast Brawl match ma, nonostante l'aiuto di Hornswoggle, il lottatore di Belfast fu sconfitto.\nVarie faide e licenziamento (2008\u20132011).\nCon il Finlay passa al \"roster\" della \"ECW\". Ottiene quasi subito la possibilit\u00e0 di conquistare il WWE Tag Team Championship insieme ad Hornswoggle, a Night of Champions, dove per\u00f2 perdono contro i campioni The Miz e John Morrison, poi a The Great American Bash, in un Fatal 4-Way Tag Team match, vinto da Curt Hawkins e Zack Ryder. Ad Unforgiven prende poi parte al Championship Scramble Match per l'ECW Championship, vinto poi da Matt Hardy.\nHa poi un feud con Mark Henry fino ad Armageddon, dove ha la meglio grazie al suo \"Shillelagh\" in un Belfast Brawl match. Nel 2009 comincia una rivalit\u00e0 con l'ECW Champion Jack Swagger, contro cui perder\u00e0 in un incontro titolato a No Way Out. Il 14 marzo a \"SmackDown\" riesce, battendo The Brian Kendrick, a conquistare un posto nel Money In the Bank Ladder Match per Wrestlemania XXV, ma nemmeno questa volta riesce a conquistare la preziosa valigetta.\nCon il Draft 2009 viene separato da Hornswoggle, venendo spostato a \"Raw\". Il loro ultimo match \u00e8 stato disputato a \"Superstars\" dove Finlay e Hornswoggle hanno battuto Tyson Kidd e Natalya. Il 24 novembre viene pesantemente sconfitto dal connazionale Sheamus in un match valido per la Breakthrough Battle Royal, venendo in seguito aggredito dal \"Celtic Warrior\" col suo \"Brogue Kick\". Con l'addio ad Hornswoggle, l'irlandese si riconcentra sul titolo ECW e se fallisce la vittoria dell'Elimination Chase per Backlash, dove a vincere \u00e8 Christian, riesce ad entrare nello Scramble Match di The Bash ma nemmeno in questa occasione riesce a conquistare il titolo.\nFinlay ritorna nel roster di \"SmackDown\" dopo The Bash nel corso di uno scambio di Superstars fatto da Donald Trump. Nel suo primo match nello show blu batte facilmente Ricky Ortiz. Nella puntata di \"SmackDown!\" del 7 agosto 2009 partecipa ad un Fatal 4 Way contro R-Truth, Mike Knox e Dolph Ziggler per decretare il primo pretendente all'Intercontinental Championship detenuto da Rey Mysterio, venendo per\u00f2 schienato da Ziggler che si aggiudica l'incontro. Nelle settimane successive \u00e8 stato brutalmente attaccato da Mike Knox e i due hanno avuto una rivalit\u00e0 molto accesa, che \u00e8 culminata in un Belfast Brawl Match che ha visto prevalere Finlay. Nel finire del 2009 ha affrontato pi\u00f9 volte Sheamus e Drew McIntyre venendo per\u00f2 sconfitto. Torna a \"SmackDown\" per una apparizione nella Battle Royal per decidere il sostituto di The Undertaker per il pay-per-view Fatal 4 Way, vinta poi da Rey Mysterio.\nLascia in seguito la WWE nel 2011.\nCircuito indipendente e ritiro (2011\u20132012).\nDopo essere stato svincolato dalla WWE, Finlay \u00e8 tornato a lottare nel circuito indipendente, apparendo il 26 luglio 2011 sconfiggendo Sami Callihan a Evolve 9.\nIl 20 agosto 2011, Finlay ha fatto il suo debutto nella Pro Wrestling Guerrilla, prendendo parte alla Battle of Los Angeles. \u00c8 stato eliminato dal torneo al primo turno dal PWG World Champion Kevin Steen.\nIl 6 novembre 2011 ha lottato nel main event della Stampede Wrestling a Barrie, Ontario, perdendo contro Harry Smith.\nIl 12 maggio 2012, a Border Wars, Finlay ha fatto il suo debutto per la Ring of Honor, sfidando senza successo il ROH World Television Champion Roderick Strong. A \"Best In The World 2012\" viene sconfitto da Michael Elgin e successivamente svincolato dalla federazione.\nLott\u00f2 il suo ultimo match il 22 dicembre 2012 e poco tempo dopo annunci\u00f2 il ritiro.\nCarriera da produttore.\nWWE (2012\u2013presente).\nFinlay ritorna l'11 luglio 2012 come \"backstage producer\". Il 15 gennaio, nella puntata del ventesimo anniversario di \"Raw\" lo si vede nelle vesti di membro della \"Security\" nel tentativo (riuscito) di dividere The Rock e CM Punk. Finlay appare anche a WWE Active mentre parla dell'Elimination Chamber match. Lo si \u00e8 visto nella puntata di \"Raw\" del 12 maggio 2014 insieme ad alcuni arbitri e dirigenti WWE sedare la rissa tra lo Shield e l'Evolution. Finlay \u00e8 inoltre apparso brevemente nel backstage mentre cercava di sedare una rissa tra Sami Zayn e Kevin Owens durante la puntata di \"Raw\" del 20 giugno 2016. Finlay \u00e8 apparso nuovamente nella puntata di \"Raw\" del 15 agosto sempre per sedare una rissa nel backstage, questa volta tra Roman Reigns e Rusev. Appare inoltre a \"Raw\" il 12 settembre mentre cerca di fermare Seth Rollins insieme al General Manager di \"Raw\" Mick Foley. Il 15 gennaio 2017 Finlay ha presenziato insieme al vecchio amico William Regal alla finale del torneo per l'assegnazione del WWE United Kingdom Championship, vinto da Tyler Bate. Appare nuovamente nella puntata di \"SmackDown\" del 14 marzo nel tentativo di allontanare AJ Styles dopo che quest'ultimo aveva pesantemente picchiato il General Manager Shane McMahon. Nella puntata di \"Raw\" del 27 novembre Finlay \u00e8 apparso tra i membri dello staff per fermare Samoa Joe, il quale stava attaccando l'Intercontinental Champion Roman Reigns. Il 27 gennaio 2019, alla Royal Rumble, Finlay \u00e8 apparso sulla rampa d'ingresso per dare il consenso a Becky Lynch di entrare al posto dell'infortunata Lana nel Royal Rumble match femminile.\nIl 15 aprile 2020 Finlay fu licenziato, insieme a molti atleti e personale del backstage, nel tentativo di ridurre i costi a causa della Pandemia di Covid-19. A novembre dello stesso anno, torn\u00f2 in WWE nello stesso ruolo."}
{"id": "544930", "revid": "92723", "url": "https://it.wikipedia.org/wiki?curid=544930", "title": "Lega del bene pubblico", "text": "La Lega del bene pubblico fu una rivolta di nobili, guidata dal futuro Carlo I di Borgogna, contro Luigi XI di Francia. Ebbe luogo tra marzo ed ottobre del 1465.\nOrigini.\nLa rivolta nacque dalla volont\u00e0 dei nobili francesi di interrompere la politica del sovrano, che mirava a soffocare le velleit\u00e0 indipendentistiche dell'aristocrazia. Luigi XI fu costretto a mettersi alla testa di un esercito lealista per far tornare nei ranghi la nobilt\u00e0 ribelle.\nIl tumulto fu diretto da Carlo il Temerario, all'epoca solamente conte di Charolles, il quale era furente per la vendita a Luigi XI, da parte di suo padre Filippo il Buono, delle citt\u00e0 della Somme.\nLa Lega del bene pubblico comprendeva:\nQuesti formarono la predetta lega ed in un manifesto pubblicato il 10 marzo 1465, pretesero di rimediare al \"governo pietoso e disordinato\". Entrando in guerra contro il re, la coalizione progett\u00f2 di rimpiazzarlo con un reggente a lei devoto, identificato nell'inconsistente Carlo di Francia, il diciottenne duca di Berry, fratello di Luigi XI. Il re rispose d'altronde, sin dal 16 marzo, con un contro-manifesto.\nGuerra del bene pubblico.\nPer difendersi, Luigi XI si rivolse a Francesco Sforza e propose agli abitanti di Liegi di creare un'alleanza militare contro il nemico comune. Tale patto fu siglato il 17 giugno.\nIl sovrano francese, che beneficiava del sostegno di Gastone IV di Grailly, conte di Foix e di B\u00e9arn, disponeva di un esercito di 30.000 uomini. All'inizio delle ostilit\u00e0, nel marzo del 1465, marci\u00f2 contro i borbonesi, al centro del paese. Poi intraprese una corsa verso la capitale contro i bretoni di Francesco II ed i borgognoni, comandati da Carlo il Temerario. Lo scontro avvenne a Montlh\u00e9ry, a sud di Parigi, il 16 luglio 1465. L'esito della battaglia fu incerto ed ognuno si attribu\u00ec la vittoria. Luigi XI approfitt\u00f2 della confusione per svignarsela; si affrett\u00f2 ad entrare a Parigi, ove afferm\u00f2 la sua autorit\u00e0. Entrambi i contendenti non sapevano come farla finita. Luigi XI finse di piegarsi.\nLa pace.\nIn tre trattati, il sovrano fece la pace ed il \"bene pubblico\":\nIl re di Francia concesse a suo fratello Carlo il ducato di Normandia. Rese al conte di Charolles le citt\u00e0 della Somme e la propriet\u00e0 di Boulogne, Gu\u00eenes, Roye, P\u00e9ronne e Montdidier. Luigi XI diede a Giovanni di Calabria, reggente di Lorena, le citt\u00e0 di Mouzon, Sainte-Menehould e Neufch\u00e2teau. Rimise al duca di Bretagna il diritto regio ed una parte delle sovvenzioni, rendendogli Montfort ed \u00c9tampes. Al duca di Borbone concesse molte signorie in Alvernia e al duca di Nemours, il governo di Parigi e dell'\u00cele-de-France. Il conte d'Armagnac benefici\u00f2 di diverse castellanie nella Rouergue. Tanneguy du Chastel fu nominato gran scudiero, il conte di Saint-Pol conestabile, ecc. Una commissione di 36 membri, presieduta da Dunois (che non aveva partecipato alle ostilit\u00e0 e che si era \u00ab\"grandemente impegnato\" per il bene della pace\u00bb come si legge in una lettera, inserita nel trattato di Saint-Maur, dello stesso Re Luigi XI) avrebbe dovuto riformare gli abusi amministrativi. Luigi XI non rispett\u00f2 per molto tempo le condizioni che gli erano state imposte."}
{"id": "544931", "revid": "287204", "url": "https://it.wikipedia.org/wiki?curid=544931", "title": "Secessione", "text": ""}
{"id": "544932", "revid": "74801", "url": "https://it.wikipedia.org/wiki?curid=544932", "title": "Vincenzo Florio jr", "text": "Biografia.\nDi famiglia benestante, chiamato anche Vincenzo \"junior\", per distinguerlo dall'omonimo nonno, e figlio minore del senatore Ignazio Florio, armatore e industriale di vini; fratello minore di Ignazio, con la morte del padre nel 1891 eredit\u00f2, insieme al fratello che le gest\u00ec, le imprese di famiglia. \nVincenzo fu da sempre appassionato di automobilismo, tanto che partecip\u00f2 come pilota a diverse gare. Nel 1905 concep\u00ec la Coppa Florio.\nMa fu nel 1906 che applic\u00f2 le sue doti imprenditoriali per la creazione e organizzazione di un trofeo automobilistico in Sicilia, la Targa Florio, corsa automobilistica annuale sul circuito delle Madonie, che avrebbe conosciuto grande successo. L'anno dopo ide\u00f2 anche la prima corsa a tappe di ciclismo, il Giro di Sicilia.\nNel 1913 fond\u00f2 l'Automobile Club di Sicilia.\nBrevett\u00f2, durante la prima guerra mondiale, un autocarro cingolato per il trasporto di munizioni e viveri per le strade di montagna arrivando ad una velocit\u00e0 di , come un moderno fuoristrada. L'autocarro venne prodotto dal 1916 in poi e fu utilizzato nella grande guerra.\nNel 1920 diede vita anche alla Targa Florio motociclistica.\n\u00c8 morto il 6 gennaio 1959 ed \u00e8 stato sepolto nella cappella di famiglia, nel Cimitero di Santa Maria di Ges\u00f9.\nNon vi sono eredi di sangue diretti, in quanto non ebbe figli dalla prima moglie, Annina Alliata di Montereale, che mor\u00ec molto giovane, n\u00e9 dalla seconda, la francese Lucie Henry. Questa, prima di sposarsi con Florio, aveva gi\u00e0 una figlia dalla quale nacque Cec\u00e8 Paladino, che fu il nipote acquisito di Vincenzo ma non di sangue. La discendenza dei Florio si perpetua con donna Costanza Afan de Rivera e il fratello, figli di Giulia Florio (figlia di Ignazio e donna Franca Florio) e del marchese Achille Belloso Afan de Rivera."}
{"id": "544933", "revid": "125998206", "url": "https://it.wikipedia.org/wiki?curid=544933", "title": "MLRS", "text": "Il lanciarazzi multiplo MLRS (\"Multiple Launch Rocket System\") \u00e8 il sistema pi\u00f9 pesante, complesso e potente sviluppato in tale categoria d'armamenti dall'industria occidentale (TEL).\nDivenuto rapidamente il sistema standard della categoria, con la sostituzione di programmi nazionali in diversi paesi, l'MLRS ha 12 tubi di lancio da 227 mm, un calibro insolito, che sparano razzi standard M26 da 308 kg con testate normalmente a submunizioni. Ogni razzo ha ben 644 bombette M77, pesanti 0,23 kg e nonostante questo capaci di perforare 100 mm di acciaio, colpendo dall'alto i carri armati e blindati nemici, con un raggio utile delle schegge di circa 4 metri (50 m\u00b2). Ogni razzo M26 pu\u00f2 distruggere un'area di 0,23 km quadrati, e con le submunizioni il raggio d'azione aumenta.\nIn seguito sono stati introdotti razzi con carichi diversi e pi\u00f9 leggeri, con testate chimiche, biologiche e anticarro, e la gittata \u00e8 aumentata dai 31,8 km originali, in quanto all'origine era privilegiata la potenza piuttosto che la gittata. Il veicolo lanciatore \u00e8 basato sullo scafo M993, derivato dall'IFV M2 Bradley, cingolato e leggermente protetto.\n\u00c8 entrato in servizio con l'esercito statunitense nel 1982. Viene prodotto su licenza in Inghilterra, Francia, Italia, Germania e Paesi Bassi. Il suo primo impiego operativo fu durante la prima guerra del Golfo, quando le batterie di MLRS crearono dei grandi buchi nelle linee difensive irachene prima dell'offensiva terrestre per liberare il Kuwait. Gli iracheni da quel giorno lo soprannominarono \"pioggia d'acciaio\" proprio per la sua potenza e rapidit\u00e0 di tiro.\nIdeato per rivaleggiare i sistemi di artiglieria sovietici BM-21 e BM-24, il lanciatore MLRS rimase a lungo il sistema pi\u00f9 affidabile e portabile, considerando il progresso effettuato con l'utilizzo dei razzi guidati mediante sistema GPS. Con l'introduzione della controparte sovietica del lanciatore BM-30 \"Smerch\", il sistema americano ha perso quell'\"adeguatezza\" tanto ricercata nell'ambito dell'artiglieria pesante.\nProblemi di sicurezza.\nLe bombette sparate dagli MLRS costituiscono un gravissimo problema per militari e civili: esse, gi\u00e0 alla costruzione, hanno una probabilit\u00e0 del 4-15% di restare inesplose, cosicch\u00e9 una salva completa crea uno sgradito campo minato di diverse centinaia di munizioni. Con spolette migliorate, dotate di un timer e non solo di un detonatore ad impatto, si \u00e8 ottenuto una diminuzione a circa 1% del totale, ma anche cos\u00ec per ogni salva sono almeno 70 gli ordigni lasciati inesplosi, e essi sono piccoli, facilmente occultabili dalla vegetazione o sabbia, ma non altrettanto facili da neutralizzare tramite queste coperture, il che significa che ogni leggera pressione li fa detonare. La cosa \u00e8 aggravata, per l'appunto, dalle dimensioni, 38 mm di diametro e 81 di lunghezza, praticamente meno di una lattina e poco pi\u00f9 di un pacchetto di sigarette. Il fatto che anche i comandanti delle unit\u00e0 d'artiglieria esitino ad usare proiettili \"cluster\", soprattutto in fase d'avanzata (ovvero, bombardare la mattina quello che poi si occuper\u00e0 la sera) non deve stupire, ma se nel caso dei cannoni esistono altre opzioni, nel caso degli MLRS no.\nInfatti, a differenza dell'artiglieria convenzionale (e dei lanciarazzi multipli del resto del mondo), non vi sono alternative ai razzi ICM del tipo HE (\"High Explosive\", esplosivo ad alto potenziale), perch\u00e9 queste non sono mai state prodotte, onde ottimizzare l'efficienza dei singoli razzi su obiettivi areali (\u00e8 l'esatto contrario delle \"armi di precisione\", praticamente il vecchio concetto di bombardamento a tappeto rivitalizzato). Si tratta di armi concepite per obiettivi corazzati, come le concentrazioni di mezzi del Patto di Varsavia, ma non solo non hanno efficacia contro strutture protette, ma lasciano un problema insolubile per la sicurezza: se si trattasse, per esempio, di 12 razzi con esplosivo monoblocco, ogni cratere sarebbe facile da localizzare, ogni razzo inesploso anche, ma con 7.700 submunizioni non esiste praticamente modo di capire quante e dove sono queste \"bombette\", che oltre alla capacit\u00e0 anticarro (HEAT), hanno anche un involucro a frammentazione antiuomo.\nCos\u00ec pu\u00f2 capitare che il lancio di tali razzi non riesca a distruggere un obiettivo, in quanto basta una protezione data da alberi, circa 50-100 cm di terra, un piano di edificio (gli MLRS non hanno praticamente efficacia contro edifici a pi\u00f9 piani), ma in compenso rende pericolosissimo il transito di truppe, civili, veicoli per un numero indeterminabile di anni.\nGli eventi bellici dell'estate 2006 non hanno fatto altro che confermare questo problema, forse ulteriormente aggravato dalla progressiva riduzione dell'affidabilit\u00e0 delle munizioni col passare del tempo.\nI razzi guidati.\nCon la fine della guerra fredda e il cambio degli scenari di guerra, l'esercito statunitense inizi\u00f2 a studiare dei miglioramenti per il sistema MLRS. In pratica si voleva rendere disponibile una versione guidata dei razzi da 227 mm solitamente impiegati, per poter colpire con precisione gli obiettivi, evitando i danni collaterali. A tal fine venne installato nel sistema di guida un ricevitore GPS, non diversamente da quanto fatto con i kit per bombe aeree JDAM, mentre la regolazione fu ottenuta installando quattro alette canard. In tal modo la precisione divenne dell'ordine dei 10 metri. Con questi miglioramenti, l'esercito statunitense ha calcolato che il fabbisogno di razzi necessari per distruggere l'obiettivo cala del 60%. Una nuova submunizione cluster, denominata M101, ha sostituito le precedenti M85, in modo da avere un'affidabilit\u00e0 del 99%. Tale versione del sistema \u00e8 stata rinominata GMLRS (\"Guided Multiple Launch Rocket System\"), mentre il razzo guidato - di fatto un missile - \u00e8 denominato M30. Il GMLRS \u00e8 entrato in servizio nel 2006.\nPer evitare i problemi della dispersione del munizionamento cluster, venne pure sviluppata una versione a testata unitaria denominata GMLRS UNITARY, con lo stesso sistema di guida del GMLRS. Tale sistema \u00e8 entrato in servizio nel 2008, ed \u00e8 denominato M31.\nUn ulteriore sviluppo prevede l'installazione di submunizioni anticarro intelligenti uguale a quelle usate dai proiettili d'artiglieria M898 Sadarm (Sense And Destroy ARMor).\nMiglioramenti simili ai razzi da 227 mm sono in corso di sviluppo in Israele e in Germania, dove i razzi saranno dotati di testate intelligenti, similmente alle SMArt da artiglieria, con rilascio di quattro o sei submunizioni anticarro."}
{"id": "544934", "revid": "2068353", "url": "https://it.wikipedia.org/wiki?curid=544934", "title": "Canio di Atella", "text": "Agiografia.\nNacque a Iulia (Cartagine) nella prima met\u00e0 del III secolo. La sua biografia ci \u00e8 stata tramandata nella \"Passio Sancti Canionis\", documento conservato nella cattedrale di Acerenza, e da altri documenti agiografici.\nDurante la persecuzione dell'imperatore Diocleziano il vescovo Canio, avendo rifiutato di fronte al Prefetto Pigrasio di venerare gli idoli e di riconoscere la divinit\u00e0 dell'imperatore, fu sottoposto a torture di ogni tipo e imprigionato nella speranza che la fame, gli stenti e le torture piegassero la sua resistenza. Si narra che il futuro santo tra gli stenti continuava nel carcere ad annunciare il Vangelo e a convertire con la parola e la sofferenza quanti lo avvicinavano.\nInformato dell'ostinata resistenza del prigioniero il Prefetto lo condann\u00f2 alla decapitazione. Un violento nubifragio accompagnato da terremoti spavent\u00f2 i soldati ed il boia i quali si dettero alla fuga. Il vescovo Canio con alcuni fedeli pot\u00e9 cos\u00ec imbarcarsi su un vecchio natante e con quello fortunosamente approd\u00f2 nei pressi del Volturno.\nAd Atella (l'attuale Sant'Arpino), dove predic\u00f2 il Vangelo, gli sono attribuiti molti miracoli. Nell'anfiteatro di Atella un uomo in fin di vita per una \"angina pectoris\" si disse guarito al tocco delle mani del santo. Una donna cieca di nome Eunemia ottenne la vista, un ragazzo posseduto dai demoni ne fu liberato.\nOrmai vecchio e malato il vescovo Canio si ritir\u00f2 in un eremo, dormendo in un folto roveto dove lo colse la morte. Il vescovo Elpidio, informato prodigiosamente della morte del santo, eresse sul luogo un piccolo tempio per custodirne le venerate spoglie, e in fronte alla basilica pose questo distico: \"Elpidius praesul hoc templum condidit almum, o Canio martyr, ductus amore tuo\".\nCulto.\nIntorno all'800 il vescovo di Acerenza Leone costru\u00ec la cattedrale sui resti di un antico ciborio e trasl\u00f2 da Atella il corpo di san Canio. Nel 1080 secondo il cronista Lupo Protospata, \"inventum est corpus Canionis\", fu ritrovato il corpo di san Canio e sotto la protezione del santo pose la nuova cattedrale e la diocesi. Nel 1543 in occasione della visita pastorale del cardinale Saraceno risulta a verbale che il prelato con altri notabili ecclesiastici e laici \nNel deambulatorio della Cattedrale attualmente sotto l'altare di san Canio si conserva il pastorale del santo vescovo, ritenuto miracoloso. L'esposizione e la venerazione di questa reliquia testimonia la consapevole vocazione all'evangelizzazione della diocesi di Acerenza: infatti diventer\u00e0 punto di riferimento importante per la storia civile e religiosa del mezzogiorno d'Italia.\nAltri luoghi dove si venera San Canio sono Calitri, in provincia di Avellino, all'interno della cui chiesa parrocchiale \u00e8 custodita la reliquia di un dito; oltre alla venerazione di San Canione, la cui parrocchia si trova a Sant'Arpino, nella provincia di Caserta, ove si svolge, il marted\u00ec in Albis, una festa religiosa di origini pagane alla quale intervengono gli abitanti dei paesi vicini.\nRomitorio di San Canione.\nOltre alla parrocchia nuova dedicata al santo, a Sant'Arpino, si trova anche il Romitorio di San Canione considerato un oratorio paleocristiano . Dedicato al Santo sembra essere stato anche la sua tomba fino alla traslazione del corpo ad Acerenza. Probabilmente all'inizio era una semplice edicola con affreschi ed alcune statue in seguito venne costruito il romitorio. dalle testimonianze locali \u00e8 stato abitato da un monaco eremita che viveva solo con alcuni animali. Oggi internamente \u00e8 stato quasi completamente ristrutturato mancano per\u00f2 la ristrutturazione esterna e la ristrutturazione di alcuni affreschi. Sulla facciata centrale c'\u00e8 un affresco della Madonna delle Grazie affiancata da due santi (sant'Elpidio e san Nicola)."}
{"id": "544935", "revid": "2057018", "url": "https://it.wikipedia.org/wiki?curid=544935", "title": "Roberto Sorrentino", "text": "Anche suo figlio Stefano \u00e8 un ex portiere.\nCarriera.\nGiocatore.\nDopo due anni trascorsi nelle giovanili del Napoli, gioc\u00f2 nella Nocerina, nella Paganese e alcuni anni nel (dal 1979 al 1984) di cui fu capitano e trascinatore nella promozione in Serie A.\nInizi\u00f2 in Serie C1 con gli etnei che, allenati da Lino De Petrillo, raggiunsero la Serie B al termine del campionato di Serie C1 1979-1980; dopo due anni in Serie B, con il 13\u00ba e il 9\u00ba posto ottenuti, la squadra ottenne la promozione in Serie A nel campionato 1982-1983 dopo gli spareggi. In questi il Catania batt\u00e9 1-0 il Como e pareggi\u00f2 0-0 con la Cremonese.\nPass\u00f2 poi al in Serie B e infine al in massima serie.\nComplessivamente conta 41 presenze in Serie A e 163 in Serie B.\nAllenatore.\nConclusa la carriera da calciatore, si \u00e8 dedicato a quella di allenatore, arrivando alla Serie C1 con il Palazzolo ed alla Serie C2 con Fasano e Frosinone, ed ha lavorato come preparatore dei portieri e allenatore delle giovanili in e .\nDopo diversi anni in Serie D, continua la carriera di allenatore con il Luco Canistro dopo essere subentrato ad Angelo Pierleoni alla seconda giornata del campionato 2010-2011, venendo esonerato dopo la sesta giornata di ritorno.\nIl 28 luglio 2013 diventa il responsabile dell'area tecnica del Ragusa, quindi il 1\u00ba novembre seguente diventa l'allenatore della squadra a seguito dell'esonero di Simone Righetti. Aiutato dal suo vice Salvatore Utro, Sorrentino lascia la squadra dopo due partite rispondendo alla chiamata del , squadra della massima serie albanese.\nIl 30 maggio 2018 viene annunciato come allenatore e direttore sportivo dell' di Arma di Taggia, in Serie D. Nel 2019 ha incominciato ad allenare il Cervo F.C. in Seconda Categoria, dove lo raggiunger\u00e0 poi il figlio come attaccante. Il 25 giugno 2020 viene annunciato come nuovo allenatore della FC Torinese in Promozione mentre il figlio sar\u00e0 il direttore tecnico."}
{"id": "544939", "revid": "14002", "url": "https://it.wikipedia.org/wiki?curid=544939", "title": "Persecuzioni dei cristiani", "text": ""}
{"id": "544941", "revid": "1543377", "url": "https://it.wikipedia.org/wiki?curid=544941", "title": "Guido Angelozzi", "text": "Carriera.\nGiocatore.\nGioc\u00f2 con Catania e , collezionando come record personale 5 gol in Serie D, nella stagione 1975-1976. Esord\u00ec in Serie B in -Catania del 2 giugno 1974, terminata 3-1 per i pugliesi. Dal 1978 al 1981 ha militato nel , con una promozione dalla Serie C2 alla C1 nel 1979-80, giocando tutta la stagione da libero anzich\u00e9 a centrocampo. In seguito gioc\u00f2 in Serie C1, nel e nel Barletta.\nDirigente sportivo.\nGli inizi: Leonzio, Andria, Catania, fino al Perugia di Gaucci.\nDopo il ritiro diventa direttore sportivo di varie squadre, a partire dalla siciliana Atletico Leonzio in Serie C2, dal 1991 al 1993; nei successivi sei anni lavora (sempre da d.s.) nella Fidelis Andria presieduta da Giuseppe Fuzio, che disputa cinque anni in Serie B e uno in C1 (nel 1999 i federiciani retrocedono in terza serie) e in cui porta Nicola Amoruso e Bernardo Corradi.\nNel 1999 \u00e8 nella , da cui si dimette dopo sei mesi per non essersi ambientato; passa poi due anni al Catania (2001-2002 e 2003-2004) intervallati da una stagione alla (2002-2003) e ancora in serie cadetta nel 2004-2005 nel (nell'estate 2004 lavora per la \"Napoli Sportiva\" di Luciano Gaucci, che voleva continuare la storia dell'appena fallito Calcio Napoli in B e poi non s'iscrisse ad alcun campionato). La collaborazione con Gaucci cessa con il fallimento della societ\u00e0 umbra dell'estate 2005.\nLecce e Bari.\nNel 2005 viene ingaggiato dal in Serie A, scelto da Carlo Regalia, rimasto responsabile dell'area tecnica, come suo sostituto; nei suoi quattro anni di dirigenza il club salentino alterna due retrocessioni e una promozione in massima categoria, avvenuta nella stagione 2007-2008. Dopo le prime giornate della Serie B 2009-2010 la societ\u00e0 giallorossa, designando Luigi De Canio allenatore-manager (l'incarico, voluto dallo stesso allenatore, \u00e8, almeno in quel periodo, poco diffuso in Italia), solleva Angelozzi dal suo ruolo; il dirigente siciliano rimane sotto contratto con la societ\u00e0 giallorossa, ma non pi\u00f9 operativo.\nIl 27 maggio 2010 diventa direttore sportivo del Bari in sostituzione di Giorgio Perinetti. La formazione biancorossa, che aveva condotto il campionato di A appena concluso positivamente secondo la critica, nella stagione 2010-2011 rimane presto relegata all'ultimo posto in classifica, poi retrocedendo con quattro giornate d'anticipo. Dall'estate 2011, con la societ\u00e0 barese in ristrettezza finanziaria investe su giovani atleti al fine di alleggerire il pi\u00f9 possibile il bilancio. Coinvolto nell'inchiesta del calcioscommesse 2012 da dirigente del Bari, il 26 luglio 2012 \u00e8 deferito dal procuratore federale Stefano Palazzi per omessa denuncia di Cesena-Bari del 2010-11. Il 3 agosto patteggiando ottiene una squalifica di quattro mesi. Il Bari, che rimane in serie cadetta, fallisce nel marzo del 2014 con i biancorossi poi a raggiungere nello stesso anno i play-off per l'accesso in Serie A (dove vengono eliminati alle semifinali).\nIl 21 giugno 2014 dichiara, congiuntamente con il F.C. Bari 1908, la societ\u00e0 subentrata nel maggio dello stesso anno alla fallita A.S. Bari, l'uscita dal club. Dopo aver subito varie critiche a seguito della retrocessione dei \"galletti\" in B nel 2011, dall'anno successivo ha ricevuto varie attestazioni pubbliche di stima per il lavoro svolto nel capoluogo pugliese.\nSpezia, Sassuolo e Frosinone.\nIl 7 luglio 2014 diventa ufficialmente ds dello Spezia, in Serie B.\nIl 16 giugno 2015 il club ligure annuncia che Angelozzi non sar\u00e0 confermato per la stagione seguente; tre giorni dopo viene ufficializzato il passaggio del dirigente siciliano in Serie A come direttore dell'area tecnica del , ruolo ricoperto a partire dal 1\u00ba luglio.\nDopo tre anni passati in Emilia, nel luglio 2018 Angelozzi torna allo Spezia, firmando un contratto triennale che lo vede impegnato come direttore generale e dell'area tecnica. Con lui, al secondo anno di gestione, lo Spezia consegue la promozione in Serie A per la prima volta nella sua storia. Angelozzi lascer\u00e0 l'incarico dirigenziale in seno al club spezzino al termine della proficua annata.\nIl 28 ottobre 2020 viene ufficializzato quale nuovo direttore dell'area tecnico-operativa del ."}
{"id": "544942", "revid": "181699", "url": "https://it.wikipedia.org/wiki?curid=544942", "title": "Morbosit\u00e0", "text": "La morbosit\u00e0 \u00e8 un indice della statistica sanitaria che esprime la frequenza di una malattia in una popolazione. \u00c8 definito come il rapporto tra il numero di soggetti malati e la popolazione totale.\nDescrizione.\n\u00c8 un indice fondamentale per le analisi epidemiologiche. Poter misurare la morbosit\u00e0 significa infatti poter conoscere come, dove e quanto incide \u2013 a danno della popolazione oggetto di studio \u2013 la morbosit\u00e0 in genere e, in particolare, ogni singola malattia.\nL'analisi statistica della morbosit\u00e0 in tutti i paesi si basa su:\nGli indicatori biodemografici che misurano la morbosit\u00e0 rientrano tra i rapporti di derivazione secondo lo schema:\nRapporti di derivazione che vedono al numeratore il fenomeno oggetto di indagine e al denominatore il fenomeno dal quale il fenomeno oggetto di indagine deriva.\nPer l'analisi statistica della morbosit\u00e0, oltre all'indice di morbosit\u00e0 generale (percentuale di malati sul totale della popolazione), si possono determinare, a seconda delle circostante, altri indici, come l'indice specifico di morbosit\u00e0 (percentuale di malati di una specifica malattia sul totale della popolazione).\nCiascuno di questi indici pu\u00f2 essere rilevato per sesso, classi di et\u00e0, professione ecc.\nAssumono inoltre particolare rilevanza l'\"indice di morbosit\u00e0 incidente\" e l'\"indice di morbosit\u00e0 esistente\", il primo relativo ai nuovi casi riscontrati, il secondo a tutti i casi, vecchi e nuovi.\nMentre la morbosit\u00e0 incidente ha sempre significativit\u00e0 statistica, la morbosit\u00e0 esistente assume significativit\u00e0 nelle malattie croniche (appare evidente infatti che nelle malattie acute \u2013 come ad esempio l'influenza \u2013 morbosit\u00e0 incidente e morbosit\u00e0 esistente vengono di fatto a coincidere."}
{"id": "544943", "revid": "1926649", "url": "https://it.wikipedia.org/wiki?curid=544943", "title": "Gabriele Matricciani", "text": "Caratteristiche tecniche.\nMatricciani era un terzino sinistro molto veloce, abile sia in fase di marcatura che negli sganciamenti offensivi.\nCarriera.\nGiocatore.\nCresciuto nel , esordisce in Serie C nel 1972-1973 con il , dove rimane fino al 1977 giocando 149 partite in cinque campionati (tre di Serie C e due di Serie B, tra il 1975 e il 1977), e contribuendo con 5 reti in 37 partite alla promozione del 1975. Nella serie cadetta gioca 45 partite con una rete.\nSi trasferisce quindi al , dove ottiene due quarti posti in terza serie, giocando da titolare nel ruolo di terzino sinistro. Nel 1979 passa al Francavilla, neopromosso in Serie C1, e vi rimane per tre stagioni, fino al 1982, quando va a chiudere la carriera come allenatore-giocatore nella Rosetana.\nAllenatore.\nHa diretto per anni varie squadre in Serie D ed Eccellenza: dopo l'esordio nella Rosetana, allena Pineto, Avezzano, Mosciano, Monturanese, Montegranaro, Civitanovese (in Serie C2) e Vis Stella.\nNel 1996 entra nel settore giovanile della , di cui diventa formalmente primo allenatore nel 2002 avendo come vice Stefano Colantuono, che in realt\u00e0 \u00e8 il tecnico titolare. Nella stagione 2003-2004 la coppia esordisce in Serie B, sulla panchina del Catania, altra squadra di propriet\u00e0 della famiglia Gaucci.\nIn seguito, come secondo di Colantuono, dirige il , l'Atalanta, il ed infine dalla stagione 2009-2010 il Torino in Serie B. Nell'estate 2010, dopo otto anni, interrompe la collaborazione con Colantuono, e ricopre l'incarico di allenatore della Rappresentativa regionale dilettanti F (Emilia-Romagna, Marche, Abruzzo e Molise). Nell'estate 2012 viene scelto come vice da Tiziano De Patre nel , compagine abruzzese militante il Lega Pro Seconda Divisione. Collabora con De Patre anche nella sua seconda esperienza al Chieti, nel campionato 2013-2014, e poi dal luglio 2015 alla . La seconda esperienza con i rossobl\u00f9 dura poche settimane, poich\u00e9 De Patre e tutto lo staff vengono sostituiti a seguito del cambio di propriet\u00e0 della societ\u00e0."}
{"id": "544944", "revid": "17351", "url": "https://it.wikipedia.org/wiki?curid=544944", "title": "Sikorsky UH-60", "text": ""}
{"id": "544945", "revid": "125905957", "url": "https://it.wikipedia.org/wiki?curid=544945", "title": "Stefano Colantuono", "text": "Caratteristiche tecniche.\nGiocatore.\nDa giocatore \u00e8 stato difensore, giocava principalmente da difensore centrale o da libero.\nCarriera.\nCalcio.\nGiocatore.\nLa carriera da calciatore ha inizio nella stagione 1981-1982 col Velletri nel campionato Interregionale. Dopo due anni si trasferisce in Serie C1 alla . La stagione successiva passa all' dove esordisce in Serie B.\nNel 1985 esordisce in Serie A con la maglia del . Coi nerazzurri vince la Coppa Mitropa in finale col Debrecen terminata 2-0 con una sua rete e una di Kieft.\nL'anno successivo passa all', in Serie A. Dopo due anni approda al . Nella stagione 1989-90 si trasferisce all' dove rimane due stagioni (una in Serie A, una in Serie B).\nNel 1992 torna al calcio a 11, militando nel Frosinone nel Campionato Nazionale Dilettanti. L'anno successivo vince il campionato con la maglia della (sempre in CND) con promozione in Serie C2.\nSuccessivamente, la carriera di Colantuono prosegue tra serie C2 e serie D, condotta in gran parte nelle Marche con la Maceratese e Sambenedettese con la quale giocher\u00e0 una prima volta nel campionato 1994-995. Nel 2002, dopo l\u2019ultimo campionato con la Sambenedettese, si ritira.\nGli inizi nelle squadre di Gaucci.\nNel marzo 2002 inizia la carriera di allenatore alla del presidente Luciano Gaucci, a nove giornate dal termine del campionato e con la squadra nei bassifondi della classifica. Con 9 vittorie consecutive agguanta il 5\u00ba posto, l'ultimo valido per i play-off promozione in Serie C1. La Sambenedettese passa in semifinale contro il (2-2 all'andata, 1-0 al ritorno) e incontra in finale il . L'andata della finale disputata a San Benedetto del Tronto vede la squadra di casa imporsi 3-1, sette giorni dopo avviene la promozione sul campo neutro di Parma.\nNon avendo ancora il patentino di allenatore, \u00e8 affiancato da Gabriele Matricciani alla guida della squadra per la stagione seguente. La squadra conquista il 5\u00ba posto, utile per i play-off.\nLa stagione successiva, sempre in coppia con Matricciani passa al in Serie B (squadra gestita da Gaucci) dove ritrova il direttore sportivo Guido Angelozzi. La squadra finisce la stagione al 9\u00ba posto con 18 vittorie (record degli etnei in una singola stagione di Serie B), 13 pareggi e 15 sconfitte.\nL'anno successivo rimane nelle squadre di Gaucci, passando al appena retrocesso in Serie B. La squadra vince 21 partite su 42 ed ottiene cos\u00ec il quarto posto in classifica, con successiva qualificazione per la finale play-off, persa poi col .\nAtalanta.\nAnche a causa del fallimento della squadra umbra, il tecnico passa all' in Serie B. Il girone d'andata \u00e8 positivo: i nerazzurri conquistano infatti 8 punti in trasferta, ma in compenso in casa vincono tutte le gare disputate, terminando quindi il girone d'andata al terzo posto in classifica con 38 punti in 21 partite, dietro a Mantova (42 punti) e Catania (39 punti). Nel girone di ritorno, grazie anche all'arrivo a gennaio di Riccardo Zampagna ed alla vittoria nello scontro diretto contro il , i bergamaschi ottengono un rendimento ancora migliore, conquistando 43 punti in 21 partite. La promozione arriva il 6 maggio 2006 sul campo del ; finisce la stagione con 81 punti avuti in 24 vittorie, 9 pareggi e 9 sconfitte.\nL'anno successivo guida l'Atalanta in Serie A, concludendo all'ottavo posto con 50 punti\nPalermo.\nA fine stagione lascia l'Atalanta, nonostante un contratto appena rinnovato per altri due anni, ed accetta la proposta di Maurizio Zamparini di allenare il . All'esordio in campionato, perde 0-2 in casa con la ma la squadra naviga in zone alte della classifica, da sottolineare un successo per 2-1 in casa contro il campione d'Europa in carica. Nelle seguenti otto partite, la squadra fa otto punti ma Il 26 novembre 2007, in seguito alla sconfitta per 5-0 patita il giorno prima a Torino con la , \u00e8 esonerato dall'incarico di allenatore malgrado la squadra occupi il sesto posto in classifica, e al suo posto viene richiamato Francesco Guidolin. Circa quattro mesi dopo, il 24 marzo 2008, \u00e8 richiamato alla guida del Palermo dopo l'esonero di Guidolin. La sua seconda gestione, in cui schiera la squadra col 4-2-3-1, inizia con la sconfitta a Napoli per 1-0; poi la vittoria sulla 3-2 e il derby siciliano per 1-0 sul Catania. Il chiude all'undicesimo posto con 47 punti (29 i punti avuti nella sua gestione circa il 60 %).\nPer la stagione 2008-2009 \u00e8 confermato alla guida del Palermo, ma dopo la sconfitta in casa che costa l'eliminazione alla prima gara ufficiale di Coppa Italia per mano del e la sconfitta 3-1 in campionato con l'Udinese alla prima giornata, il 4 settembre \u00e8 esonerato per la seconda volta da quando \u00e8 alla guida del Palermo. Al suo posto \u00e8 chiamato Davide Ballardini.\nTorino.\nIl 15 giugno 2009 ottiene la guida del Torino appena retrocesso in Serie B, firmando contratto di durata annuale con opzione per altro anno in caso di promozione.\nIl 29 novembre 2009, dopo la sconfitta interna col (1-2), \u00e8 sollevato dall'incarico e sostituito con Mario Beretta. Il 10 gennaio 2010 il presidente Cairo lo richiama dopo cinque giornate dal suo esonero. Dopo una rimonta, in cui la squadra granata ottiene 12 vittorie in 21 gare, il 13 giugno fallisce la promozione perdendo nella finale dei play-off col Brescia. Dopo questa sconfitta Colantuono dichiara che l'anno successivo sar\u00e0 allenatore dell'.\nRitorno all'Atalanta.\nIl 15 giugno 2010 torna ad essere il tecnico dell'Atalanta dopo 3 anni. L'esordio stagionale \u00e8 in Coppa Italia, la squadra batte il Foligno 3-1 al Secondo Turno. Esordisce con vittoria in campionato, col . Il 23 ottobre, giorno del suo compleanno, raggiunge le 100 partite ufficiali con la squadra nerazzurra, nella sconfitta rimediata sul campo del (3-2). Dopo la sconfitta alla 17\u00aa giornata col , la quinta in diciassette gare, il presidente gli rinnova la fiducia a tempo. A fine girone d'andata in seguito alla vittoria casalinga con il Grosseto i bergamaschi ottengono il primo posto in classifica, rimanendo da questo momento in poi sempre nelle prime due posizioni in classifica, ovvero quelle valevoli per la promozione diretta. Il 7 maggio 2011 ottiene la matematica promozione in Serie A con tre giornate d'anticipo. Il 29 maggio in seguito alla partita pareggiata per 1-1 sul campo del Grosseto vince per la seconda volta il campionato di Serie B con l'Atalanta, diventando l'unico allenatore nella storia del club ad essere riuscito in questa impresa.\nL'inchiesta sul calcioscommesse condanna l'Atalanta a partire con 6 punti di penalizzazione nel campionato di Serie A 2011-2012. La stagione parte con sconfitta in casa col col risultato di 3-4 al terzo turno di Coppa Italia. Dopo tre giornate di campionato l'Atalanta azzera i 6 punti di penalizzazione. Il 12 febbraio 2012 firma il rinnovo di contratto che lo legher\u00e0 con la societ\u00e0 bergamasca fino al 2014. L'Atalanta termina il campionato al 12\u00ba posto con 46 punti, che sarebbero 52 (che all'epoca avrebbero costituito il record di punti in Serie A per i bergamaschi) senza penalizzazione. Nel corso della stagione, l'Atalanta ha subito 4 sconfitte in casa, da parte di Juventus, Milan, Lazio (2-0 in tutti i casi), (2-1), ed ha vinto 9 partite su 15 in casa, conquistando 33 dei suoi 52 punti sul terreno di casa; ha inoltre vinto per 3-1 al San Paolo col (non accadeva dal settembre 1997).\nAlla prima uscita stagionale, terzo turno di Coppa Italia, 18 agosto 2012, i nerazzurri superano 2-0 il . L'11 gennaio 2013 prolunga il contratto con la societ\u00e0 bergamasca fino al 30 giugno 2016. L'Atalanta raggiunge il 15\u00ba posto con 40 punti e la salvezza (la squadra sub\u00ec penalizzazione di 2 punti in classifica); in Coppa Italia raggiunge gli ottavi di finale perdendo con la 3-0 allo Stadio Olimpico.\nCon la vittoria 2-1 del 2 marzo 2014 contro il Chievo ha ottenuto il centesimo risultato utile della sua carriera in Serie A su 163 partite. Con 6 vittorie di fila e 46 punti conquistati in 31 partite, salva l'Atalanta con 7 gare d'anticipo rispetto alla fine del campionato, entrando cos\u00ec nella storia del club (ci era riuscito Gigi Delneri nel 2008-2009 con 5 giornate d'anticipo). La squadra bergamasca chiude la stagione con 50 punti, all'undicesimo posto in classifica, eguagliando quello che all'epoca era il suo record di punti in massima serie. Il 23 maggio 2014 firma il prolungamento del contratto fino al 2017.\nPer il quinto anno consecutivo, il quarto in Serie A, allena la squadra bergamasca, di cui nel corso della stagione diventa l'allenatore con pi\u00f9 panchine collezionate, superando Emiliano Mondonico. Chiude il girone d'andata a 20 punti, salvo poi venire esonerato il 4 marzo 2015 in seguito alla sconfitta interna contro la , con la squadra che occupava il quartultimo posto in classifica con 3 punti di vantaggio sul Cagliari terzultimo. Al suo posto la societ\u00e0 orobica designa come nuovo tecnico Edoardo Reja, che concluder\u00e0 il campionato al quartultimo posto in classifica.\nComplessivamente con l'Atalanta ha collezionato 281 panchine (115 vittorie, 71 pareggi e 95 sconfitte), 261 delle quali (102 vittorie, 71 pareggi ed 88 sconfitte) in partite di campionato.\nUdinese.\nIl 4 giugno 2015, tre mesi dopo il suo esonero dall'Atalanta, si svincola dal contratto che lo legava alla societ\u00e0 orobica ottendendo una buonuscita e diventa il nuovo allenatore dell', con cui firma un contratto biennale.\nEsordisce in campionato con i bianconeri il 23 agosto 2015, con una vittoria per 1-0 sul campo della Juventus campione d'Italia in carica; si tratta inoltre della prima sconfitta subita in tutta la sua storia dalla Juventus nel proprio stadio nella prima giornata di campionato.\nIl 14 marzo 2016, dopo aver perso in casa contro la (1-2), viene esonerato dall'Udinese lasciando la squadra al 15\u00ba posto in classifica a +4 sulla zona retrocessione, venendo sostituito da Luigi De Canio, che conclude la stagione al 17\u00ba posto in classifica con 1 punto di vantaggio sulla zona retrocessione.\nBari.\nIl 7 novembre 2016 viene ufficializzato il suo ingaggio come nuovo allenatore del sottoscrivendo un accordo fino al 30 giugno 2017. Sostituisce in panchina l'esonerato Roberto Stellone, che aveva conquistato 16 punti in 13 partite. Esordisce sulla panchina del club pugliese il successivo 14 novembre, nella partita pareggiata per 1-1 in casa contro lo ; ottiene la sua prima vittoria alla guida del Bari nel successivo turno di campionato, nel quale batte per 2-0 il . Il Bari termina la stagione al 12\u00ba posto, fallendo la qualificazione ai play-off e decide in accordo con la societ\u00e0 di non proseguire sulla panchina barese.\nSalernitana.\nIl 12 dicembre 2017 diventa il nuovo tecnico della , sostituendo l'esonerato Alberto Bollini, che aveva totalizzato 23 punti in 20 partite. Esordisce sulla panchina della formazione campana il successivo 16 dicembre, vincendo per 2-0 sul campo della ; chiude il campionato al dodicesimo posto in classifica. Il 18 dicembre 2018 rassegna le proprie dimissioni dopo tre sconfitte consecutive e con la squadra al decimo posto in campionato, a due punti dalla zona play-off.\nSambenedettese.\nIl 21 settembre 2020 assume il ruolo di direttore dell'area tecnica della , squadra militante in Serie C e che nel 2002 aveva lanciato la sua carriera da allenatore. L'11 gennaio 2021 viene sollevato dall'incarico, nonostante i buoni risultati ottenuti dalla squadra, a causa di alcune divergenze con la propriet\u00e0.\nRitorno alla Salernitana.\nA distanza di tre anni, il 17 ottobre 2021 viene richiamato dalla , neopromossa in Serie A, per sostituire l'esonerato Fabrizio Castori con la squadra ultima in classifica con quattro punti raccolti nelle prime otto partite. Dopo la sconfitta interna all\u2019esordio con l\u2019 (2-4) il 23 ottobre, tre giorni dopo arriva la prima vittoria contro il per 1-2. A seguito di due pareggi consecutivi, il 15 febbraio 2022 viene sollevato dall'incarico.\nCalcio a 5.\nNella stagione 1991-1992, non trovando l'accordo per svincolarsi dalla societ\u00e0 bianconera, si dedic\u00f2 al calcio a 5 vincendo lo scudetto con la BNL Roma.\nControversie.\nIl 9 febbraio 2015 la procura di Cremona termina le indagini riguardanti lo scandalo del calcioscommesse che aveva toccato anche l'Atalanta e il suo capitano Cristiano Doni tra gli altri e risulta ora coinvolto pure Colantuono in riguardo a Crotone-Atalanta 2-2 del 22 aprile 2011: secondo gli inquirenti il tecnico e il direttore sportivo Gabriele Zamagna erano al corrente del tentativo di combine organizzato dal calciatore Doni e Nicola Santoni, tramite il portiere avversario Emanuele Concetti.\nIn vista del processo penale, il 7 luglio seguente la Procura di Cremona chiede il rinvio a giudizio per Colantuono e altri 103 indagati con l'accusa della frode sportiva.\nIl 5 agosto 2016 il Procuratore Federale a seguito degli esiti finali delle indagini espletate dalla Procura della Repubblica presso il tribunale di Cremona ha archiviato la posizione di Stefano Colantuono non essendo emerse fattispecie di rilievo disciplinare procedibili.\nStatistiche.\nStatistiche da allenatore.\n\"Statistiche aggiornate al 15 febbraio 2022.\""}
{"id": "544946", "revid": "1100311", "url": "https://it.wikipedia.org/wiki?curid=544946", "title": "MOL Feh\u00e9rv\u00e1r Football Club", "text": "Il MOL Feh\u00e9rv\u00e1r Football Club, precedentemente nota come Videoton, \u00e8 una societ\u00e0 calcistica con sede a Sz\u00e9kesfeh\u00e9rv\u00e1r, in Ungheria. Milita nella Nemzeti Bajnoks\u00e1g I, la massima serie del campionato ungherese di calcio. Nel 2018 il club ha cambiato il proprio nome da Videoton FC in MOL Vidi FC a causa della societ\u00e0 proprietaria e sponsor che \u00e8 la maggiore compagnia nazionale di gas e petrolio: MOL.\nI colori sociali sono il blu e il rosso. La squadra disputa le partite casalinghe nel S\u00f3st\u00f3i Stadion dal 1967. Fondato nel 1941 con il nome di \"Sz\u00e9kesfeh\u00e9rv\u00e1ri Vad\u00e1szt\u00f6lt\u00e9nygy\u00e1r SK (VSK)\", nella sua storia ha subito vari cambi di denominazione. Vanta la vittoria di 3 campionati di massima serie (il primo dei quali nel 2010-2011), una Coppa d'Ungheria, 3 Coppe di Lega e 3 edizioni della Supercoppa d'Ungheria, di cui una con la denominazione FC Feh\u00e9rvar.\nA livello internazionale, invece, il maggior risultato \u00e8 stato il raggiungimento della finale della Coppa UEFA 1984-1985, persa contro il Real Madrid, ma onorata con la vittoria per 1-0 al Santiago Bernab\u00e9u, dopo la sconfitta casalinga per 3-0. Questa \u00e8, a oggi, l'ultima finale disputata da un club ungherese nelle coppe europee. Il periodo di maggiore successo della compagine magiara risale alla met\u00e0 degli anni '80, sotto la guida dell'allenatore Ferenc Kov\u00e1cs. Nel 2012-2013 ha esordito nella fase a gironi dell'Europa League.\nStoria.\nIl club viene fondato nel 1941 con il nome Sz\u00e9kesfeh\u00e9rv\u00e1ri Vad\u00e1szt\u00f6lt\u00e9nygy\u00e1r SK (VSK) dall'industria di proiettili da caccia Sz\u00e9kesfeh\u00e9rv\u00e1ri Vad\u00e1szt\u00f6lt\u00e9nygy\u00e1r, tanto che nei primi anni i giocatori erano operai della fabbrica. Qualche anno dopo, nel 1948, il club viene diviso in tre squadre: una partecipa all'NB III, la terza divisione nazionale, una nel massimo campionato regionale di Fej\u00e9r, e la terza nella seconda divisione dello stesso campionato. Nel 1956 le tre squadre si riuniscono, e nello stesso anno, dopo la vittoria del campionato di Fej\u00e9r e del trofeo riservato ai vincitori dei vari campionati regionali, il club viene promosso nella seconda divisione nazionale per la prima volta nella storia. In questo campionato, nel 1961/62, sfiora la promozione in prima divisione, promozione che arriva invece nel 1967, grazie al secondo posto in campionato, e nello stesso anno viene inaugurato il S\u00f3st\u00f3i Stadion. Nel 1968 il club cambia nome, diventando Videoton SC, grazie al nuovo sponsor Videoton, industria di materiale elettronico. Al termine della stagione la squadra per\u00f2 retrocede, ma dopo un anno torna prontamente in massima divisione.\nNella prima parte degli anni settanta il Videoton consolida la propria presenza nel massimo campionato, arrivando a classificarsi quarto al termine della stagione 1973-1974. Grazie a questo piazzamento accede per la prima volta alle competizioni europee, partecipando alla Coppa UEFA 1974-1975, dove viene per\u00f2 eliminato al primo turno dal Napoli. La squadra diventa vicecampione nella stagione 1975-1976, e nella successiva stagione partecipa per la seconda volta alla Coppa UEFA raggiungendo gli ottavi, dove viene eliminato dal Magdeburgo.\nGli anni ottanta iniziano con due quarti posti in campionato, e nel 1982 il Videoton raggiunge per la prima volta la finale della Coppa d'Ungheria: \u00e8 l'inizio di uno dei migliori periodi della storia del club. Nella stagione 1983-1984 arriva il terzo posto in campionato, a pari punti con il Gy\u0151ri ETO, e a soli tre punti dal vertice. A questo segue una memorabile partecipazione alla Coppa UEFA: il Videoton elimina in successione il Dukla Praga, il Paris Saint Germain, il Partizan Belgrado, il Manchester United ai calci di rigore, e lo Zeljeznicar, vincendo tutti gli incontri casalinghi. Accede quindi alla finale, dove incontra il ; perde l'andata in casa per 0-3, ma riesce a vincere il ritorno al Santiago Bernab\u00e9u per 1-0, consegnando per\u00f2 il trofeo agli spagnoli. In patria raccoglie invece un altro terzo posto, ma la successiva avventura in Coppa UEFA finisce al secondo turno, dove i magiari vengono eliminati dal Legia Varsavia. Nel campionato 1988-1989 conquista un altro quarto posto.\nNegli anni novanta la squadra finisce al massimo a met\u00e0 della graduatoria. Nella seconda parte del decennio disputa per tre volte lo spareggio con la seconda classificata della divisione inferiore e si salva sempre, ma la retrocessione avviene in maniera diretta al termine della stagione 1998-1999. Guadagna subito la promozione in prima divisione, e nel 2001 raggiunge la finale di Coppa, che perde contro il Debrecen. Questo risultato permette comunque alla squadra di tornare in Europa, seppure in Coppa Intertoto, ma l'avventura termina al primo turno, eliminato dai bulgari del Marek Dupnica.\nNel 2005 diventa FC Feh\u00e9rvar, e l'anno dopo arriva il primo trofeo della sua storia, la Coppa d'Ungheria, conquistata a Budapest superando il Vasas: la partita termina 2-2, e il Videoton prevale 6-5 ai calci di rigore. Nel 2008 vince la prima edizione della Coppa di Lega, battendo in una finale doppia il Debrecen, con un 1-0 in casa e un 2-0 in trasferta. Il successo viene bissato l'anno successivo, questa volta in finale unica, sconfiggendo per 3-1 il P\u00e9cs. La terza vittoria del trofeo arriver\u00e0 il 18 aprile 2012 battendo in finale il Kecskem\u00e9t per 3-0.\nDopo aver riacquistato la denominazione originale all'inizio della stagione 2009-2010, a maggio 2011 il Videoton si laurea per la prima volta nella sua storia campione di Ungheria. Nella UEFA Champions League 2011-2012 viene eliminato al secondo turno preliminare dallo Sturm Graz, non riuscendo quindi a partecipare all'Europa League. Alla stessa competizione partecipa invece nella stagione 2012-2013, dopo il secondo posto in campionato: il Videoton elimina prima gli slovacchi dello Slovan Bratislava, poi i belgi del Gent. Infine, dopo un doppio 0-0, sconfigge ai playoff i turchi del Trabzonspor ai rigori, qualificandosi cos\u00ec per la fase a gruppi. Qui viene poi inserito in un girone con Genk, e Sporting Lisbona, dove viene eliminato, dopo due vittorie e quattro sconfitte.\nNella stagione 2014-2015 il Videoton conquista il suo secondo titolo nazionale, relegando a 7 punti di distanza i pluricampioni del Ferencvaros. Dopo altri due secondi posti nei due campionati successivi, nel 2017-2018 il Videoton vince il terzo titolo della propria storia, con due punti di vantaggio sul solito Ferencvaros. Al termine della stagione il club assume la denominazione di MOL Vidi, avendo acquisito la sponsorizzazione dell'azienda petrolifera di stato MOL. Si qualifica per i preliminari di UEFA Champions League 2018-2019 dove compie un cammino quasi perfetto: elimina prima il sorprendente club lussemburghese del Dudelange, poi a sorpresa i bulgari del Ludogorets ed infine gli svedesi del Malm\u00f6. All\u2019ultimo playoff, per\u00f2, l\u2019AEK Atene mette il bastone tra le ruote degli ungheresi eliminandoli dalla competizione (da notare che il MOL Vidi, in questo cammino europeo, non ha mai vinto entrambe le partite delle doppie sfide tra andata e ritorno). La squadra viene inserita quindi nella fase a gironi di UEFA Europa League 2018-2019, dove viene inserita con , PAOK e Bate Borisov. Nonostante gli ungheresi siano stati gli unici a racimolare punti contro gli inglesi di Sarri (2-2 all\u2019ultima giornata del girone), il MOL Vidi conclude al terzo posto con 7 punti.\nCronologia del nome.\nSponsor.\nDi seguito la cronologia di fornitori tecnici e sponsor del MOL Feh\u00e9rv\u00e1r.\nStrutture.\nStadio.\nNel 1967, il primo impianto sportivo utilizzato dal , ai tempi conosciuto con il nome di Vad\u00e1szt\u00f6lt\u00e9nygy\u00e1ri, \u00e8 stato il S\u00f3st\u00f3i Stadion, un impianto sportivo polivalente della citt\u00e0 di Sz\u00e9kesfeh\u00e9rv\u00e1r. Su questo campo, l'8 maggio 1985 il Videoton FC venne sconfitto dal con un netto 3-0 nell'andata della finale di Coppa UEFA 1984-1985. Il S\u00f3st\u00f3i Stadion ospit\u00f2 le partite casalinghe dei rossobl\u00f9 fino al 2015, anno in cui venne chiuso per iniziare la demolizione conclusasi nel 2016.\nDurante i lavori di costruzione del nuovo stadio, dal dicembre 2015 fino al novembre 2018, la squadra trasloc\u00f2 alla Pancho Ar\u00e9na di Felcs\u00fat, in coabitazione con il , disputandovi le partite di campionato e di UEFA Europa League nella stagione 2016-2017.\nIl 21 novembre 2018, in occasione dell'incontro valevole per la 6\u00aa giornata della Nemzeti Bajnoks\u00e1g I 2018-2019, vinto 1-0 dal MOL Vidi sull', viene inaugurata la MOL Ar\u00e9na Salt Lake: nata sulle ceneri del S\u00f3st\u00f3i Stadion, l'impianto ha una capienza di 14.201 posti ed assume la denominazione di MOL Ar\u00e9na S\u00f3st\u00f3 proprio nel giorno dell'inaugurazione, dopo la vendita dei diritti sul nome dell'impianto. Il gol vittoria della partita inaugurale viene messo a segno da Roland Juh\u00e1sz.\nNel 2021 la MOL Ar\u00e9na S\u00f3st\u00f3 \u00e8 stata uno degli stadi che ha ospitato le partite del Campionato europeo di calcio Under-21 2021 svoltosi tra Ungheria e Slovenia.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Rosa aggiornata al 19 gennaio 2021.\"\nRosa 2019-2020.\n\"Rosa aggiornata al 1\u00ba settembre 2019.\"\nRosa 2018-2019.\n\"Rosa aggiornata al 22 agosto 2018\"\nRosa 2015-2016.\n\"Rosa aggiornata al 27 settembre 2015\""}
{"id": "544947", "revid": "1569338", "url": "https://it.wikipedia.org/wiki?curid=544947", "title": "Pietro Lo Monaco", "text": "Biografia.\n\u00c8 zio di Eleonora Abbagnato, \"\u00e9toile\" dell\"'Op\u00e9ra\" di Parigi, figlia di sua sorella e moglie del calciatore Federico Balzaretti. Suo padre \u00e8 stato un calciatore della Sampierdarenese.\nCarriera.\nGiocatore.\nHa giocato come centrocampista militando nel Canicatt\u00ec, nel Savoia, nel Vittoria e nel Messina in Serie C, nel Giarre e in svariate altre squadre professionistiche senza mai esordire nelle categorie superiori.\nAllenatore.\nSuccessivamente \u00e8 stato allenatore in diverse societ\u00e0 professionistiche di categoria inferiore fino ad allenare la Rappresentativa Siciliana.\nDirigente sportivo.\nSavoia, Reggina e Udinese.\nIn seguito, dopo il suo ritiro dal calcio giocato, \u00e8 stato Direttore Tecnico del in Serie C2 per due stagioni. Subito dopo ha iniziato una collaborazione nella veste di osservatore per diverse squadre fra cui la Reggina e poi l'Udinese.\nDopo un anno come semplice osservatore \u00e8 diventato capo dell'organizzazione di osservatori dei \"bianconeri\", cominciando a costruire insieme al presidente Giampaolo Pozzo un vivaio e una struttura organizzativa che avrebbe portato poi l'Udinese ai vertici della massima serie. Molti giocatori acquistati a basso prezzo sono stati rivenduti a quotazioni alte, ottenendo delle alte plusvalenze.\nAcireale e Catania.\nNegli ultimi anni le sue squadre hanno ottenuto la promozione, come l'Acireale (dalla Serie C2 alla Serie C1) e il Catania dalla Serie B alla Serie A nella stagione 2005-2006.\nHa presentato le dimissioni dalla carica di amministratore delegato della formazione rossazzurra all'inizio della stagione 2007-2008, con il Presidente del Catania Antonino Pulvirenti che le ha respinte.\nIn occasione del \"Golden Gol 2009\" tenutosi a Sorrento, Lo Monaco \u00e8 stato premiato come miglior dirigente della stagione, insieme a Pietro Leonardi, allora dirigente dell'Udinese.\nTra le sue scoperte si citano il brasiliano Fernando Menegazzo passato nel 2011 all'Al-Shabab e Juan Manuel Vargas, ceduto alla nel 2008 per una cifra vicina ai 13 milioni di euro. Il 18 giugno 2010 annuncia che Jorge Andr\u00e9s Mart\u00ednez \u00e8 un giocatore della per una cifra pari a 12 milioni di euro, segnando l'ennesima plusvalenza per la societ\u00e0. Circa un anno dopo, il 21 luglio 2011, Lo Monaco rassegna ufficialmente le dimissioni da Amministratore Delegato della societ\u00e0 etnea per via di alcuni dissidi con il presidente Antonino Pulvirenti.\nIl 26 luglio 2011, in una conferenza stampa, il presidente Antonino Pulvirenti dichiara di aver respinto le dimissioni di Lo Monaco e di aver superato ogni forma di dissidio, annunciando di fatto la continuazione della collaborazione professionale.\nIl 23 aprile 2012, in una conferenza stampa attacca il presidente Pulvirenti e annuncia la fine del suo incarico al Catania dal 30 giugno.\nGenoa.\nIl 31 maggio 2012 diventa General Manager del . La presentazione ai media avviene il giorno successivo durante una conferenza stampa. Dopo pochi giorni, il 12 giugno 2012 Lo Monaco acquisisce anche la propriet\u00e0 del . Il 1\u00ba agosto seguente lascia l'incarico di General Manager del con dimissioni irrevocabili a causa di alcuni dissidi con il presidente Enrico Preziosi.\nPalermo.\nIl 27 settembre 2012, durante una conferenza stampa tenutasi presso lo stadio Renzo Barbera, il presidente del Maurizio Zamparini rende Pietro Lo Monaco amministratore delegato della societ\u00e0. Il 30 novembre successivo si \u00e8 fatto portavoce di Zamparini per quanto riguarda la collaborazione fra la e la societ\u00e0 rosanero con effetto immediato e fino alla stagione 2014-2015; l'accordo avrebbe previsto la messa a disposizione di risorse in termini di elementi funzionali al progetto, in particolare gli elementi della formazione Primavera, con l'obiettivo di ottenere l'accesso ai campionati professionistici nel breve periodo e il successivo ingresso di Zamparini stesso nella societ\u00e0 alabardata seguito di un periodo di affiancamento; a inizio 2014 questa prospettiva \u00e8 poi tramontata.\nIl 18 gennaio 2013 \u00e8 stato eletto consigliere della Lega Serie A.\nDistintosi per la scelta di multare i calciatori che venivano espulsi o per quella di sospendere gli emolumenti a Egidio Ar\u00e9valo Rios, che non si present\u00f2 agli allenamenti per la preparazione post-Capodanno, rassegna le dimissioni da amministratore delegato della societ\u00e0 a seguito dell'esonero di Gian Piero Gasperini dalla guida tecnica del Palermo, nel febbraio del 2013. Inoltre, la cessione del 10% delle azioni societarie del Palermo, come pattuito all'inizio della collaborazione fra Lo Monaco e Zamparini, non sono mai state formalizzate.\nMessina.\nIl 5 maggio 2013 il Messina, di cui \u00e8 proprietario, vince il girone I del campionato di Serie D approdando fra i professionisti in Lega Pro Seconda Divisione. Dopo la seconda promozione consecutiva, nella nuova Lega Pro unica, il 2 luglio 2014 lascia la squadra in polemica con il sindaco Renato Accorinti, reo, secondo Lo Monaco, di aver concesso lo stadio San Filippo a un'agenzia che organizza eventi musicali anzich\u00e9 renderlo a godimento esclusivo della societ\u00e0.\nIn seguito ci ripensa, ma nel giugno del 2015, dopo la retrocessione in Serie D ai play-out contro la , lascia il club affermando di aver speso 3 milioni di euro e di non aver ricevuto risposta da parte della citt\u00e0 (tifosi e amministrazione) in questi tre anni. Afferma anche che il Messina, essendo una societ\u00e0 senza debiti, potrebbe essere ripescato in Lega Pro, versando a fondo perduto 600.000 euro. Lo Monaco lascia cos\u00ec la societ\u00e0 in mano al sindaco e d\u00e0 l'incarico di trovare imprenditori locali affinch\u00e9 il Messina non scompaia nuovamente dal calcio italiano.\nIl 22 giugno per\u00f2 ci ripensa ancora e decide di rimanere alla guida del club siciliano con l'idea di fare la domanda di ripescaggio in Lega Pro, ma il giorno seguente Lo Monaco, l'ad Alessandro Failla e il ds Fabrizio Ferrigno ricevono un avviso di garanzia per concorso di frode in competizione sportiva in merito alla presunta combine della partita Messina- 1-1 del 18 aprile 2015, nell'ambito di un'indagine che ha portato all'arresto, tra gli altri, del presidente del Catania Pulvirenti e del ds degli \"etnei\" Delli Carri.\nI tre si sarebbero adoperati affinch\u00e9 la gara terminasse con il risultato del vantaggio temporaneo dell'Ischia nel primo tempo e del pareggio finale. Tuttavia i tre ne usciranno totalmente puliti da tale indagine e nei primi giorni di agosto lo stesso Lo Monaco vender\u00e0 la societ\u00e0 peloritana (riammessa alla fine in Lega Pro in seguito all'allora scandalo calcioscommesse) ad una cordata di imprenditori locali capitanata da Natale Stracuzzi (imprenditore attivo nel settore nautico), con l'aiuto dell'ex giocatore Arturo Di Napoli che ne diverr\u00e0 allenatore. Negli stessi giorni Lo Monaco viene inibito per 40 giorni \"per aver interferito sulla designazione effettuata dal Commissario della CAN PRO, effettuando allo stesso una telefonata alla sua utenza privata\" mentre il Messina riceve 4.000 euro di multa.\nIl ritorno al Catania.\nRiappacificatosi con il patron Antonino Pulvirenti (ora squalificato per calcioscommesse), il 9 giugno 2016 torna ufficialmente al come Amministratore Delegato diventando anche membro del CdA e cinque giorni pi\u00f9 tardi viene presentato alla stampa con tutta la nuova dirigenza del club etneo che ora si trova in Lega Pro. Il 4 ottobre 2018 viene eletto consigliere federale per la Serie C (ex Lega Pro) con 25 voti.\nIl 29 settembre 2020, con la rescissione consensuale del contratto, si chiude anche la sua seconda esperienza dirigenziale tra le fila della societ\u00e0 rossazzurra.\nNuovamente a Messina\nCon la promozione dell'Acr Messina in C , il presidente Giuseppe Sciotto nel luglio 2021 lo nomina direttore generale."}
{"id": "544949", "revid": "123044203", "url": "https://it.wikipedia.org/wiki?curid=544949", "title": "Finestra", "text": "La finestra \u00e8 un'apertura di forma regolare, solitamente quadrata o rettangolare, praticata in una parete verticale, orizzontale o obliqua della muratura per consentire l'ingresso della luce e lo scambio dell'aria tra il vano interno di una costruzione e l'esterno. \u00c8 in genere dotata di una intelaiatura mobile munita di vetri e imposte (chiamata anch'essa, comunemente, \"finestra\"). In architettura la finestra ha spesso un autonomo contenuto stilistico e talvolta caratterizza il prospetto, determinandone il movimento.\nDimensioni.\nLe dimensioni di una finestra variano in funzione di vari fattori:\nTipologia.\nI Romani furono i primi a dotare le finestre di tamponamento in vetro, una tecnica che poi si perse per scarsit\u00e0 di materiali durante l'alto Medioevo, per venire poi ripresa in larga scala solo nel periodo gotico (XII secolo - XIII secolo).\nNel Rinascimento sono stati introdotti molti tipi di finestre, come la bifora, la trifora, la serliana, l'inginocchiata, l'occhio di bue e l'abbaino, che si apre nella copertura. Dalle influenze moresche e saracene derivano altri stili e accessori della finestra, che \u00e8 protetta esternamente dalla grata, dalla persiana, dal portello o dal cassettone e all'interno dalla veneziana o dallo scuro.\nSi possono avere finestre che raggiungono la quota del pavimento, chiamate anche \"porte-finestre\"; finestre la cui quota del davanzale \u00e8 circa di un metro e consente l'affaccio di persone; oppure finestre collocate pi\u00f9 in alto, che danno solo luce e aria (nel diritto privato si chiamano infatti \"luci\").\nInoltre esistono tipi particolari di finestre, detti lucernari o cappuccine, che vengono praticate sulle coperture inclinate.\nTra i numerosi tipi di finestra:\nNel Codice civile italiano.\nIl codice civile italiano, all'articolo 900, ne d\u00e0 una utile definizione relativa al caso che la finestra sia aperta sul fondo del vicino (se cio\u00e8 la facciata sulla quale si apre sia a filo del confine), distinguendo tra \"luce\" e \"veduta\"; si ha una luce quando la finestra permette il passaggio di luce e aria ma non consente l'affaccio sul fondo vicino (cio\u00e8 non sia possibile guardare fuori n\u00e9 sporgere il proprio corpo, ad esempio nel caso di aperture molto alte sulle pareti), mentre si ha una veduta quando dalla finestra \u00e8 possibile affacciarsi (sporgersi) sul fondo vicinante e \u00abguardare di fronte, obliquamente o lateralmente\u00bb. Tale distinzione si rivela utile (oltre che nel detto caso di confine) anche per identificare la funzionalit\u00e0 dell'apertura.\nElementi della finestra.\nUna finestra \u00e8 composta da numerosi elementi, suddivisibili a seconda della loro funzione in due tipi: elementi di chiusura (come il telaio, le ante, le vetrate, il cassonetto coprirullo) ed elementi di protezione.\nApertura e ante.\nUna finestra chiusa con il vetro pu\u00f2 essere realizzata in molti modi:\nProtezione.\nGli elementi di protezione possono essere suddivisi a seconda del tipo di protezione fornita:\nUn tipo di finestra diffusa soprattutto nelle torri campanarie del nord Europa (Bretagna, Normandia, Austria, Germania, ecc.) sono quelle con la struttura tipo \"abat-son\", che serve, oltre a proteggere la finestra, aperta all'aria, dall'ingresso di pioggia o neve, ad indirizzare il suono delle campane verso il basso."}
{"id": "544952", "revid": "1543377", "url": "https://it.wikipedia.org/wiki?curid=544952", "title": "Storia della Groenlandia", "text": "La storia della Groenlandia, la pi\u00f9 grande isola del mondo, \u00e8 la storia della vita in condizioni estreme: un manto di ghiaccio oggi ne ricopre l'84% della superficie, limitando le attivit\u00e0 umane principalmente alla zona costiera. Dopo un susseguirsi di ondate migratorie dall'America fin dal 2500 a.C., nel X secolo d.C. fu scoperta dai Vichinghi provenienti dall'Islanda, che la trovarono apparentemente disabitata. Al Papa Pasquale II si attribuisce la nomina del primo vescovo di Groenlandia e Terranova: si tratta di Enrico, o Henricus, che risulta cos\u00ec il primo vescovo in terra d'America, circa quattro secoli prima di Cristoforo Colombo.\nI diretti antenati dei moderni Inuit Groenlandesi arrivarono nel 1200 circa dal nord-ovest; mentre gli Scandinavi sparirono dopo mezzo secolo, gli Inuit si adattarono al clima e sopravvissero.\nTuttavia la Danimarca-Norvegia rivendic\u00f2 il territorio, e, poich\u00e9 per alcuni secoli non c'era stato contatto tra i Vichinghi groenlandesi e gli Scandinavi, nel 1721 fu inviata nell'isola una spedizione missionaria. I missionari europei iniziarono a battezzare i nativi Inuit groenlandesi e a fondare colonie commerciali lungo la costa per la creazione di un impero coloniale danese; vennero mantenuti i privilegi coloniali come il monopolio sui commerci.\nDurante la seconda guerra mondiale la Danimarca perse il dominio economico e politico dell'isola, che si avvicin\u00f2 cos\u00ec agli Stati Uniti e al Canada. Dopo la guerra il controllo dell'isola ritorn\u00f2 alla Danimarca, e nel 1953 lo status coloniale venne trasformato in quello di un \"Amt\" (contea) d'oltremare. La Groenlandia ebbe poi nel 1979 il diritto all'autogoverno e nel 1985 l'isola abbandon\u00f2 la Comunit\u00e0 Economica Europea tramite referendum.\nPrime culture paleo-eschimesi.\nCirca 4000 anni fa, durante il lungo periodo caldo che, tra il 3000 e il 1600 a.C., rese pi\u00f9 calda l'Artide, alcune civilt\u00e0 inuit provenienti dall'Alaska e appartenenti alla \"Cultura Litica delle Microlame\" si spinsero verso est colonizzando la Groenlandia. Per il clima polare sfavorevole alla sopravvivenza, la vita in Groenlandia, uno degli avamposti umani pi\u00f9 settentrionali, era costantemente a rischio e le varie civilt\u00e0 che ci vissero sono sorte e estinte nel corso dei secoli. Del periodo precedente all'esplorazione scandinava della Groenlandia, l'archeologia pu\u00f2 dare solo datazioni approssimative:\nLa civilt\u00e0 Saqqaq (cos\u00ec chiamata dal luogo di molti ritrovamenti archeologici, Saqqaq) fu la prima civilt\u00e0 a stanziarsi nella parte sud-occidentale della Groenlandia e visse dal 2500 all'800 a.C. circa. Questa civilt\u00e0 coesistette con la civilt\u00e0 Indipendenza I della Groenlandia settentrionale (che si svilupp\u00f2 intorno al 2400 a.C. e dur\u00f2 fino al 1300 a.C. circa). I Saqqaq, che erano giunti in Groenlandia dal Canada, scomparvero misteriosamente quando il clima divenne pi\u00f9 freddo.\nA seguito della misteriosa scomparsa dei Saqqaq emerse un'altra civilt\u00e0: la Cultura Indipendenza II nella Groenlandia settentrionale. La cultura Indipendenza II \u00e8 stata considerata una via di mezzo tra le prime civilt\u00e0 e la cultura Dorset, che arriv\u00f2 in Groenlandia nel 700 a.C. circa; recenti studi hanno ipotizzato che la cultura Indipendenza II e la cultura I Dorset potrebbero essere la stessa civilt\u00e0. Per questo motivo le varie culture groenlandesi sono state chiamate con il nome di \"Dorset groenlandese.\" I pi\u00f9 recenti manufatti della cultura Indipendenza II risalgono al secondo o primo secolo a.C.\nLa Cultura Primo Dorset visse in Groenlandia fino al 300 d.C. circa, e sono stati rinvenuti manufatti a nord della Terra di Inglefield sulla costa occidentale e nell'area Dove Bugt sulla costa orientale. I Dorset nel 300 a.C. abbandonarono la Groenlandia per andare a stanziarsi nel Canada centrale. La maggior parte degli studiosi ritiene che, dopo il collasso della cultura Primo Dorset, l'isola rimase disabitata per diversi secoli, fino all'arrivo della Cultura Tardo Dorset, che giunse in Groenlandia nell'800 circa (Diamond, a p.\u00a0271 del libro \"Collasso\", sostiene che i Dorset tornarono in Groenlandia nel 700 circa). La Cultura Tardo Dorset si stabil\u00ec nella parte nord-occidentale dell'isola, e scomparve nel 1300 circa. I Dorset cacciavano foche e trichechi oltre a numerosi animali terrestri come i carib\u00f9, gli orsi polari e gli uccelli. I Dorset erano per\u00f2 tecnologicamente pi\u00f9 arretrati degli Inuit e di alcune delle civilt\u00e0 artiche sue predecessori: infatti non avevano cani, necessari per mettere in moto le slitte, e ci\u00f2 limitava i loro movimenti; inoltre non usavano n\u00e9 l'arco n\u00e9 le frecce n\u00e9 avevano barche rivestite da pelli animali, che erano necessarie per la caccia alla balena. Poich\u00e9 non potevano cacciare la balena e dunque non potevano sfamare molta gente, gli insediamenti Dorset erano molto piccoli, composti per lo pi\u00f9 da una-due case, ognuna ospitante al massimo 10 persone.\nInsediamento nordico.\nIntorno al 980 circa i Vichinghi islandesi scoprirono la Groenlandia e, trovandola disabitata, si insediarono sulla costa sud-occidentale. Il termine Groenlandia (\"Gr\u00f8nland\", Terra Verde) ha le sue radici in questa colonizzazione ed \u00e8 generalmente attribuito a Erik il Rosso (gli Inuit la chiamavano \"Kalaallit Nunaat\", \"Nostra Terra\"). Sono state fatte delle congetture sul suo significato: alcuni hanno sostenuto che le coste in questione erano letteralmente verdi all'epoca, grazie al periodo caldo medievale, al punto che alcuni coloni vichinghi vi praticavano alcune forme di economia agricola; altri ipotizzano che il nome fosse in parte dovuto ad un tentativo promozionale per invogliare la gente a insediarvisi, rendendone il nome pi\u00f9 attraente. Due fonti primarie, il \"Libro degli Islandesi\" (\"\u00cdslendingab\u00f3k\") e La \"Saga di Erik il Rosso\" (\"Eir\u00edks saga rau\u00f0a\"), affermano che \u00ab\"Egli [Erik il Rosso] chiam\u00f2 la terra Groenlandia, dicendo che la gente sarebbe stata pi\u00f9 disposta ad insediarsi l\u00ec se avesse avuto un buon nome\"\u00bb. Le condizioni climatiche e ambientali della Groenlandia nel X secolo potrebbero essere state comunque molto pi\u00f9 miti e ospitali di quelle odierne.\nErik il Rosso venne esiliato dall'Islanda per un periodo di tre anni a causa di un omicidio e navig\u00f2 verso la Groenlandia, esplorando la costa e reclamando per s\u00e9 alcune terre; fece poi ritorno in Islanda per portare gente a colonizzare la Groenlandia. La data di fondazione della colonia secondo le saghe norrene sarebbe stata il 985, quando 25 navi partirono guidate da Erik il Rosso (solo 14 arrivarono in Groenlandia). Il periodo effettivamente coincide con quello calcolato tramite la datazione al radiocarbonio di alcuni resti del primo insediamento a Brattahlid (oggi Qassiarsuk), che diedero una data attorno all'anno mille. Secondo la leggenda, fu sempre nel 1000 che il figlio di Erik, Leif Ericson, lasci\u00f2 l'insediamento per scoprire Vinland (che generalmente si presume fosse situata in Terranova).\nQuesta colonia era divisa in tre insediamenti: l'Insediamento Orientale, il pi\u00f9 grande, e l'Insediamento Occidentale (con una dimensione massima di circa 1.000 persone), e l'ancora pi\u00f9 piccolo Insediamento Centrale (quest'ultimo \u00e8 spesso considerato come parte dell'Insediamento Orientale); sono note almeno 400 fattorie. Vi potrebbero aver abitato dalle 2000 alle 10.000 persone, secondo le stime degli studiosi. Stime pi\u00f9 recenti come quelle del Dr. Niels Lynnerup in \"Vikings: The North Atlantic Saga by Fitzhugh Ww and William W. Fitzhugh\", tendono a diminuire il numero degli abitanti stimati. Rovine di circa 600 fattorie sono state rinvenute nei due insediamenti, 500 nell'insediamento orientale, 95 in quello occidentale, e 20 in quello Centrale. Era una colonia di dimensioni significative (la popolazione dell'odierna Groenlandia \u00e8 di sole 56.000 persone) che port\u00f2 avanti con l'Europa il commercio dell'avorio dalle zanne dei trichechi, oltre a esportare pecore, foche e pellame, secondo i documenti dell'epoca; \u00e8 possibile che si svolgesse anche il commercio dello stoccafisso (merluzzo essiccato). La colonia importava dall'Europa (Islanda e Norvegia) alcuni beni primari che scarseggiavano in Groenlandia e di cui aveva assoluto bisogno: ferro, legno (in particolare per la costruzione di imbarcazioni) e catrame (utilizzato come lubrificante). Per la pericolosit\u00e0 del viaggio (molte navi naufragarono), i contatti commerciali tra la Groenlandia e la madrepatria non erano molto frequenti: spesso passavano anche degli anni tra un viaggio e un altro.\nLa Groenlandia era tuttavia ancora priva di un vescovo, senza il quale era impossibile consacrare le chiese e cresimare i fedeli; per questo motivo nel 1118 il groenlandese Einar Sokkason giunse in Norvegia per convincere il re a nominare un vescovo, porgendogli in dono come incentivo un orso polare vivo e delle zanne di tricheco. Tale opera di persuasione ebbe effetto e nel 1126 venne fondata una diocesi a Gar\u00f0ar (oggi Igaliku), soggetta all'arcidiocesi norvegese di Nidaros (oggi Trondheim). Il primo vescovo fu Arnald; egli, dopo un iniziale rifiuto, accett\u00f2 l'offerta da parte dal re norvegese Sigurd Jorsalfar di diventare il primo vescovo di Groenlandia, ma solo a patto che lui e i possedimenti della Chiesa venissero difesi da Einar Sokkason, figlio di un potente capo locale; tale vicenda, narrata dalla \"Saga di Einar Sokkason\", dimostra che quella groenlandese era una societ\u00e0 violenta. La diocesi comprendeva una cattedrale, tredici grandi parrocchiali, altre chiese pi\u00f9 piccole e un convento di suore. Nel 1257 il re di Norvegia Haakon Haakonson cerc\u00f2 di convincere i Groenlandesi a riconoscere la sua sovranit\u00e0 e a questo scopo invi\u00f2 nella colonia tre commissari. Dopo alcuni anni di trattative, nel 1261 la popolazione accett\u00f2 la sovranit\u00e0 del Re di Norvegia, anche se continu\u00f2 ad avere le proprie leggi; in cambio del riconoscimento ottennero dal re la promessa di far giungere in Groenlandia almeno due navi all'anno. Nel 1397, con l'Unione di Kalmar, la Norvegia entr\u00f2 in unione personale con il Regno di Danimarca e con la Svezia. Dopo essere inizialmente fioriti, gli insediamenti scandinavi declinarono nel XIV secolo: l'Insediamento Occidentale venne abbandonato attorno al 1360 e nel 1378 non c'era pi\u00f9 un vescovo a Gar\u00f0ar.\nNel 1408 venne registrato a Hvalsey il matrimonio tra Torstein Olafsson e Sigrid Bj\u00f8rnsdatter: da allora pochissime registrazioni scritte menzionano i coloni. Vi fu una corrispondenza tra il Papa e il vescovo Bertold af Garde nello stesso anno. Il cartografo danese Claudius Clavus sembra aver visitato la Groenlandia nel 1420 da quanto risulta da documenti redatti da Nicola Germano ed Enrico Martello che avevano accesso alle originali note cartografiche e mappe di Clavus. Due manoscritti matematici contenenti la seconda carta della mappa della Groenlandia realizzata da Claudius Clavus durante il suo viaggio in Groenlandia venne rinvenuta nel tardo XX secolo dagli studiosi danesi Bj\u00f6nbo e Petersen. (Fonte: originali in Hofbibliothek a Vienna. A Greenlander in Norway, on visit?, \u00e8 anche menzionato in un Diploma norvegese risalente al 1426, [Peder Gr\u00f8nlendiger]).\nIn una lettera datata 1448, il Papa Nicola V ordin\u00f2 ai vescovi di Sk\u00e1lholt e H\u00f3lar (le due diocesi dell'Islanda) di inviare agli abitanti della Groenlandia dei preti e un vescovo, che non avevano pi\u00f9 a causa dell'apparente venuta dei pagani che distrussero la maggior parte delle chiese e avevano portato via la popolazione come prigionieri.\n\u00c8 probabile che l'Insediamento Orientale fosse completamente abbandonato nel tardo XV secolo anche se non \u00e8 stata stabilita una data esatta.\nLa fine degli insediamenti vichinghi in Groenlandia.\nCi sono molte teorie sul perch\u00e9 gli insediamenti vichinghi in Groenlandia si estinsero. Jared Diamond, autore di \"Collasso. Come le societ\u00e0 scelgono di morire o vivere\", suggerisce che cinque fattori contribuirono alla morte della colonia groenlandese: danni ambientali, cambiamenti climatici, vicini ostili, perdita di contatti con la madrepatria e l'atteggiamento conservatore della societ\u00e0, che imped\u00ec ai Groenlandesi di adattarsi alla Groenlandia. L'investigazione di questi fattori ha portato a numerosi studi e a nuove scoperte. \"The Frozen Echo\", di Kirsten Seaver, contesta alcune delle teorie pi\u00f9 generalmente accettate circa la scomparsa della colonia groenlandese: ad esempio, la Seaver suppone che la colonia groenlandese fosse pi\u00f9 sana di quanto si ritenga comunemente e che i groenlandesi non morirono semplicemente di fame; piuttosto, avrebbero potuto essere spazzati via dagli Indiani o da un attacco europeo di cui non si ha notizia, oppure abbandonarono la colonia per tornare in Islanda o per stabilirsi nel Vinland.\nQuella del danno ambientale \u00e8 una delle teorie dovute al territorio inospitale. La Groenlandia era molto pi\u00f9 fredda dell'Islanda e della Norvegia; la fredda corrente della Groenlandia Occidentale, che scorreva gi\u00f9 dall'Artico, produceva inverni lunghi e il clima imprevedibile si modificava annualmente. L'unica vegetazione presente erano Ciperacee e in rare occasioni arbusti nani. L'analisi dei sedimenti lacustri, una vera miniera di reperti tra i quali ricordiamo pollini e piante fossili, dimostra che i groenlandesi dovettero affrontare sia l'erosione del suolo che la deforestazione, processi che ebbero inizio proprio con il loro arrivo; infatti, poich\u00e9 il terreno non era adatto all'agricoltura, i groenlandesi si diedero alla pastorizia e alla caccia per procurarsi il cibo; per creare dei pascoli vennero per\u00f2 costretti a bruciare molte foreste, dando origine a un processo di deforestazione che venne ulteriormente accelerato dagli animali da pascolo che danneggiavano la vegetazione calpestandola o estirpandola, impedendo cos\u00ec la sua rigenerazione. La deforestazione ebbe gravi conseguenze per i coloni, tra cui la carenza di legname, che furono costretti a importare dalla madrepatria, e l'impossibilit\u00e0 di lavorare il ferro, la cui estrazione richiedeva temperature molto elevate e una quantit\u00e0 immensa di legname che, come gi\u00e0 detto, era presente in scarse quantit\u00e0; l'impossibilit\u00e0 di lavorare il ferro fece s\u00ec che molti oggetti, che erano di solito di ferro, in Groenlandia venissero fabbricati con altri materiali (tra cui chiodi di legno e frecce di corna di carib\u00f9); la carenza di ferro rese inoltre impossibile la fabbricazione di armi potenti come le spade, svantaggiando quindi i Vichinghi negli scontri contro gli Inuit, contro i quali armi di ferro sarebbero state determinanti. L'erosione e la rimozione della copertura erbosa determin\u00f2 invece la scomparsa graduale dei pascoli.\nPer raccogliere informazioni utili sulle condizioni climatiche della Groenlandia prima dell'era glaciale e verificare l'ipotesi del raffreddamento climatico gli scienziati hanno perforato la calotta di ghiaccio della Groenlandia. Gli isotopi di ossigeno provenienti dal ghiaccio fanno dedurre che il periodo caldo medievale provoc\u00f2 un clima pi\u00f9 mite in Groenlandia, che dur\u00f2 approssimativamente dall'800 al 1200. Comunque, nel Trecento il clima inizi\u00f2 gradualmente a raffreddarsi e la cosiddetta \"piccola era glaciale\" raggiunse il picco massimo in Groenlandia intorno al 1420. Durante gli scavi archeologici nelle prime fattorie vichinghe in Groenlandia e Islanda sono stati rinvenuti nei mucchi di rifiuti pi\u00f9 ossa di pecore e capre che di maiali e mucche.\nPoich\u00e9 gli inverni divennero man mano sempre pi\u00f9 freddi, non c'erano praticamente possibilit\u00e0 per i Groenlandesi di far crescere erba da fieno. Nei depositi di una fattoria di un capo trib\u00f9 della met\u00e0 del XIV secolo furono rinvenuti un gran numero di resti di bestiame e carib\u00f9, mentre in una fattoria pi\u00f9 povera a soli pochi chilometri di distanza, non furono rinvenuti resti di animali domestici ma solo foche. Campioni di ossa dai cimiteri vichinghi groenlandesi confermano che la composizione della tipica dieta groenlandese era passata da un 20% di animali migratori all'80%.\nAnche i contatti ostili tra Inuit e Vichinghi giocarono un ruolo fondamentale per la scomparsa dei Vichinghi groenlandesi. Gli Inuit erano i successori dei Dorset, che migrarono a sud e giunsero infine a contatto con i vichinghi poco dopo il 1150. Le fonti che descrivono i contatti tra le due culture sono poche; in esse i vichinghi si riferivano agli Inuit (e ai nativi del Vinland) con il termine skr\u00e6ling (\"miserabili\" in antico norvegese). Gli \"Annali Islandesi\" sono una delle poche fonti esistenti che confermano contatti tra Vichinghi e Inuit: essi riportano un incontro ostile tra Inuit e Vichinghi nel corso del quale vennero uccisi diciotto groenlandesi e due ragazzi vennero ridotti in schiavit\u00f9. Dalle fonti antiche conservatesi si ricava che i contatti tra Vichinghi e Inuit furono ostili fin dal primo incontro:\nGli storici hanno imparato molto sugli Inuit dai racconti popolari degli Eskimo. Il rinvenimento di molti manufatti vichinghi in siti Inuit suggerisce agli studiosi che essi li avessero ottenuti o commerciando con i Vichinghi o, in alternativa, derubandoli; questi ultimi invece non sembrarono mostrare lo stesso interesse negli Inuit perch\u00e9 nessuna traccia di manufatti Inuit \u00e8 stata trovata nei due loro insediamenti, n\u00e9 impararono dagli Inuit le tecniche per la navigazione con il kayak o per la caccia alla foca. Alcuni ritrovamenti dimostrano che nel 1300 gli Inuit avevano espanso i loro insediamenti invernali fino ai fiordi esterni dell'Insediamento Occidentale; intorno al 1360, i Vichinghi avevano completamente abbandonato tale insediamento, come risulta dall'opera \"Descrizione della Groenlandia\" redatta nel 1362 dal prete norvegese Ivar Bardarson:\nIn condizioni di tempo mite, una nave poteva fare un viaggio di 360\u00a0km dall'Islanda alla Groenlandia nel giro di un paio di settimane. I groenlandesi dovevano tenersi in contatto con Islanda e Norvegia per importare beni primari che scarseggiavano nella loro patria; inoltre non potevano costruirsi le proprie navi, e dipendevano dai mercanti islandesi o dalle spedizioni di legname dal Vinland.\nLe saghe norrene menzionano i viaggi commerciali degli islandesi in Groenlandia. I capi trib\u00f9 e i proprietari di grandi fattorie avevano il controllo dei traffici; i primi commerciavano con le navi straniere e diffondevano i prodotti nelle fattorie circostanti. Il bene principale dei groenlandesi erano le zanne dei trichechi, che venivano usate in Europa principalmente come sostituto dell'avorio degli elefanti, il cui commercio era stato bloccato dai conflitti con il mondo islamico; molti studiosi credono che il monopolio reale norvegese sulle spedizioni contribu\u00ec alla fine del commercio e dei contatti. Comunque, la cristianit\u00e0 e l'europeizzazione influenzarono pesantemente i groenlandesi per gran parte del XIV e XV secolo. Nel 1921, uno storico danese, Paul Norland, trov\u00f2 nel cortile di una chiesa dei resti umani provenienti dall'Insediamento Orientale: i corpi erano abbigliati con vestiti medioevali del XV secolo, senza indicazioni di malnutrizione o di deteriorazione genetica; molti avevano crocifissi attorno ai colli, e le braccia incrociate come in posa di preghiera.\nI registri papali attestano che i groenlandesi vennero esentati dal pagare la loro decima nel 1345 perch\u00e9 la colonia soffriva per la povert\u00e0. Nel 1368 avvenne l'ultimo viaggio in Groenlandia della nave regia norvegese, l'unica imbarcazione che poteva attraccare nell'isola per la legge del monopolio regio; l'anno successivo la nave affond\u00f2. In seguito all'affondamento della nave regia ci furono altre imbarcazioni a sbarcare in Groenlandia (viaggi del 1381, 1382, 1385 e del 1406), tutte ufficialmente sbarcate nell'isola perch\u00e9 \"fuori rotta\"; in realt\u00e0 una tale motivazione era evidentemente una scusa per sbarcare in Groenlandia senza infrangere la legge del monopolio regio, e per vendere a prezzi elevati ai Groenlandesi merci di cui avevano assoluto bisogno, dato anche l'isolamento della Groenlandia dalla madrepatria. L'ultima nave a raggiungere la Groenlandia fu una nave islandese \"portata fuori rotta\" che raggiunse la Groenlandia nel 1406 e ritorn\u00f2 in patria nel 1410 con le ultime notizie dalla Groenlandia: la morte di una donna accusata di aver sedotto degli uomini con la stregoneria e che venne bruciata viva per questo, e il matrimonio del capitano della nave, Thorsteinn \u00d3lafsson, con un'altra islandese, Sigridur Bj\u00f6rnsd\u00f3ttir. Tuttavia secondo alcuni storici questo potrebbe non essere l'ultimo viaggio in Groenlandia da parte di navi europee; potrebbero esserci stati (almeno fino al 1480 circa) altri viaggi successivi di cui non si ha notizia.\nInfine, l'ultimo dei cinque fattori suggerisce che i Vichinghi semplicemente non riuscirono ad adattarsi alla Groenlandia. Analizzando le saghe norrene si hanno indicazioni che alcuni dei Vichinghi lasciarono la Groenlandia in cerca di un luogo chiamato Vinland, ma quando dei nativi ostili ferirono diversi di questi Vichinghi, essi fecero ritorno in Groenlandia. Ovviamente i Vichinghi sapevano che la Groenlandia non poteva essere un luogo permanente dove stabilirsi, per via dei succitati fattori; cionondimeno, la colonia fu in grado di sopravvivere per circa 450 anni. Probabilmente la scomparsa dei Vichinghi groenlandesi non fu causata da un singolo fattore. Tra questi, merita un approfondimento il mancato consumo di pesce, certificato dalla mancanza di resti di pesce tra i loro rifiuti: islandesi, Inuit e i moderni groenlandesi consumano molto pesce, ma qualcosa caus\u00f2 il rigetto di questo tipo di alimento da parte dei coloni. Secondo un'ipotesi di Jared Diamond, una delle prime autorit\u00e0 della colonia (forse Erik il Rosso stesso) avrebbe subito un'intossicazione alimentare da pesce e, poich\u00e9 i groenlandesi non erano pronti per prendersi dei rischi in un ambiente tanto ostile, il tab\u00f9 sarebbe stato trasmesso alle generazioni successive. Ebbe un ruolo decisivo per l'estinzione dell'insediamento nordico in Groenlandia anche il rifiuto da parte dei Vichinghi di apprendere dagli Inuit le loro tecniche all'avanguardia di caccia e di pesca, che avrebbero potuto essere molto utili alla sopravvivenza.\nCulture del Tardo Dorset e di Thule.\nI vichinghi potrebbero non essere stati soli sull'isola quando arrivarono: un nuovo influsso di popolazioni artiche da ovest, la cultura Tardo Dorset, potrebbe essere antecedente. Comunque questa cultura fu limitata all'estremo nord-ovest della Groenlandia, lontana dai vichinghi che vivevano sulla costa meridionale. Alcuni reperti potrebbero indicare questa cultura come leggermente antecedente agli insediamenti islandesi; scomparve attorno al 1300, circa la stessa epoca in cui spar\u00ec il pi\u00f9 occidentale degli insediamenti vichinghi. Nella regione di questa cultura, reperti archeologici attestano l'esistenza di siti di raduno in cui si riunivano un numero di famiglie che va da quattro a trenta; esse, nel corso del loro ciclo di spostamenti, vivevano assieme in questi siti per un breve periodo.\nAttorno al 1200, un'altra cultura artica (i Thule) arriv\u00f2 da ovest, dopo essere emersa 200 anni prima in Alaska; si insediarono a sud della cultura Tardo Dorset occupando vaste aree delle coste occidentali e orientali della Groenlandia. Questo popolo, antenato dei moderni Inuit, era dedito prevalentemente alla caccia di quasi tutti gli animali terrestri e marini, soprattutto orsi polari e balene; i thule, sempre meglio insediati, disponevano di grandi scorte di cibo per evitare la carestia invernale. I primi Thule evitavano le latitudini pi\u00f9 settentrionali, che divennero popolate nuovamente dopo una nuova immigrazione dal Canada nel XVIII secolo.\nLa natura dei contatti tra culture Thule, Dorset e vichinga non \u00e8 ancora ben conosciuta; alcuni studiosi ritengono comunque che ci possano essere stati degli scambi commerciali tra Vichinghi e le popolazioni Inuit. Il livello di contatto \u00e8 attualmente oggetto di ampio dibattito, e probabilmente include commerci vichinghi con i Thule o i Dorset in Canada o possibili ricerche di oggetti nei siti vichinghi abbandonati (si veda Maine penny). Finora non sono stati rinvenuti prodotti vichinghi in siti archeologici Dorset; gli unici oggetti vichinghi trovati sono stati classificati come \"oggetti esotici\". Alcune incisioni su attrezzi che ritraggono delle barbe provano l'esistenza di contatti con i vichinghi. Alcune storie raccontano di conflitti armati tra Inuit e Vichinghi e di rapimenti da ambo le parti: gli Inuit potrebbero aver ridotto le fonti di cibo dei Vichinghi, dislocandole su terreni di caccia lungo la parte centrale della costa ovest. Questi conflitti potrebbero essere uno dei fattori che contribuirono alla scomparsa della cultura vichinga e di quella del Tardo Dorset, anche se pochi studiosi li ritengono il motivo principale; qualunque sia la causa di quel misterioso evento, la cultura Thule si destreggi\u00f2 meglio, senza estinguersi.\nColonizzazione danese.\nNel 1536 Danimarca e Norvegia divennero ufficialmente un'unica nazione e la Groenlandia cominci\u00f2 ad essere vista come una dipendenza danese, piuttosto che una norvegese. Anche dopo l'interruzione dei contatti, il re danese continu\u00f2 a reclamare la sovranit\u00e0 sull'isola: intorno al 1660 ci\u00f2 venne sottolineato dall'inclusione di un orso polare nello stemma danese (dal 1959 viene usato solo nello stemma della famiglia reale). Nel XVII secolo la caccia alla balena port\u00f2 navi inglesi, olandesi e tedesche in Groenlandia, dove le balene venivano talvolta lavorate a riva, ma non venne creato alcun insediamento permanente; nel corso di queste spedizioni vi furono degli scambi commerciali tra Inuit ed Europei; questi ultimi rapirono alcuni Inuit per esporli nella loro patria come fenomeni da baraccone. In Groenlandia giunse nel 1607 anche una spedizione danese-norvegese con lo scopo di andare alla ricerca dell'Insediamento Orientale; tuttavia i danesi-norvegesi si fecero ingannare dal nome ed esplorarono la costa orientale della Groenlandia (invece di quella sud-occidentale, dove si trovava l'insediamento) senza risultato. Nel 1721 una spedizione congiunta clericale-commerciale, guidata dal missionario norvegese Hans Egede, venne inviata in Groenlandia: la preoccupazione era sapere se vi era rimasta una civilt\u00e0 e se essa potesse essere ancora cattolica, 200 anni dopo la riforma protestante, o se avesse addirittura abbandonato del tutto la cristianit\u00e0; la spedizione pu\u00f2 essere vista anche come parte della colonizzazione danese delle Americhe. Gradualmente, la Groenlandia si apr\u00ec alle compagnie commerciali danesi, e si chiuse a quelle di altre nazioni; questa nuova colonia era incentrata a Godth\u00e5b (\"Buona Speranza\") sulla costa meridionale. Alcuni degli Inuit che vivevano vicino alle stazioni commerciali vennero convertiti al cristianesimo.\nQuando la Norvegia dopo le guerre napoleoniche si separ\u00f2 dalla Danimarca nel 1814, le colonie, compresa la Groenlandia, rimasero danesi. Il XIX secolo vide un aumentato interesse nella regione da parte degli esploratori polari e di scienziati come William Scoresby e Knud Rasmussen. Allo stesso tempo, l'elemento coloniale della prima civilizzazione danese in Groenlandia, orientato al commercio, crebbe; le attivit\u00e0 missionarie ebbero grande successo e nel 1861 venne fondato il primo giornale in lingua groenlandese, \"Atuagagdliutit\". La legge danese per\u00f2 si applicava solo ai coloni danesi.\nAl volgere del XIX secolo, la parte settentrionale della Groenlandia era ancora praticamente disabitata; vi si trovavano solo sparsi rifugi utilizzati nelle battute di caccia. Durante quel secolo comunque, nuove famiglie Inuit immigrarono dal Canada per stabilirsi in queste aree. L'ultimo gruppo dal Canada arriv\u00f2 nel 1864; nello stesso periodo, la parte orientale dell'isola si spopol\u00f2 con il peggiorare delle condizioni economiche.\nLe prime elezioni democratiche per le assemblee distrettuali della Groenlandia si tennero nel 1862-1863, anche se non fu prevista nessuna assemblea per l'intera isola. Nel 1911, vennero introdotti due consigli provinciali, uno per la Groenlandia Settentrionale e uno per la Groenlandia Meridionale, che vennero fusi assieme solo nel 1951; per tutto questo tempo la maggior parte delle decisioni vennero prese a Copenaghen, dove i groenlandesi non avevano rappresentanza.\nVerso la fine del XIX secolo, il monopolio danese sui commerci venne criticato dai mercanti; si sostenne che esso danneggiava gli interessi economici dei nativi, bloccando lo sviluppo di una industria della pesca che potenzialmente poteva dare grandi profitti. Molti groenlandesi comunque erano abbastanza soddisfatti dello \"status quo\", poich\u00e9 sentivano che il monopolio assicurava il futuro della caccia alla balena. Nonostante ci\u00f2, i danesi spostarono gradualmente i loro investimenti verso l'industria conserviera legata alla pesca.\nImportanza strategica.\nAll'inizio del XX secolo la Danimarca intavol\u00f2 trattative con altri stati tra cui gli Stati Uniti per ottenere il loro assenso all'estensione della sovranit\u00e0 danese sull'intera Groenlandia. Le trattative con gli USA iniziarono nell'ottobre 1915 e si conclusero il 4 agosto 1916 con il riconoscimento da parte degli \"States\" della supremazia danese su tutta la Groenlandia; in cambio i Danesi cedettero agli USA le Indie occidentali danesi. Dopo la fine della guerra la Danimarca chiese l'assenso anche agli altri stati tra cui Regno Unito (16 marzo 1920), Italia (17 marzo 1920), Francia (20 marzo 1920) e Giappone (12 maggio 1920). Mentre francesi, italiani e nipponici non mossero obiezioni, il Regno Unito, pur riconoscendo la sovranit\u00e0 danese il 6 settembre 1920, si riserv\u00f2 il diritto di essere consultato dai Danesi prima di un eventuale cessione dell'Isola ad un altro Stato.\nDopo che riottenne la piena indipendenza nel 1905, la Norvegia si rifiut\u00f2 di accettare la sovranit\u00e0 danese sulla Groenlandia, che era stata un suo possedimento e le era stata tolta nel 1814. Nel 1931, il baleniere norvegese Hallvard Devold occup\u00f2 di sua iniziativa la Groenlandia orientale disabitata; a fatto avvenuto, l'occupazione venne appoggiata dal governo norvegese. Questa terra fu chiamata Terra di Erik il Rosso e fu eletto governatore Helge Ingstad, esploratore famoso per aver scoperto le rovine vichinghe a L'Anse aux Meadows. Due anni dopo, il 5 aprile, la corte permanente di giustizia internazionale sentenzi\u00f2 in favore del punto di vista danese, che venne accettato dalla Norvegia.\nDurante la seconda guerra mondiale, quando la Germania estese le sue operazioni di guerra alla Groenlandia, Henrik Kauffmann, l'ambasciatore danese negli Stati Uniti che aveva gi\u00e0 rifiutato di riconoscere l'occupazione tedesca della Danimarca, aiutato dai governatori della Groenlandia Eske Brun e Aksel Svane, firm\u00f2 il 9 aprile 1941 un trattato con gli USA che garantiva all'esercito statunitense il permesso di stabilire delle stazioni in Groenlandia. A causa delle difficolt\u00e0 del governo danese a governare l'isola durante la guerra, e grazie al successo delle esportazioni, in particolare di criolite, la Groenlandia fin\u00ec per godere di uno status abbastanza indipendente; i suoi rifornimenti vennero garantiti da USA e Canada.\nDurante la Guerra Fredda, la Groenlandia ebbe una importanza strategica, in quanto controllava parte del passaggio tra i porti sovietici sull'Artico e l'Oceano Atlantico, oltre ad essere una buona base per l'osservazione di qualsiasi uso di missili balistici intercontinentali, le cui rotte erano tipicamente programmate per passare sopra l'Artico. Gli USA erano di conseguenza molto interessati alla Groenlandia e nel 1946 provarono addirittura a comprarla offrendo ben \u00a0$ alla Danimarca, ma la Danimarca rifiut\u00f2 l'offerta.\nNel 1951 il Trattato Kauffman venne sostituito da un altro. La Base Aerea di Thule, a Thule (l'odierna Qaanaaq) nel nord-ovest dell'isola, venne resa una base permanente. Nel 1953, alcune famiglie Inuit vennero costrette dalla Danimarca a spostare le loro case per fornire spazio per l'ampliamento della base; per questo motivo, la base \u00e8 stata fonte di attriti tra il governo danese e la popolazione groenlandese. Questi attriti non fecero altro che crescere quando il 21 gennaio 1968 si verific\u00f2 un incidente nucleare: un B-52 Stratofortress che trasportava quattro bombe all'idrogeno, si schiant\u00f2 vicino alla base, versando grandi quantit\u00e0 di plutonio sul ghiaccio; anche se la maggior parte del plutonio venne recuperata, i nativi raccontano ancora delle risultanti deformazioni negli animali. Lo scandalo coinvolgente membri del parlamento danese, risalente al 1995 e denominato Thulegate, svel\u00f2 che la Danimarca autorizz\u00f2 gli aerei statunitensi ad attraversare i cieli della Groenlandia con armi nucleari e che ci\u00f2 avveniva di routine nel periodo in cui avvenne l'incidente.\nUn'altra recente controversia riguarda il Ballistic Missile Early Warning System (BMEWS), che la United States Air Force ha aggiornato negli anni recenti trasformandolo in un radar \"phased array\". Alcuni sono contrari al BMEWS in quanto temono che in caso di guerra nucleare il BMEWS verrebbe scelto come obbiettivo da colpire mettendo a repentaglio la vita della popolazione locale.\nAutogoverno.\nLo status coloniale della Groenlandia venne abolito nel 1953, quando divenne parte integrante del regno danese, con rappresentanza nel \"Folketing\". La Danimarca inizi\u00f2 anche un programma per fornire assistenza medica e istruzione ai groenlandesi; per questo motivo, la popolazione divenne sempre pi\u00f9 concentrata nelle citt\u00e0. Poich\u00e9 gran parte degli abitanti erano pescatori e ebbero difficolt\u00e0 a trovare lavoro nelle citt\u00e0, questi movimenti di popolazione potrebbero aver contribuito alla disoccupazione e ad altri problemi sociali che hanno afflitto la Groenlandia negli ultimi anni.\nQuando la Danimarca decise di entrare a far parte della Comunit\u00e0 Economica Europea (che sarebbe in seguito diventata l'Unione europea), gli attriti con l'ex colonia crebbero: i Groenlandesi ritenevano che l'unione doganale europea avrebbe danneggiato i loro commerci, che avvenivano principalmente con nazioni non europee quali Stati Uniti e Canada. Dopo che la Danimarca, Groenlandia inclusa, entr\u00f2 nell'unione nel 1973 (nonostante il 70,3% dei Groenlandesi avesse votato no al referendum), molti abitanti pensarono che la rappresentanza a Copenaghen non fosse sufficiente, e i partiti locali iniziarono a richiedere l'autogoverno; il Folketing lo concesse nel 1978, e la legge entr\u00f2 in vigore l'anno seguente. Il 23 febbraio 1982, una maggioranza del 53% della popolazione groenlandese vot\u00f2 per abbandonare la Comunit\u00e0 Europea, cosa che avvenne nel 1985.\nLa Groenlandia autogovernantesi si \u00e8 presentata al mondo come una nazione Inuit; i toponimi danesi sono stati sostituiti: il centro della civilizzazione danese sull'isola, Godth\u00e5b, \u00e8 diventata Nuuk, la capitale di una nazione \"vicina alla sovranit\u00e0\". Nel 1985 venne creata la bandiera groenlandese, usando i colori della Dannebrog danese. Comunque, il movimento per la sovranit\u00e0 completa \u00e8 ancora debole.\nLe relazioni internazionali, un campo in precedenza gestito dalla Danimarca, sono ora ampiamente competenza, anche se non completamente, del governo locale. Dopo aver lasciato l'UE, la Groenlandia ha firmato uno speciale trattato con l'Unione, oltre ad essere entrata in diverse organizzazioni pi\u00f9 piccole, non da ultimo con Islanda e Isole F\u00e6r \u00d8er, e con le popolazioni Inuit del Canada e della Russia. \u00c8 stata anche uno dei fondatori del Consiglio artico per la cooperazione ambientale nel 1996. La rinegoziazione del trattato del 1951 tra Danimarca e Stati Uniti, con una partecipazione diretta del governo groenlandese, \u00e8 una delle questioni aperte, e la Commissione sull'Autogoverno (1999-2003) sugger\u00ec che la Groenlandia dovesse puntare a trasformare la Base Aerea di Thule in una stazione internazionale di sorveglianza e tracciamento dei satelliti, soggetta alle Nazioni Unite.\nLe tecnologie moderne hanno reso la Groenlandia pi\u00f9 accessibile, non da ultimo grazie alle innovazioni nell'aviazione; tuttavia, la capitale Nuuk manca ancora di un aeroporto internazionale (si veda Trasporti in Groenlandia). Le prime trasmissioni televisive iniziarono nel 1982.\nIl 26 novembre 2008 \u00e8 passato in Danimarca il referendum sull'autodeterminazione, con una percentuale del 75,5% di favorevoli.\nCon questa riforma si sono rivisti statuti dell'autonomia, secondo i quali, a partire dal 21 giugno 2009, i groenlandesi sono riconosciuti come popolo dalla Danimarca e possono gestire autonomamente le proprie risorse naturali come petrolio, gas, diamanti e piombo. Viene riconosciuto inoltre il groenlandese come lingua locale (variante delle lingue eschimesi) e la possibilit\u00e0 di avere una polizia autonoma.. L'alta affluenza alle urne (quasi il 72% dei 39.000 elettori) fa prospettare ad alcuni analisti la possibilit\u00e0 di richiesta d'indipendenza della regione artica dalla madrepatria..\nNell'agosto 2019, il presidente statunitense Donald Trump ha espresso l'interesse per l'acquisto della Groenlandia da parte degli Stati Uniti d'America. Gli USA tentarono di acquistare la Groenlandia gi\u00e0 nel 1867, mentre nel 1946 ritentarono l'acquisto offrendo 100 milioni di dollari. Peraltro, gi\u00e0 nel 1917 Woodrow Wilson acquist\u00f2 dalla Danimarca per 25 milioni di dollari (501 milioni attualizzati nel 2019) le Indie occidentali danesi, ridenominate poi Isole Vergini Americane. La ministra di Stato della Danimarca Mette Frederiksen, definendo la richiesta di Trump come assurda, rispose che il territorio non era in vendita e che la Groenlandia appartiene a se stessa, e non alla Danimarca. A seguito di ci\u00f2, Trump ha annullato un viaggio ufficiale programmato per settembre a Copenaghen."}
{"id": "544954", "revid": "1431409", "url": "https://it.wikipedia.org/wiki?curid=544954", "title": "Marshall Allman", "text": "Biografia.\nNato ad Austin, in Texas, figlio di Idanell Brown e James Martin Allman Jr.. Ha un fratello di nome David.\n\u00c8 cresciuto con una propensione per il calcio e l'arte. Allman ha giocato in vari club e per la scuola. Dopo il diploma alla Austin High School, nel 2002, ha scelto di perseguire la carriera di attore a Los Angeles, oltre a studiare arte a New York City. Rinuncia alle sue occupazioni artistiche e sportive, e si trasferisce a Hollywood, per studiare recitazione.\nReligione.\nAllman \u00e8 cristiano, in un'intervista ha detto:. \"Ogni volta che qualcuno tenta di rappresentare la sua idea di Dio, \u00e8 essenziale ricordare che tu sei una persona imperfetta che sta conducendo una vita sbagliata\".\nCarriera.\nLa sua carriera inizia a diciassette anni, recitando a teatro in \"The History of the Devil\" di Clive Barker. Successivamente appare in vari spot pubblicitari e come guest star in numerose serie televisive come \"Boston Public\", \"Senza traccia\", \"Malcolm\", \"The Practice\", \"Joan of Arcadia\", \"Close to Home\", \"Grey's Anatomy\" e molte altre.\nIl suo debutto cinematografico risale al 2004 con il film \"Shallow Ground - Misteri sepolti\", seguito dalla commedia \"Tutte le ex del mio ragazzo\", sempre del 2004. Nel 2005 recita al fianco di Bruce Willis, Ben Foster e Jonathan Tucker nel thriller \"Hostage\"\nUno dei ruoli che lo hanno reso popolare \u00e8 quello di L.J. Burrows nella serie televisiva di successo \"Prison Break\", che ha interpretato dal 2005 al 2008.\nMarshall \u00e8 stato protagonista anche di un cortometraggio chiamato \"Starcrossed\", che parlava di due fratelli innamorati che si suicidano alla fine del film perch\u00e9 nessuno accetta il loro amore.\nDalla terza stagione \u00e8 nel cast della serie televisiva \"True Blood\", nel ruolo del mutaforma Tommy Mickens.\nVita privata.\nDal 17 giugno 2006 \u00e8 sposato con l'attrice Jamie Anne Allman, all'anagrafe Jamie Anne Brown.\nLa coppia ha 2 gemelli, Asher ed Oliver, nati il 31 gennaio 2013 ed una bambina, June Joanne, nata il 21 maggio 2014 ."}
{"id": "544956", "revid": "1649409", "url": "https://it.wikipedia.org/wiki?curid=544956", "title": "Wojciech Jaruzelski", "text": "Figura controversa del periodo socialista della Polonia, la sua adozione della legge marziale nel Paese nel 1981 all'insorgere delle proteste antigovernative da parte del sindacato Solidarno\u015b\u0107 \u00e8 oggetto di letture opposte: a fronte di chi la interpreta come una soppressione incostituzionale dei diritti della popolazione, vi \u00e8 parte di giudizio storico che tende a leggerla in ottica di prevenzione di una (ben pi\u00f9 grave) invasione sovietica, come accadde in Ungheria nel 1956 e in Cecoslovacchia nel 1968.\nProveniente da una famiglia della piccola nobilt\u00e0 deportata in Siberia, raggiunse nel dopoguerra il grado di generale d'armata e fu comandante dell'Esercito Popolare della Polonia; si dimise da ogni incarico nel 1989, facilitando la transizione della Polonia verso l'adozione di un sistema di democrazia rappresentativa; con le elezioni del 1989 Jaruzelski divenne il primo presidente della Polonia post-sovietica.\nBiografia.\nNato in una famiglia di origini nobili, nel primo dopoguerra frequent\u00f2 un liceo cattolico. Dopo la firma del patto Molotov-Ribbentrop e l'invasione sovietica della Polonia (17 settembre 1939) Jaruzelski e la sua famiglia furono catturati dagli agenti del NKVD (Commissariato del Popolo agli Affari Interni), e deportati nei campi di prigionia sovietici. Nel 1940, quando Jaruzelski aveva 16 anni, la sua famiglia condivise il destino di altre 26.000 famiglie polacche che furono deportate in Siberia e in Kazakistan: qui, nel lavoro forzato nelle miniere di carbone di Karaganda, rimedi\u00f2 danni permanenti agli occhi e alla schiena.\nDivenuto orfano, fu selezionato dalle autorit\u00e0 sovietiche per la scuola ufficiali e si arruol\u00f2 nell'esercito polacco che si formava sul suolo russo. Come comandante di un'unit\u00e0 di ricognizione pass\u00f2 l'intero percorso di guerra della Prima Armata dell'Esercito Polacco da Lenino (1943) fino a Berlino (1945). Fu membro del Partito Operaio Unificato Polacco dal 1947 e continu\u00f2 la carriera militare nella Polonia Popolare. Nel 1968 divenne Ministro della Difesa e ricopr\u00ec tale carica fino al 1983.\nQuando nel dicembre del 1970 inizi\u00f2 una crisi politica causata dagli scioperi organizzati in alcune citt\u00e0 sul Mar Baltico (Danzica e Stettino), Jaruzelski fu tra coloro che premettero sulle dimissioni di W\u0142adys\u0142aw Gomu\u0142ka e diedero appoggio al nuovo leader Edward Gierek. Dal 1971 fu membro permanente dell'Ufficio Politico del Partito. Di fronte all'aggravarsi della situazione politica ed economica del Paese alla fine degli anni settanta e per fronteggiare l'attivit\u00e0 del sindacato \"Solidarno\u015b\u0107\" assunse nell'estate del 1981 l'incarico del Capo del governo e Primo segretario del POUP. In questa duplice veste cercava di dominare la situazione che, specialmente sul piano economico, di giorno in giorno diventava sempre pi\u00f9 grave.\nNel contempo, a seguito delle continue pressioni sovietiche, Jaruzelski intraprese la pianificazione di un colpo di Stato: il 13 dicembre del 1981 proclam\u00f2 l'instaurazione dello stato di guerra e divenne il capo del Consiglio Militare di Salvezza Nazionale. Jaruzelski nel 1997 ha sostenuto che anche gli USA avessero informalmente autorizzato la sua presa del potere, grazie ai contatti che Eugeniusz Molczyk ebbe con il vicepresidente George H. W. Bush, considerando Washington il colpo di Stato un male minore rispetto all'invasione sovietica della Polonia.\nNon tutti per\u00f2 concordano con questa ricostruzione storica. Nel settembre 1997 Viktor Kulikov, ex Comandante in capo delle forze del Patto di Varsavia, ha negato fosse in programma un intervento militare. Dai verbali delle riunioni del Politburo a partire dal 10 dicembre 1981 risulta che Jurij Vladimirovi\u010d Andropov abbia affermato: \"Non intendiamo introdurre truppe in Polonia. Questa \u00e8 la posizione corretta e dobbiamo rispettarla fino alla fine. Non so come andranno le cose in Polonia, ma anche se la Polonia dovesse cadere sotto il controllo di Solidarno\u015b\u0107, sar\u00e0 cos\u00ec\". Ci sono tuttavia testimonianze di militari del Patto di Varsavia che in quei giorni fossero giunti gli ordini per attuare l'Operation Krkono\u0161e, il piano per l'invasione della Polonia, con molte unit\u00e0 militari pronte ad intervenire lungo i confini.\nIn virt\u00f9 delle leggi militari vennero sciolti o sospesero la loro attivit\u00e0 tutte le organizzazioni politiche tranne il POUP e i due partiti minori alleati di esso; i maggiori attivisti di \"Solidarno\u015b\u0107\" furono invece arrestati e imprigionati. Jaruzelski decise di confinare ed espellere dal partito anche Gierek e Jaroszewicz, ora accusati di aver portato il Paese, con una sciagurata politica economica, sull'orlo della bancarotta.\nNel corso degli anni ottanta e specialmente dopo l'avvio della \"perestrojka\" nell'Unione Sovietica il regime si attenu\u00f2 fino a giungere a delle trattative con l'opposizione. Nell'inverno del 1989 Jaruzelski diede inizio ai cosiddetti \"dibattimenti della Tavola Rotonda\" per passare gradualmente il potere a Solidarno\u015b\u0107. Durante la sua visita in Polonia in quello stesso anno, George Bush gli consigli\u00f2 di candidarsi a Presidente della Repubblica per garantire un passaggio equilibrato dal socialismo alla liberal-democrazia.\nEletto presidente, form\u00f2 un governo di coalizione guidato da Solidarno\u015b\u0107. Nel 1990 gli succedette Lech Wa\u0142\u0119sa e di conseguenza Jaruzelski si ritir\u00f2 a vita privata. Ormai lontano dalla politica attiva, nel corso degli anni novanta molti politici ed anche semplici cittadini l'accusavano di una lunga serie di atrocit\u00e0 perpetrate dal passato governo comunista: Jaruzelski, tuttavia, usc\u00ec quasi sempre scagionato dai processi e venne condannato soltanto a qualche pena pecuniaria per delle irregolarit\u00e0 commesse quando era Ministro della Difesa.\nDurante uno di tali processi, emerse una circostanza poco nota: il colpo di Stato militare di Jaruzelski scatt\u00f2 poche ore prima che venisse avviata l'invasione del paese da parte di truppe corazzate sovietiche da est e di truppe corazzate tedesco-orientali da ovest, gi\u00e0 schierate ai confini. Sul suo ruolo nella storia del Paese i pareri non sono unanimi: parte dei polacchi ha infatti espresso opinione che la proclamazione dello stato di guerra nel 1981 sarebbe stato \"il male minore\", che risparmi\u00f2 alla Polonia un'invasione sovietica.\nNel maggio del 2005 il presidente russo Vladimir Putin gli consegn\u00f2 una medaglia commemorativa a Mosca: tale gesto fu aspramente criticato dal presidente della Repubblica Ceca V\u00e1clav Klaus, secondo cui l'ex presidente polacco sarebbe rimasto il simbolo delle truppe del Patto di Varsavia che avevano invaso la Cecoslovacchia nel 1968; Jaruzelski respinse le accuse, affermando subito di aver definito l'invasione sovietica \"un errore politico e morale\"\".\nIl 28 marzo del 2006 si diffuse la notizia che il neopresidente polacco Lech Kaczy\u0144ski avrebbe voluto fare un gesto simile a quello del suo collega russo: Jaruzelski ricevette effettivamente una croce al merito, ma Kaczy\u0144ski dichiar\u00f2 che il riconoscimento era pervenuto all'ex-presidente a causa di un errore burocratico; due giorni dopo Jaruzelski restitu\u00ec l'onorificenza. Nel 2007 l'Istituto per la Memoria Nazionale Polacco (Ipn) ha formalmente accusato di \"crimine comunista\" il generale Wojciech Jaruzelski per aver decretato la legge marziale nel 1981 al tempo di Solidarnosc con le conseguenti repressioni e morti tra i manifestanti ed i rivoltosi.\nDa tempo malato di cancro, \u00e8 morto il 25 maggio 2014 all'et\u00e0 di 90 anni a Varsavia, nel reparto di terapia intensiva dell'ospedale militare dove era ricoverato da mesi, per le conseguenze di un ictus. Pochi giorni prima di morire si rese protagonista di uno scandalo finito su tutti i giornali: mentre era ricoverato in ospedale, avrebbe sedotto la sua infermiera Dorota Walewska, di circa cinquant'anni pi\u00f9 giovane. Avendoli trovati in posizione compromettente, all'et\u00e0 di 86 anni, la moglie di Jaruzelski aveva recentemente iniziato le pratiche per il divorzio.\nIl sacerdote Jan Dohnalik ha dichiarato che in punto di morte Jaruzelski aveva chiesto ed ottenuto di ricevere l'unzione degli infermi. Le esequie si sono tenute il 30 maggio nella cattedrale di Campo dell'Esercito Polacco e sono state celebrate dall'arcivescovo ordinario militare J\u00f3zef Guzdek. Le sue ceneri sono state sepolte nel Cimitero militare Pow\u0105zki di Varsavia."}
{"id": "544965", "revid": "767487", "url": "https://it.wikipedia.org/wiki?curid=544965", "title": "Kool G Rap", "text": "Biografia.\nHa iniziato la sua carriera nella Juice Crew durante gli anni ottanta, conseguendo un modesto successo commerciale.\nKool G Rap inizi\u00f2 a lavorare con DJ Polo nel 1986, pubblicando diverse hit underground tra cui \"It's a Demo\"/\"I'm Fly\". Altri due singoli, \"Streets of New York\" e \"Road to the Riches\" riuscirono ad entrare in rotazione nel programma Yo! MTV Raps consolidando la reputazione di Kool G Rap come uno dei migliori liricisti rap di New York, secondo solo a Rakim. Anche se il rapper vedeva accrescere la propria popolarit\u00e0, non riusc\u00ec mai a sfondare definitivamente come Biz Markie e Big Daddy Kane, anch'essi membri della Juice Crew.\nKool G Rap inizi\u00f2 la carriera solista a met\u00e0 degli anni 1990, pubblicando \"4,5,6\". Approdato alla Rawkus Records, G Rap pubblic\u00f2 nel 2002 \"The Giancana Story\". \"Giancana\" inoltre \u00e8 la parola per cui sta la \"G\" di Kool G Rap come da lui affermato nel brano \"Drama\".\nNel 2009 Kool G Rap ha collaborato con il trio milanese Club Dogo realizzando una traccia chiamata \"Gunz from Italy\" contenuta nell'album Dogocrazia.\nStile musicale e influenze.\nKool G Rap \u00e8 unanimemente ritenuto uno dei padri dell'hip hop, al pari di Rakim o Chuck D. \u00c8 considerato il primo MC ad avere fatto del suo punto forte le cosiddette \"multisyllabic rhymes\", grazie alle quali ottimizzava gli incastri scandendo pi\u00f9 rime in sincronia nello stesso verso metrico. Questa caratteristica, praticamente mai utilizzata prima di \"Road to the Riches\", album d'esordio, e dei primi lavori di Rakim, \u00e8 oggi diventata una costante dei rapper moderni, che sperimentano schemi molto complessi. Indicativamente i nomi influenzati da Kool G Rap, per liriche o stile o entrambi, sono i seguenti: KRS-One, The Notorious B.I.G., Big Pun, Big L, Eminem, Necro, Pharoahe Monch, M.O.P., Havoc dei Mobb Deep, Nas, Vinnie Paz dei Jedi Mind Tricks, Black Thought dei The Roots, RZA, Method Man, Raekwon e Ghostface Killah dei Wu-Tang Clan, Aesop Rock, Tech N9ne, N.O.R.E., Fat Joe, Canibus, Royce da 5'9\", Jay-Z, O.C., Papoose, R.A. the Rugged Man, Twista, Percee P, Kurupt ,Ill Bill e probabilmente diversi altri. Molti dei citati hanno dichiaratamente citato Kool G Rap come artista pioniere d'ispirazione.\nA partire dal suo terzo album \"Live and Let Die\", Kool G Rap \u00e8 diventato noto per il suo Gangsta rap. Aveva suggerito a questa inclinazione gi\u00e0 dal suo secondo album con la canzone \"Streets of New York\". I suoi album successivi hanno cavalcato la linea fra la glorificazione ed il rimorso rispetto alla vita gangsta. Pur deplorando la violenza della vita di strada come rappa in \"On the Run\", d'altro canto se ne \u00e8 vantato in canzoni come \"Fast Life\" (featuring Nas)."}
{"id": "544968", "revid": "335285", "url": "https://it.wikipedia.org/wiki?curid=544968", "title": "Sezession", "text": ""}
{"id": "544982", "revid": "641838", "url": "https://it.wikipedia.org/wiki?curid=544982", "title": "Fudbalski klub Crvena zvezda", "text": "Il Fudbalski klub Crvena zvezda (, \"Club Calcistico Stella Rossa\"), meglio noto come Crvena zvezda, in italiano come Stella Rossa, \u00e8 la sezione calcistica dell'omonima societ\u00e0 polisportiva serba con sede nella citt\u00e0 di Belgrado. Milita nella Superliga, la massima serie del campionato serbo.\nLa polisportiva comprende anche, tra le sue discipline maggiori, la pallacanestro, la pallavolo, la pallamano e la pallanuoto.\n\u00c8 l'unico club ex-jugoslavo e serbo ad essersi aggiudicato una coppa europea, la Coppa dei Campioni nel 1990-1991, vinta nella finale dello stadio San Nicola di Bari contro l' ai tiri di rigore, e una Coppa Intercontinentale, vinta nel 1991 allo stadio nazionale di Tokyo contro il . In ambito nazionale vanta la vittoria di diciannove campionati della RSF di Jugoslavia, tre campionati della RF di Jugoslavia, due campionati di Serbia e Montenegro e sette campionati di Serbia, oltre a dodici Coppe di RSF Jugoslavia, sei Coppe di RF Jugoslavia, tre Coppe di Serbia e Montenegro e quattro Coppe di Serbia, per un totale di 31 campionati e 24 coppe nazionali, pi\u00f9 di ogni altro club ex-jugoslavo e serbo. In ambito internazionale vanta anche il raggiungimento di due semifinali di Coppa dei Campioni, una semifinale di Coppa delle Fiere, una semifinale di Coppa delle Coppe e una finale di Coppa UEFA, persa nel 1978-1979 contro il .\nContrapposta al , l'altra grande compagine belgradese, da un'acerrima rivalit\u00e0, con la squadra bianconera disputa il cosiddetto derby eterno.\nLa societ\u00e0 si posiziona al 1\u00ba posto nella classifica perpetua della Prva Liga Jugoslava.\nStoria.\nEsordi e primo periodo di egemonia nazionale (1945-1958).\nLa societ\u00e0 fu fondata da studenti dell'Universit\u00e0 di Belgrado nel febbraio del 1945, durante la seconda guerra mondiale, dalle ceneri del SK Jugoslavija, da cui eredit\u00f2 stadio, uffici, giocatori, logo (cui fu aggiunta una stella rossa) e colori sociali, il rosso e il bianco. Conflu\u00ec nella rosa della nuova squadra anche l'intero organico del . Il club cambi\u00f2 nome in Stella Rossa il 4 marzo 1945.\nIl 29 novembre 1948 la Stella Rossa vinse il proprio primo titolo, la Coppa di Jugoslavia, battendo per 3-0 il Partizan in finale. \nLa squadra vinse per la prima volta il campionato nazionale nel 1951, con un organico in cui spiccavano Branko Stankovi\u0107, Vladica Popovi\u0107, Rajko Miti\u0107, Bora Kosti\u0107 e Dragoslav \u0160ekularac. Negli anni '50 questo gruppo di giocatori vinse quattro titoli nazionali e due coppe nazionali, aggiudicandosi ogni trofeo jugoslavo per cinque stagioni consecutive. L'esordio in Coppa dei Campioni risale alla stagione 1956-1957, seconda edizione del torneo. Gli jugoslavi uscirono alle semifinali contro la , dopo lo 0-1 per la squadra di Enrico Befani all'andata allo Stadio JNA e 0-0 al ritorno all\u2019Artemio Franchi. Nell'estate del 1958 la Stella Rossa si aggiudic\u00f2 da imbattuta il primo trofeo internazionale nella storia del club, la Coppa Mitropa, chiamata in quella edizione Coppa del Danubio, sconfiggendo nella doppia finale la Stella Rossa Cheb.\nCrisi e primi anni nel nuovo stadio (1958-1966).\nNei sette anni a venire la squadra belgradese vinse solo un campionato nazionale e una Coppa di Jugoslavia. Nel 1963 non and\u00f2 oltre il settimo posto, suo peggior piazzamento di sempre nella massima divisione nazionale, e per quattro volte non riusc\u00ec ad entrare nei primi tre posti. Ai risultati deludenti in patria corrisposero, tuttavia, buone prestazioni a livello internazionale: se nel 1961-1962 la squadra elimin\u00f2 il ai quarti di finale della Coppa delle Fiere prima di cadere contro il , nel 1962-1963 si prese la rivincita sui catalani, eliminandoli agli ottavi dopo la terza partita (ripetizione) e accedendo ai quarti di finale contro la , da cui fu eliminata (3-0 per i giallorossi in Italia e 2-0 per gli jugoslavi a Belgrado).\nNel 1959 iniziarono i lavori di costruzione del nuovo stadio, che obbligarono la Stella Rossa a giocare per quattro anni le partite interne allo stadio Partizan. Nel 1963 apr\u00ec i battenti lo stadio Rajko Miti\u0107, la cui capienza fu portata un anno dopo a 110 000 posti. L'impianto fu soprannominato ben presto Marak\u00e0na in onore del noto Maracan\u00e3 di Rio de Janeiro, sebbene la sua capienza sarebbe stata quasi dimezzata negli anni novanta, per adeguare lo stadio alle norme di sicurezza. Nel 1963-1964 la Stella Rossa bagn\u00f2 l'annata d'esordio nel nuovo stadio con il \"double\" scudetto-coppa nazionale, sotto la guida del tecnico Milorad Pavi\u0107.\nL'era Miljani\u0107 (1966-1974).\nSotto la gestione dell'allenatore Miljan Miljani\u0107, ex calciatore della squadra negli anni '50, ingaggiato come tecnico nel 1966, la Stella Rossa si afferm\u00f2 come uno dei migliori club europei e uno dei club jugoslavi egemoni, inaugurando un periodo di venticinque anni in cui fu sempre tra le squadre pretendenti al titolo nazionale. Nel 1966-1967, dopo aver radicalmente modificato la rosa, l'allenatore condusse i suoi al quinto posto in campionato, replicando il piazzamento della stagione precedente. Dalla stagione 1967-1968, per\u00f2, la compagine di Belgrado, guidata dal talento dell'ala sinistra Dragan D\u017eaji\u0107, uno dei migliori esterni al mondo, inizi\u00f2 a lasciare un segno indelebile nella storia del calcio jugoslavo. Arrivarono tre titoli nazionali di fila, compresi due accoppiate scudetto-coppa, grazie a elementi quali Dujkovi\u0107, \u0110ori\u0107, Doj\u010dinovski, Karasi, A\u0107imovi\u0107, Lazarevi\u0107, Krivoku\u0107a, Ostoji\u0107 e Klenkovski. Nel 1967-1968 la squadra si aggiudic\u00f2 per la seconda volta la Coppa Mitropa, battendo nella doppia finale lo . Fu l'ultima edizione della Coppa Mitropa disputata dal club belgradese, che decise di ritirarsi dal torneo per concentrarsi su altre competizioni calcistiche europee. Il club vinse la Coppa di Jugoslavia nel 1970-1971 e raggiunse nella stessa stagione la semifinale di Coppa dei Campioni, persa contro il : malgrado la vittoria all'andata per 4-1 in casa di fronte a 100.000 tifosi, il 3-0 subito nel ritorno arrise ai greci per la regola dei gol fuori casa. Miljani\u0107 rimase in carica fino al 1974, portando in bacheca un'altra Coppa di Jugoslavia nel 1972-1973. Tra i nuovi calciatori emersi in quel periodo figuravano Vladimir e Ognjen Petrovi\u0107, Vladislav Bogi\u0107evi\u0107, Zoran Filipovi\u0107, Slobodan Jankovi\u0107 e Mihalj Keri.\nNegli otto anni della gestione Miljani\u0107 la Stella Rossa fu per sette volte la squadra pi\u00f9 prolifica in termini di gol segnati in campionato (manc\u00f2 questo primato solo nel 1972, a beneficio del ) e nelle ultime due stagioni vinse il titolo rispettivamente con 12 e 18 punti di distacco dalla seconda in classifica. Agli ottavi di finale della Coppa dei Campioni 1973-1974 la compagine di Belgrado elimin\u00f2 il , diventando la seconda squadra non inglese capace di vincere ad Anfield (dopo il nella Coppa delle Fiere 1967-1968) e la prima (e unica) squadra a battere i \"reds\" in casa loro in Coppa dei Campioni nell'intero novecento. L'avventura in Coppa dei Campioni si ferm\u00f2 poi ai quarti di finale contro l'. Nella Coppa delle Coppe 1974-1975 la squadra di Miljani\u0107 elimin\u00f2 il ai tiri di rigore e raggiunse per la prima volta la semifinale del torneo, dove fu eliminata dal . Il match di ritorno contro gli ungheresi, terminato 2-2 il 23 aprile 1975 dopo il 2-1 per i magiari all'andata, fece registrare 96.070 biglietti venduti e una presenza di pubblico di circa 117.000 persone, che rimane l'affluenza pi\u00f9 alta di sempre al Marakana.\nDominio in patria e prima finale europea (1976-1986).\nDopo un anno di insuccessi, con l'arrivo di Gojko Zec, nel 1975-1976, la squadra vinse di nuovo il titolo nazionale. Nel 1975, dopo il trasferimento di D\u017eaji\u0107 al , la leadership della squadra era passata al terzetto composto da Vladimir Petrovi\u0107, Du\u0161an Savi\u0107 e Srboljub Stamenkovi\u0107. La compagine belgradese si aggiudic\u00f2 il campionato 1975-1976 con nove punti di margine sulla pi\u00f9 vicina rivale, segnando 67 gol in stagione grazie soprattutto alla vena realizzativa di Zoran Filipovi\u0107, per poi concludere, nel 1976-1977, al secondo posto. L'avvento di Branko Stankovi\u0107, che rimase in carica per tre anni (1978-1981), segn\u00f2 una nuova epoca di successi: tre trofei e la prima finale europea. Dopo aver eliminato , ed , la Stella Rossa raggiunse, infatti, per la prima volta nella propria storia la finale di Coppa UEFA nel 1978-1979. Fu sconfitta nella doppia finale da una delle migliori squadre d'Europa di quell'epoca, il quotato , che dal 1973 al 1980 disput\u00f2 ben cinque finali europee.\nStankovi\u0107, che da calciatore aveva vinto quattro campionati jugoslavi, vinse il primo titolo nazionale da allenatore nel 1979-1980, mancando il \"double\" a causa della sconfitta nella doppia finale di Coppa di Jugoslavia contro la . Nel 1980-1981 la squadra biss\u00f2 il successo in campionato e nel 1981-1982 pose fine ad un'astinenza di undici anni vincendo nuovamente la Coppa di Jugoslavia, grazie al successo nella doppia finale proprio contro la Dinamo Zagabria (2-2 a Zagabria e 4-2 a Belgrado). In quell'annata, per la prima volta dagli anni '50 il club cambi\u00f2 allenatore a stagione in corso, con Stevan Ostoji\u0107 che sostitu\u00ec Stankovi\u0107. In quel periodo per due volte la Stella Rossa raggiunse i quarti di finale della Coppa dei Campioni: nel 1980-1981 (eliminazione contro l') e nel 1981-1982 (eliminazione contro l').\nNella Coppa delle Coppe 1982-1983 furono memorabili i match contro il di Udo Lattek e Diego Armando Maradona, che fu applaudito dai 100\u00a0000 spettatori del Marakana dopo il gol segnato nella sfida di ritorno degli ottavi di finale, che vide prevalere gli spagnoli come all'andata. Nel 1983 torn\u00f2 ad allenare la squadra Gojko Zec, che trov\u00f2 solo un reduce della formazione campione nel 1977, Milo\u0161 \u0160esti\u0107, che divenne il leader della squadra dopo le partenze di Petrovi\u0107 e Savi\u0107. Zec vinse subito il campionato e la Coppa di Jugoslava, conquistata a Spalato contro la Dinamo Zagabria, centrando cos\u00ec il \"double\". La nuova Stella Rossa era composta da validi calciatori come Tomislav Ivkovi\u0107, Marko Elsner, Bo\u0161ko e Milko \u0110urovski, Husref Musemi\u0107, \u0110or\u0111e Milovanovi\u0107, Rajko Janjanin e Mitar Mrkela. La stagione 1985-1986, l'ultima con Zec alla guida, fu segnata da scandali e polemiche riguardanti presunte partite truccate durante l'ultima giornata del campionato. Dopo varie vicissitudini e cause legali, il titolo fu definitivamente assegnato al , che l'aveva vinto sul campo, mentre la Stella Rossa, che inizialmente si era vista assegnare il titolo, dovette accontentarsi del secondo posto, non qualificandosi dunque per la Coppa dei Campioni 1986-1987. Nella Coppa delle Coppe 1985-1986 la Stella Rossa si ferm\u00f2 ai quarti di finale contro l'.\nEpoca d'oro e successo in Coppa dei Campioni (1986-1991).\nNel 1986 la squadra and\u00f2 incontro ad una serie di profondi cambiamenti. L'area tecnica fu affidata a Dragan D\u017eaji\u0107 e Vladimir Cvetkovi\u0107, che allestirono un organico competitivo ad alti livelli con tutte le migliori squadre europee. Nell'estate del 1986 la panchina fu affidata al tecnico Velibor Vasovi\u0107, che bas\u00f2 la squadra su una serie di giovani promettenti quali Dragan Stojkovi\u0107 e Borislav Cvetkovi\u0107. La prima stagione dopo la rifondazione societaria coincise con un ottimo percorso in Coppa dei Campioni 1986-1987, dove il cammino degli jugoslavi si arrest\u00f2 ai quarti di finale contro il solo per la regola dei gol fuori casa.\nNel 1987 la dirigenza si pose l'obiettivo di vincere il pi\u00f9 importante trofeo d'Europa entro cinque anni e i risultati diedero ragione all'ambizione del club. Dal 1987 al marzo 1992 la squadra visse, infatti, il periodo di maggiore successo della propria storia, aggiudicandosi quattro campionati nazionali e vincendo per la prima volta la Coppa dei Campioni.\nEliminata agli ottavi di finale della Coppa dei Campioni 1988-1989 dal forte di Arrigo Sacchi (poi vincitore del trofeo) dopo i tiri di rigore, la squadra jugoslava torn\u00f2 nel massimo torneo continentale due anni dopo e lo fece da protagonista. Si aggiudic\u00f2, infatti, la Coppa dei Campioni 1990-1991, grazie alla vittoria ai tiri di rigore nella finale contro l' nel nuovo Stadio San Nicola di Bari, inaugurato da appena un anno, di fronte a 60.000 spettatori, di cui un terzo giunti dalla Jugoslavia. Il tecnico Ljupko Petrovi\u0107 prepar\u00f2 con cura la partita conclusiva contro i marsigliesi, portando la squadra in ritiro in Italia con largo anticipo (una settimana).\nNel dicembre dello stesso anno la squadra vinse la Coppa Intercontinentale battendo per 3-0 i cileni dei nella finale dello Stadio Nazionale di Tokyo, in Giappone.\nI bui anni novanta (1992-2000).\nNel 1992 la maggior parte degli artefici del quinquennio d'oro lasciarono la compagine di Belgrado, che li rimpiazz\u00f2 parzialmente con altri giovani quali Anto Drobnjak e Ilija Ivi\u0107.\nLo scoppio della guerra nei Balcani complic\u00f2 ulteriormente la situazione, tanto che la Stella Rossa fu costretta spesso a disputare gli incontri interni su altri campi. Il campionato jugoslavo perse una larga parte delle protagoniste degli anni precedenti a causa della dissoluzione dello stato e la UEFA band\u00ec le squadre jugoslave dalle coppe europee.\nDal maggio 1992 al maggio 2000 solo una volta si celebr\u00f2 il titolo nazionale al Marakana, nel 1994-1995, anche se la Stella Rossa vinse cinque coppe nazionali negli anni '90. Si ricorda in questo periodo il raggiungimento degli ottavi di finale della Coppa delle Coppe 1996-1997, persi contro i futuri vincitori del .\nNuovo millennio (2000-oggi).\nIl nuovo millennio si apr\u00ec con la vittoria del diciassettesimo titolo nazionale, nel 1999-2000, e la vittoria della coppa nazionale. Il bis fu centrato vincendo il campionato nel 2000-2001. Nel 2001-2002 la squadra torn\u00f2 in Europa, disputando i preliminari di UEFA Champions League, dove fu eliminata dal poi finalista perdente del torneo. Altri \"double\" campionato-coppa risalgono al 2003-2004 e, sotto la guida di Walter Zenga, nel 2005-2006.\nNel 2006-2007 la Stella Rossa fu eliminata ai preliminari di Champions League dal poi vincitore del trofeo, ma riusc\u00ec a vincere nuovamente il campionato e la Coppa di Serbia. Nel primo decennio degli anni duemila la squadra poteva contare su elementi quali Nikola \u017digi\u0107, Bo\u0161ko Jankovi\u0107, Milan Bi\u0161evac, Du\u0161an Basta, Dejan Milovanovi\u0107, Segundo Castillo, Ibrahima Gueye, Nenad Milija\u0161 e Ognjen Koroman.\nNel 2013-2014, dopo sei anni di attesa, la Stella Rossa vinse nuovamente il campionato serbo, ma a causa di una grave situazione debitoria la UEFA sospese il club dalla UEFA Champions League 2014-2015, in cui la squadra fu sostituita dal . La vittoria fu ripetuta nel 2015-2016.\nNel 2017-2018 e nel 2018-2019 la squadra vinse nuovamente il campionato. Nel 2018-2019 disput\u00f2, inoltre, per la prima volta alla fase a gironi della UEFA Champions League, divenendo la prima compagine nella storia del torneo a qualificarsi per la fase a gruppi partendo dal primo turno preliminare. L'accesso al tabellone principale della manifestazione fu ottenuto eliminando il con una rimonta pregevole: in svantaggio di due gol, in un minuto i belgradesi riequilibrarono il risultato nel ritorno (0-0 all'andata in Serbia e 2-2 al ritorno in Austria), conseguendo la qualificazione grazie alla regola dei gol fuori casa. Inserita in un girone durissimo con , e , la Stella Rossa fu eliminata a causa del quarto posto con 4 punti totalizzati, frutto di uno 0-0 interno contro il Napoli ed una prestigiosa vittoria interna per 2-0 contro il Liverpool.\nNel 2019-2020 la squadra della capitale, passata dall'allenatore Vladan Milojevi\u0107 a Dejan Stankovi\u0107, vince ancora il campionato con tre giornate di anticipo rispetto alla fine del torneo.\nNella stagione 2020-2021 si aggiudica ancora il titolo e a Coppa di Serbia (primo \"double\" dopo quattordici anni), stabilendo il record assoluto di punti un campionato (108) grazie alle 35 vittorie e ai 3 pareggi, chiudendo il torneo senza sconfitte.\nCalciatori.\nStelle della Stella Rossa.\nSin dalla fondazione del club \u00e8 stato istituito il titolo di \u201cStella della Stella Rossa\u201d (\"Zvezdina zvezda\"), di cui vengono insigniti quei giocatori che hanno onorato la storia del club e che hanno permesso di acquisire notoriet\u00e0 internazionale alla squadra. Il titolo \u00e8 attualmente detenuto da cinque giocatori:\nI giocatori che il 29 maggio 1991 vinsero la Coppa dei Campioni vennero definiti come la \"generazione d'oro\" della Stella Rossa o anche \u201cgenerazione del 1991\u201d (\u043a\u043b\u0443\u0431\u0430 \u0413\u0435\u043d\u0435\u0440\u0430\u0446\u0438\u0458\u0430 1991). Il 29 maggio 2010, in occasione del 19\u00ba anniversario della vittoria del titolo di Campione d'Europa, fu organizzata una solenne cerimonia per celebrare la squadra guidata da Ljupko Petrovi\u0107. I giocatori che hanno totalizzato almeno una presenza nelle gare di Coppa dei Campioni 1990-1991 furono insigniti della \"stella\" e la squadra fu dichiarata come la \u201csesta stella\u201d della Stella Rossa di Belgrado.\nDi seguito i giocatori della \u201csesta stella\u201d della Stella Rossa:\nPortieri:\nDifensori:\nCentrocampisti:\nAttaccanti:\nNella squadra belgradese, in epoche diverse, hanno militato anche il portiere Vladimir Beara (1955-1960), che si aggiudic\u00f2 cinque campionati, e il centrocampista Dejan Savi\u0107evi\u0107 (1988-1992), che vinse tre campionati, una Coppa dei Campioni e una Coppa intercontinentale.\nStatistiche e record.\nDragan D\u017eaji\u0107 \u00e8 il primatista di presenze con la maglia della Stella Rossa, 389. Il record di gol \u00e8, invece, detenuto da Bora Kosti\u0107, autore di 230 reti con la maglia del club belgradese. Vari calciatori della Stella Rossa hanno fatto parte della nazionale jugoslava, tra cui Branko Stankovi\u0107, Rajko Miti\u0107, Vladimir Beara, Bora Kosti\u0107, Vladimir Durkovi\u0107, Dragoslav \u0160ekularac, Miroslav Pavlovi\u0107, Jovan A\u0107imovi\u0107, Dragan D\u017eaji\u0107, Vladimir Petrovi\u0107, Dragan Stojkovi\u0107, Vladimir Jugovi\u0107 e Dejan Savi\u0107evi\u0107. Dragan D\u017eaji\u0107 ha disputato 85 partite con la nazionale jugoslava, un record.\nNella stagione 1973-1974 la Stella Rossa \u00e8 divenuta la seconda squadra non inglese capace di vincere ad Anfield contro il (dopo gli ungheresi del nella Coppa delle Fiere 1967-1968) ed \u00e8 l'unica squadra che ha sconfitto i \"reds\" in casa loro in Coppa dei Campioni nell'intero novecento. La Stella Rossa fu anche la prima squadra a battere il all'Olympiastadion di Monaco di Baviera in Coppa dei Campioni (nella stagione 1990-1991).\n\u00c8 il solo club serbo (ed ex-jugoslavo) ad aver vinto la Coppa dei Campioni, nella finale del 1990-1991, la centesima nella storia delle competizioni UEFA per club, contro l' allo Stadio San Nicola di Bari. \u00c8 tra i nove club che hanno vinto la Coppa dei Campioni da imbattuti e il solo club serbo (ed ex-jugoslavo) ad aver vinto la Coppa Intercontinentale, sempre nel 1991.\nIl rumeno Miodrag Belodedici (con la ) e gli ex-jugoslavi Dejan Savi\u0107evi\u0107 (con il ) e Vladimir Jugovi\u0107 (con la ) sono i tre ex calciatori della Stella Rossa che hanno vinto la Coppa dei Campioni due volte con due club diversi, tra cui la Stella Rossa.\nPartecipazioni alle competizioni nazionali e internazionali.\nMigliori risultati nelle competizioni internazionali.\nVittoria pi\u00f9 larga in una competizione UEFA:\nTifoseria.\nSecondo una serie di sondaggi, la Stella Rossa \u00e8 il club con pi\u00f9 tifosi in Serbia, Montenegro e nella Repubblica Serba di Bosnia ed Erzegovina; i suoi supporter sono chiamati \"delije\" (serbo \u0434\u0435\u043b\u0438\u0458\u0435, che pu\u00f2 essere tradotto come \"baldi giovani\").\nRivalit\u00e0 storiche.\nLa pi\u00f9 accesa rivalit\u00e0 a livello nazionale \u00e8 quella con il Partizan, accentuata dalle differenze politiche tra le due tifoserie che provocano episodi violenti in occasione degli incontri tra le due squadre (denominati \"Derby eterno\"). Altra rivalit\u00e0, risalente al periodo in cui la squadra militava nel campionato jugoslavo, \u00e8 stata quella con la . Il rapporto tra le due tifoserie si incrin\u00f2 in particolar modo negli ultimi anni di vita della Jugoslavia a causa di contrasti di natura politica, sfociando negli incidenti dell'incontro del 13 maggio 1990 che videro coinvolti anche alcuni dei giocatori in campo.\nOrganico.\nRosa 2021-2022.\n\"Aggiornata al 26 gennaio 2022\"."}
{"id": "544986", "revid": "125411888", "url": "https://it.wikipedia.org/wiki?curid=544986", "title": "Football Club Internazionale Milano 2005-2006", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2005-2006.\nStagione.\nIncamerato il primo trofeo del nuovo millennio con la vittoria in coppa nazionale, l'organico segnal\u00f2 innesti in vari ruoli: con J\u00falio C\u00e9sar propostosi quale alternativa di Toldo a protezione dei pali, gli ex Real Madrid Samuel e Figo assursero rispettivamente a punto di riferimento del pacchetto arretrato e jolly avanzato. Ad affiancare in mediana Ver\u00f3n \u2014 una cui rete decise il derby d'Italia del 20 agosto 2005 consegnando ai meneghini la Supercoppa di lega \u2014 furono chiamati Solari e Pizarro, mentre la cessione di Vieri al Milan risolse l'incompatbilit\u00e0 tattica con Adriano e Cruz.\nNel corso del campionato la \"Beneamata\" and\u00f2 a segno in ciascun impegno casalingo, archiviando il torneo con una media di 2 punti a partita; da menzionare anche il record stabilito nelle manifestazioni continentali, schierando una formazione titolare composta di soli effettivi stranieri contro l'Artmedia Bratislava in Champions League. Tra gli altri primati spiccarono il ritorno alla vittoria nella stracittadina milanese \u2014 a fronte dell'ultimo successo datato 3 marzo 2002 \u2014 e il gol pi\u00f9 longevo del club in Serie A, marcato da Mihajlovi\u0107 all'et\u00e0 di 37 anni e 47 giorni (8 aprile 2006). La squadra di Mancini battezz\u00f2 inoltre il debutto dell'esordiente Treviso in massima categoria, vincendo per 3-0 davanti al proprio pubblico il 28 agosto 2005.\nApparsa la maggior rivale della Juventus in chiave-scudetto, l'Inter precipit\u00f2 a 12 lunghezze dai torinesi dopo aver perso entrambi gli scontri diretti: abbandonata la seconda piazza in favore dei concittadini, fu raggiunto il gradino pi\u00f9 basso del podio. Eliminati dal Villarreal nei quarti di finale in campo europeo \u2014 al termine di un percorso avviato dai preliminari estivi contro lo Shakhtar Donetsk \u2014 i nerazzurri s'aggiudicarono nuovamente la Coppa Italia superando nell'ordine Parma, Lazio, Udinese e Roma.\nConsumato il \"bis\" a danno dei capitolini tramite un pareggio esterno e una vittoria al Meazza col punteggio di 3-1, il 26 luglio 2006 la societ\u00e0 fu insignita del tricolore dopo le sentenze di Calciopoli: all'indomani del secondo grado di giudizio \u2014 che aveva peraltro sancito il declassamento giudiziario della Juventus in Serie B e una penalit\u00e0 di 30 punti inflitta al Milan \u2014 Guido Rossi (commissario straordinario della FIGC) istitu\u00ec un comitato \"super partes\" con l'obiettivo di pronunciarsi in merito alla classifica finale della stagione 2005-06.\nIn base a quanto disposto dall'articolo 49 delle NOIF (Norme Organizzative Interne Federali), il parere congiunto dei saggi \u2014 con l'ex arbitro e segretario dell'UEFA Gerhard Aigner coadiuvato dai legali Massimo Coccia e Roberto Pardolesi \u2014 conflu\u00ec nell'assegnazione dello Scudetto all'Inter dacch\u00e9 risultata al primo posto in graduatoria tenuto conto delle sanzioni: per effetto di tale provvedimento, venne inoltre conseguita una qualificazione diretta alla fase a gironi della Champions League 2006-07.\nMaglie e sponsor.\nLo sponsor tecnico per la stagione 2005-2006 fu la Nike, mentre lo sponsor ufficiale fu la Pirelli.\nPer l'incontro casalingo con il Livorno del 16 ottobre 2005 fu utilizzata in via sperimentale un'inedita maglia con caratteri in lingua cinese, posizionati in luogo del normale sponsor.\nOrganigramma societario.\nArea Direttiva\nArea marketing\nArea organizzativa\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 14 maggio 2006\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "544993", "revid": "287204", "url": "https://it.wikipedia.org/wiki?curid=544993", "title": "Fascist Legacy", "text": "Fascist Legacy (\"L'eredit\u00e0 del fascismo\") \u00e8 un documentario in due parti sui crimini di guerra commessi dagli italiani durante la seconda guerra mondiale, realizzato dalla BBC e mandato in onda nei giorni 1 e 8 novembre 1989.\nTrama.\nLa prima parte tratta dei crimini di guerra commessi durante l'invasione italiana dell'Etiopia e nel Regno di Jugoslavia. Viene messo in rilievo l'impiego dell'iprite, o gas mostarda, da parte del generale Pietro Badoglio, sui bombardamenti di ospedali della Croce Rossa e sulle rappresaglie dopo un attentato contro l'allora governatore italiano dell'Etiopia. La sezione che esamina l'occupazione della Jugoslavia cita gli oltre 200 campi di prigionia italiani sparsi nei Balcani, in cui morirono 250.000 internati (600.000 secondo il governo jugoslavo), e si sofferma sulle testimonianze relative al campo di concentramento di Arbe (Rab in lingua serbo-croata) e sulle atrocit\u00e0 commesse nel villaggio croato di Podhum, presso Fiume.\nLa seconda parte tratta del periodo successivo alla capitolazione italiana nel 1943 e si rivolge principalmente all'ipocrisia mostrata tanto dagli USA quanto soprattutto dai britannici in questa fase della guerra. L'Etiopia, la Jugoslavia e la Grecia richiesero l'estradizione di 1.200 criminali di guerra italiani (i pi\u00f9 attivamente ricercati furono Pietro Badoglio, Mario Roatta e Rodolfo Graziani), sugli atti dei quali fu fornita una completa documentazione. Entrambi i governi alleati videro per\u00f2 in Badoglio anche una garanzia per un dopoguerra anticomunista in Italia, e fecero del loro meglio per ritardare tali richieste fino al 1947 quando i trattati di Parigi restituirono la piena sovranit\u00e0 al paese. L'unico ufficiale italiano mai perseguito e condannato a morte da un tribunale britannico fu un antifascista, Nicola Bellomo, responsabile della morte di prigionieri di guerra britannici.\nLa voce narrante originale \u00e8 di Michael Palumbo, storico statunitense che ha pubblicato il libro \"L'olocausto rimosso\", Rizzoli editore. Vengono inoltre intervistati gli storici italiani Angelo Del Boca, Giorgio Rochat, Claudio Pavone e il britannico David Ellwood. Il documentario termina cinicamente con una citazione di Winston Churchill su \"the better tomorrow with a new world order\" (\"un domani migliore in un nuovo ordine mondiale\"). I diritti dell'opera, tradotta in lingua italiana dal regista Massimo Sani, furono acquistati dalla RAI nel 1991, ma il documentario non venne mai mandato in onda. L'emittente LA7, invece, trasmise degli ampi stralci di \"Fascist Legacy\" nel 2004 all'interno del programma \"Altra Storia\". Proiezioni del documentario vengono organizzate in Italia da parte di gruppi di orientamento antifascista. Dal 2013 il documentario \u00e8 visibile su YouTube."}
{"id": "544994", "revid": "767487", "url": "https://it.wikipedia.org/wiki?curid=544994", "title": "Baciati dalla sfortuna", "text": "Baciati dalla sfortuna (\"Just My Luck\") \u00e8 un film commedia romantica del 2006 diretto da Donald Petrie con protagonisti Lindsay Lohan e Chris Pine. Nel film \u00e8 presente anche la pop-rock band inglese dei McFly, che interpretano loro stessi.\n\u00c8 uscito nelle sale statunitensi il 12 maggio 2006 e in quelle italiane il 7 luglio 2006.\nTrama.\nAshley Albright \u00e8 una ragazza sexy, che ha un'incredibile fortuna ovunque lei vada. Ma un incontro con Jake Hardin, che al contrario \u00e8 sfortunatissimo, cambia completamente la vita della giovane. Improvvisamente lui diventa fortunato, la band della quale era manager, i McFly, viene scritturata per una casa discografica e gli va tutto a gonfie vele mentre Ashley viene licenziata, cacciata da casa sua e tutto inizia ad andarle storto. Amareggiata da tutto, Ashley capisce che la sua sfortuna deriva dal bacio dato quella sera al ballo in maschera a un ragazzo misterioso e inizia a cercarlo disperatamente. Jake e Ashley si incontrano in un ristorante mentre lei fa una scenata isterica. Lui capisce che \u00e8 sfortunata ed essendoci passato anche lui decide di aiutarla. Ashley capir\u00e0 solamente ascoltando un dialogo di Jake che \u00e8 lui il ragazzo con il quale ha scambiato la fortuna/sfortuna e decide di baciarlo. Anche se diventata di nuovo fortunata, Ashley non si sente pi\u00f9 cos\u00ec felice come una volta e capisce di essersi innamorata di Jake. Quando lui sta per essere licenziato dal suo capo, lei lo bacia passandogli cos\u00ec di nuovo la fortuna e permettendogli di mandare in scena la sua band. Ashley decide di tornare dai suoi genitori, con il treno, per pensare un po' ma arriva Jake alla stazione che, dichiarandole il suo amore, la bacia passandole cos\u00ec la fortuna e cancellando magicamente tutte le partenze. Ma proprio in quel momento arriva Caty, la cugina di Jake, molto infelice poich\u00e9 si sente sfortunata, e cos\u00ec Ashley e Jake la baciano dandole cos\u00ec la fortuna. Infatti Caty vince 25 dollari alla lotteria mentre Ashely e Jake sono ormai sfortunati ma possono vivere insieme il loro amore.\nColonna sonora.\nNell'album della colonna sonora, intitolato Just My Luck, sono presenti solamente canzoni dei primi due album della rock band britannica McFly (\"Room on the 3rd Floor\" e \"Wonderland\"). L'album include anche una nuova traccia, \"Just My Luck\", che venne realizzata proprio per il film. Una nuova versione di \"Five Colours in Her Hair\" ed una versione riarrangiata di \"Unsaid Things\" sono presenti in questo album al posto di quelle originali.\nOltretutto, nella scena \"madre\" del film (ovvero il passaggio di fortuna/sfortuna da Ashley a Jake) \u00e8 udibile la canzone \"Only This Moment\" del gruppo norvegese R\u00f6yksopp."}
{"id": "544996", "revid": "212348", "url": "https://it.wikipedia.org/wiki?curid=544996", "title": "Classe Ambassador", "text": ""}
{"id": "545003", "revid": "131358", "url": "https://it.wikipedia.org/wiki?curid=545003", "title": "FK Crvena Zvezda Belgrado", "text": ""}
{"id": "545007", "revid": "1543377", "url": "https://it.wikipedia.org/wiki?curid=545007", "title": "Fork (sviluppo software)", "text": "Un fork (o branch), nell'ambito dell'ingegneria del software e dell'informatica, indica lo sviluppo di un nuovo progetto software che parte dal codice sorgente di un altro gi\u00e0 esistente, a opera di un programmatore.\nIl termine \u00e8 usato (pi\u00f9 raramente) per indicare questo tipo di condizione anche per progetti e attivit\u00e0 non necessariamente legate al software e all'informatica, sebbene nella maggior parte dei casi ci si riferisce a progetti di software libero e/o open source: infatti per questo tipo di licenze software, non \u00e8 richiesta alcuna autorizzazione formale da parte dello sviluppatore originario per la loro modifica o il loro sviluppo a partire dai codici sorgenti ed \u00e8 pi\u00f9 facile dunque iniziare un fork.\nDescrizione.\nI fork, nell'ambito del software libero, risultano spesso essere dei veri e propri scismi dovuti a conflitti personali o al perseguimento di diversi obiettivi. Quando si verifica un fork entrambe le parti iniziano il lavoro sulla stessa identica base di codice, ma solo il gruppo pi\u00f9 numeroso, o quello che rappresenta il nucleo originario, mantiene il nome e la comunit\u00e0 virtuale a esso legato. Talvolta l'atto di effettuare un fork porta a una penalizzazione in termini di reputazione.\nNell'ambito del software proprietario il copyright \u00e8 detenuto dalla societ\u00e0 che sviluppa il prodotto, non dal singolo sviluppatore. Il codice proprietario solitamente subisce un fork quando la societ\u00e0 necessita di due o pi\u00f9 versioni dello stesso prodotto, ad esempio una grafica e una a riga di comando, o di versioni per diversi sistemi operativi. Generalmente questo tipo di fork interni mantengono lo stesso aspetto, lo stesso formato per i file e lo stesso comportamento, in modo che l'utente possa essere produttivo con entrambi: tutto ci\u00f2 si traduce quasi sempre in un incremento della quota di mercato.\nIl fork \u00e8 una pratica abituale in molti progetti, in quanto esistono versioni \"stabili\" (o \"di release\") destinate a ospitare solo correzioni minori, e versioni \"di sviluppo\" che contengono l'implementazione di nuove caratteristiche. Ci\u00f2 accade nello sviluppo del kernel Linux, ad esempio. Questo tipo di fork sono solitamente chiamati \"branches\" per evitare il fraintendimento dovuto alla connotazione negativa della parola \"fork\" e perch\u00e9 le applicazioni che assistono lo sviluppo (come CVS o SVN) usano proprio questo termine.\nIn taluni casi, un fork pu\u00f2 essere nuovamente integrato nel progetto originario, o addirittura rimpiazzarlo. L'Experimental/Enhanced GNU Compiler System (EGCS) \u00e8 stato un fork di GCC, e dimostr\u00f2 una tale vitalit\u00e0 rispetto al progetto originario che venne promosso a essere la versione ufficiale di GCC.\nI fork sono considerati espressione della libert\u00e0 resa disponibile dal software libero, ma anche una debolezza dovuta alla dispersione delle risorse e alla confusione indotta nell'utente finale. A seguito di un fork le relazioni tra i diversi gruppi di sviluppo possono mantenersi cordiali o diventare assai gravose: ad esempio, quando l'autore del programma di file sharing per Linux LMule non si dimostr\u00f2 interessato a portare l'applicazione su altre piattaforme, esso venne forkato in xMule. A sua volta, questo venne diviso in aMule, a causa delle divergenze tra gli sviluppatori, e le tensioni rimasero.\nIn merito al processo di fork, lo Jargon File si esprime cos\u00ec:\nForkare un progetto in uno nuovo \u00e8 semplice, ma continuare a mantenerlo e supportarlo no: \u00e8 cosa comune che i fork senza sufficienti risorse diventino inattivi. Ad esempio GonoME, un fork di GNOME, venne ben presto abbandonato sebbene all'inizio avesse suscitato un discreto interesse. Alcuni fork hanno invece avuto grande successo, come quello di XFree86, X.org e di MATE, un fork di GNOME 2 attualmente adottato dalla maggior parte delle distribuzioni Linux."}
{"id": "545008", "revid": "1522738", "url": "https://it.wikipedia.org/wiki?curid=545008", "title": "Smeraldopoli", "text": ""}
{"id": "545013", "revid": "1305772", "url": "https://it.wikipedia.org/wiki?curid=545013", "title": "La Tempra", "text": "La Tempra \u00e8 stata una rivista fondata a Pistoia nel 1914 da Renato Fondi insieme a Giovanni Costetti.\nIl periodico apre, come consuetudine, con una \"Dichiarazione\" che proclama \"indipendenza assoluta\":\nTra i collaboratori figurano: Giovanni Michelucci, Benvenuto Disertori, Ildebrando Pizzetti, Dino Campana, Bino Binazzi e Hrand Nazariantz.\nLa rivista nasce come periodico quindicinale ed esce nell'arco di sette anni. Gli estremi (marzo 1914- settembre 1920) coprono un arco di tempo che va dall'immediato anteguerra fino alla vigilia dell'era fascista, attraversando per intero l'avventura bellica. Renato Fondi guida la rivista dalla nascita fino al primo numero dell'anno IV, gli ultimi dieci fascicoli escono invece sotto la direzione di Arrigo Levasti."}
{"id": "545019", "revid": "44939", "url": "https://it.wikipedia.org/wiki?curid=545019", "title": "Fosforilazione al livello del substrato", "text": ""}
{"id": "545024", "revid": "81573", "url": "https://it.wikipedia.org/wiki?curid=545024", "title": "Xp8", "text": ""}
{"id": "545031", "revid": "8862", "url": "https://it.wikipedia.org/wiki?curid=545031", "title": "Aeroporto di Heathrow", "text": ""}
{"id": "545037", "revid": "2044019", "url": "https://it.wikipedia.org/wiki?curid=545037", "title": "Guido Cavalleri", "text": "Biografia.\nHa esordito sostituendo Claudio De Tommasi nella conduzione di \"L'Orecchiocchio\" su Rai 3 nel 1985-1986. Dal 1990 al 1996, ha condotto \"Ciao Ciao\", prima su Rete 4 e poi su Italia 1, un programma per bambini, in cui interpretava gag comiche per introdurre i cartoni animati.\nNel frattempo, ha partecipato come doppiatore di film, telefilm, telenovelas e cartoni animati. Particolarmente noto per aver doppiato Ryo Saeba in \"City Hunter\" (ad eccezione della terza e quarta serie) e Michael Jackson in \"Moonwalker\", ha prestato la sua voce in \"L'appassionata\", \"Caro fratello\", \"Santa Barbara\", \"Quando si ama\", \"Gli anni felici\", \"Holly e Benji, due fuoriclasse\", \"Yu degli spettri\", \"Slam Dunk\", \"Filmation's Ghostbuster\" e ha interpretato il ruolo di Walter in \"Cristina, l'Europa siamo noi\".\nHa curato la fascia dedicata ai ragazzi di Telemontecarlo, diventandone poi responsabile, presentandone anche il programma \"Zap Zap\" nel 1997-1998.\nDal 2001 lavora come autore televisivo del programma \"La macchina del tempo\" di Rete 4.\nHa firmato il programma \"Missione Natura\" trasmesso su LA7."}
{"id": "545040", "revid": "1543377", "url": "https://it.wikipedia.org/wiki?curid=545040", "title": "Acalasia", "text": "Lacalasia (dal greco \"mancato rilasciamento\"), da non confondere con la calasia, \u00e8 la pi\u00f9 comune patologia motoria primitiva dell'esofago. La malattia \u00e8 caratterizzata dalla perdita progressiva della peristalsi esofagea e dalla incapacit\u00e0 di rilasciamento dello Sfintere esofageo inferiore (LES), posto al confine tra esofago e stomaco.\nIl ruolo fisiologico del LES \u00e8 quello di impedire il reflusso del contenuto gastrico nell'esofago. Normalmente, durante la deglutizione, lo sfintere si rilascia, consentendo la progressione del bolo alimentare nello stomaco. In caso di acalasia, il LES resta sempre tonico e il rilasciamento \u00e8 incompleto, per cui si verifica ristagno di materiale alimentare nel lume esofageo. Tale ristagno provoca una progressiva dilatazione dell'esofago, tanto che la malattia \u00e8 anche denominata megaesofago.\nL'acalasia ha un'incidenza di 1/100.000, senza differenze tra i due sessi e con la massima frequenza tra i 30 e i 50 anni.\n\u00c8 dovuta a un'anomala innervazione della muscolatura liscia dell'esofago. Tre sono i possibili meccanismi:\nCi sono inoltre forme di disautonomia familiare in cui si hanno anche alterazioni del sistema nervoso autonomo.\n\u00c8 riportata l'associazione di acalasia con insufficienza surrenalica e assenza di lacrimazione presente nella \"Allgrove's syndrome\".\nSintomatologia.\nIl sintomo cardinale della acalasia \u00e8 la disfagia (sensazione di arresto del bolo alimentare nell'esofago). La disfagia si manifesta sia per i liquidi che per i solidi, ma inizialmente pu\u00f2 essere paradossa, perch\u00e9 il paziente deglutisce bene i solidi, ma non i liquidi, in quanto i solidi grazie al loro maggior peso possono progredire pi\u00f9 facilmente lungo l'esofago, anche in assenza di peristalsi.\nGli altri sintomi comprendono: rigurgito di cibo indigerito nel 70% dei casi, soprattutto notturno, favorito dal decubito; tosse notturna, causata dal rigurgito che pu\u00f2 penetrare nelle vie respiratorie; polmonite ab ingestis, una complicazione del precedente sintomo; scialorrea (eccessiva salivazione); alitosi, poich\u00e9 il cibo che ristagna nell'esofago fermenta; dolore toracico e pirosi possono essere presenti nel 30% dei casi, quale conseguenza di aumentata pressione esofagea o esofagite da stasi. Un altro sintomo \u00e8 la perdita di peso.\nDiagnosi.\nLa diagnosi si basa innanzitutto sul rilievo di una storia di disfagia sia per i liquidi che per i solidi. Dal punto di vista diagnostico \u00e8 necessario indagare sia la morfologia (radiologia e endoscopia) che la funzionalit\u00e0 (manometria). Tuttavia n\u00e9 l'esame radiologico, n\u00e9 la manometria possono escludere un'acalasia secondaria a cancro. La diagnosi differenziale deve essere posta con le altre cause di disfagia esofagea funzionale ed organica e con le cause di stenosi del cardias. La differenziazione deve considerare in modo particolare le forme secondarie di acalasia, causate da carcinomi infiltranti l'esofago, linfomi, malattia di Chagas, gastroenterite eosinofila e malattie neurodegenerative. L'esofagoscopia con biopsia \u00e8 indicata per escludere le altre lesioni organiche.\nLa gastroscopia \u00e8 indicata per verificare l'eventuale presenza di lesioni maligne che presentino sintomi analoghi.\nTerapia.\nLa terapia ha lo scopo di ridurre il tono del LES in modo da eliminare l'ostruzione al passaggio del cibo nello stomaco. A tal fine la terapia sintomatica si avvale dei calcioantagonisti, come farmaci miorilassanti. Pi\u00f9 efficaci sono la dilatazione pneumatica del LES mediante palloncino allo scopo di lacerare, per via endoscopica, la muscolatura del cardias (ma si pu\u00f2 avere lacerazione dell'esofago nel 3% dei casi), o l'intervento chirurgico di cardiomiotomia secondo Heller, con cui si effettua la sezione della muscolatura liscia circostante il LES (ma dalla quale pu\u00f2 risultare un reflusso gastro-esofageo fino al 25% dei casi).\nLa percentuale di successi con la dilatazione pneumatica o con la miotonia sono comparabili, con un eccellente sollievo dai sintomi per 5-10 anni nell'85% dei casi. Pi\u00f9 recentemente \u00e8 stata utilizzata l'inoculazione, per via endoscopica, di tossina botulinica, che bloccando la liberazione di acetilcolina dal plesso mioenterico inibisce la muscolatura liscia, riducendo la pressione dello sfintere. Gli effetti di un singolo trattamento con la tossina possono persistere per sei mesi o pi\u00f9, e sono di solito privi di effetti collaterali importanti. Si utilizzano farmaci quali i procinetici e i nitrati."}
{"id": "545041", "revid": "6923", "url": "https://it.wikipedia.org/wiki?curid=545041", "title": "Chandra Talpade Mohanty", "text": "Biografia.\nChandra Talpade Mohanty \u00e8 di Bombay, India. Ha ottenuto il suo dottorato presso l'Universit\u00e0 dell'Illinois (Urbana-Champaign). Si \u00e8 laureata ed ha successivamente frequentato un master all'Universit\u00e0 di Delhi in India. Per lungo periodo \u00e8 stata professoressa in programmi di women's studies all'Hamilton College a New York. Attualmente \u00e8 professoressa di women's studies presso la Syracuse University.\nLa sua opera pi\u00f9 conosciuta \u00e8 \"Under Western Eyes: Feminist Scholarship and Colonial Discourses\" pubblicata nel 1986.\nIn questo saggio Mohanty articola una critica del progetto politico del femminismo occidentale per quanto riguarda la costruzione della categoria \"Donna del terzo mondo\" come una entit\u00e0 egemonica ed omogenea al suo interno.\nMohanty ritiene che il femminismo occidentale abbia trascurato le differenze tra donne del sud del mondo, rappresentandole come uniformemente povere, ignoranti e oppresse. Al contrario, secondo Mohanty, le esperienze di oppressione sono molto diverse tra loro e le loro caratteristiche dipendono da condizioni contingenti come la collocazione geografica, il periodo storico e la cultura locale.\nNel 2003, Chandra Mohanty ha pubblicato \"Feminism Without Borders: Decolonizing Theory, Practicing Solidarity\". In quest'opera, l'autrice esprime l'esigenza di unire teoria e pratica, il personale con il politico. I temi portanti del libro sono la politica di solidariet\u00e0 transnazionale, la politica delle differenze, e la lotta contro il capitalismo globale."}
{"id": "545045", "revid": "550776", "url": "https://it.wikipedia.org/wiki?curid=545045", "title": "Experimental/Enhanced GNU Compiler System", "text": "EGCS (Experimental/Enhanced GNU Compiler System) \u00e8 un compilatore nato da un fork di GCC nel 1997 e reintegrato nell'aprile 1999.\nNel 1991 GCC 1.x raggiunse un punto di stabilit\u00e0, ma le limitazioni dovute alla sua architettura non permettevano di introdurre gli ulteriori miglioramenti desiderati, cos\u00ec la Free Software Foundation inizi\u00f2 lo sviluppo di GCC 2.x. Verso la met\u00e0 degli anni novanta la FSF stessa inizi\u00f2 a detenere un controllo talmente stretto sulle funzionalit\u00e0 introdotte che GCC 2.x divenne un esempio di \"sviluppo a cattedrale\", cos\u00ec come esposto nel famoso testo \"La cattedrale e il bazaar\" di Raymond.\nEssendo GCC un progetto libero, gli sviluppatori che desiderano lavorare in altre direzioni, come l'implementazione di interfacce verso altri linguaggi diversi da C, furono liberi di sviluppare la propria versione del compilatore. I numerosi fork dimostrarono di essere inefficienti e male organizzati, e la difficolt\u00e0 di produrre qualcosa di accettabile per il progetto GCC fu causa di frustrazione per molti.\nNel 1997 un gruppo di programmatori crearono EGCS, destinato a raccogliere diversi fork sperimentali in un singolo progetto. La lista dei progetti coinvolti include g77 (Fortran), PGCC (una versione di GCC ottimizzata per Pentium), numerosi miglioramenti per C++ e numerose varianti per diverse architetture e sistemi operativi.\nLo sviluppo di EGCS si dimostr\u00f2 assai pi\u00f9 vitale di quello di GCC, tanto che la FSF interruppe lo sviluppo del suo GCC 2.x e dichiar\u00f2 EGCS la versione ufficiale di GCC. Con la release 2.95 del luglio 1999 i due progetti vennero nuovamente uniti assumendo l'attuale (2015) nome GCC."}
{"id": "545046", "revid": "11585", "url": "https://it.wikipedia.org/wiki?curid=545046", "title": "EGCS", "text": ""}
{"id": "545047", "revid": "729019", "url": "https://it.wikipedia.org/wiki?curid=545047", "title": "Porta al Prato", "text": "Porta al Prato \u00e8 una delle antiche porte cittadine delle Mura di Firenze. Si trova oggi al centro dell'omonimo piazzale di Porta al Prato, lungo la trafficata direttrice dei viali di Circonvallazione, alla convergenza del viale Fratelli Rosselli, della via del Ponte alle Mosse, di viale Belfiore e del Prato di Ognissanti.\nLa porta appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria e descrizione.\nSi tratta di una delle porte superstiti pi\u00f9 antiche della citt\u00e0, e risale al 1285, anno nel quale si inizi\u00f2 la sesta cerchia di mura e si eressero le porte di San Gallo e alla Croce.\nLa si vuole progettata dallo stesso Arnolfo di Cambio, il cui nome \u00e8 appunto legato all'erezione della nuova e ultima cinta difensiva della citt\u00e0. La porta prese il nome dall'antistante piazzale detto \"Il Prato\", o Prato di Ognissanti, non dal fatto che da essa parta una strada che porta anche a Prato. Anticamente infatti questa zona non era lastricata, e veniva tenuta cos\u00ec per il mercato del bestiame settimanale.\nSempre come quelle di San Gallo e alla Croce, fu ribassata nel 1529 e modificata per renderla meno vulnerabile ai cannoneggiamenti (originariamente doveva assomigliare alla porta San Niccol\u00f2).\nA questi anni \u00e8 quindi riferibile il disegno della loggetta con tetto a spiovente che la sovrasta (l'attuale frutto di un rifacimento dei primi anni trenta del Novecento condotto dall'Ufficio Belle Arti del Comune di Firenze), coronata da una banderuola segnavento, a proteggere le troniere per i pezzi di artiglieria pesante.\nFino al 1849, dalla parte della campagna, era esposto un tratto della catena del porto di Pisa. Con l'abbattimento delle mura negli anni in cui Firenze fu capitale la si isol\u00f2 al centro della piazza.\nAll'interno \u00e8 una lunetta con un affresco cinquecentesco raffigurante la \"Madonna con il Bambino tra i santi Giovanni e Cosimo\", attribuito a Michele di Ridolfo del Ghirlandaio. Spostata in depositi dopo la conclusione del restauro nel 2013, \u00e8 ora custodita all'interno della sala conferenze della biblioteca delle Oblate.\nIn una lapide di marmo sono fissate le misure delle mura, della torre e del fossato di difesa, secondo il decreto del 1311. Un'altra epigrafe ricorda i Caduti del rione nella Seconda Guerra Mondiale.\nInoltre la zona di Porta al Prato \u00e8 interessata dal passaggio della linea T1 della rete tranviaria di Firenze entrata in funzione il 14 febbraio 2010, che collega la stazione di Firenze Porta al Prato alla Stazione di Firenze Santa Maria Novella e a Scandicci. Nelle vicinanze si trovano anche il centro espositivo della stazione Leopolda e il nuovo teatro del Maggio Musicale, che ne fanno una zona di viva frequentazione."}
{"id": "545054", "revid": "287204", "url": "https://it.wikipedia.org/wiki?curid=545054", "title": "Phoenix (Star Trek)", "text": ""}
{"id": "545055", "revid": "287204", "url": "https://it.wikipedia.org/wiki?curid=545055", "title": "Mlada Boleslav", "text": ""}
{"id": "545056", "revid": "15756", "url": "https://it.wikipedia.org/wiki?curid=545056", "title": "Porta alla Croce", "text": "La porta alla Croce \u00e8 una delle porte monumentali superstiti delle mura duecentesche di Firenze. Si trova in piazza Beccaria, una delle isole di traffico create nell'Ottocento con i viali di Circonvallazione.\nStoria.\nLa croce che le d\u00e0 il nome, chiamata \"croce al Gorgo\", si trovava un po' pi\u00f9 verso l'Arno e ricordava, secondo la tradizione, il luogo in cui il protomartire fiorentino san Miniato venne decapitato: da qui si sarebbe rialzato e presa la propria testa sottobraccio si sarebbe incamminato fino alla collina sull'altra parte dell'Arno dove sarebbe sorta la basilica di San Miniato al Monte. Il gorgo a cui si riferisce era un'ansa dell'Arno un tempo situata nei pressi di piazza Piave.\nLa porta sorge oggi isolata a segnare il centro della grande piazza definita nell'ambito del piano di rinnovamento della citt\u00e0 dovuto a Giuseppe Poggi negli anni di Firenze Capitale (1865-1871). Come negli altri casi di porte cittadine la costruzione originaria (che si suppone dovuta ad Arnolfo di Cambio e databile al 1284) sub\u00ec nel tempo varie trasformazioni, la pi\u00f9 vistosa nel Cinquecento, con la sua riduzione in altezza in occasione dell'assedio del 1529-1530, finalizzata ad adeguare il sistema difensivo alle nuove armi da guerra e in particolare per risultare meno vulnerabile ai cannoneggiamenti.\nNel 1813 l'architetto Luigi de Cambray Digny vi aggiunse due corpi di guardia e successivamente l'architetto Paolo Veraci due portici dalla parte della campagna (anche questi elementi demoliti nel 1865).\nSulla piazza adiacente sorgeva la stazione ferroviaria di Porta alla Croce, demolita nel 1896, presso la quale era presente il capolinea della tranvia del Chianti.\nLa porta appare nell'elenco redatto nel 1901 dalla Direzione generale delle antichit\u00e0 e belle arti, quale edificio monumentale da considerare patrimonio artistico nazionale.\nDescrizione.\nNella lunetta interna, come nella maggior parte delle altre antiche porte superstiti, a ribadire come il territorio fosse stato posto sotto la protezione della Vergine, \u00e8 un affresco cinquecentesco (staccato e sostituito da una riproduzione, l'originale \u00e8 nella biblioteca delle Oblate) raffigurante la \"Madonna col Bambino e i santi Giovanni Battista e Ambrogio\", attribuito a Michele di Ridolfo del Ghirlandaio.\nSul lato che guarda in direzione dell'Arno \u00e8 una grande lapide di marmo rosso posta sotto la croce del Popolo fiorentino, commemorativa dei caduti del rione nella guerra 1915-1918 e, in basso (sempre pertinente alla memoria), una piccola fontana con al lato vari ferri da bandiera (il tutto in un deplorevole stato di conservazione), l'insieme inaugurato nel 1925 e nel dopoguerra epurato dagli emblemi fascisti della parte centrale.\nLa lapide riporta in alto al centro:\nSeguono poi sei colonne di nomi su pannelli in marmo rosa, in ordine di grado e alfabetico (con qualche aggiunta fuori ordine nelle parti inferiori), alcuni in parte illeggibili; in basso poi una fontanella con protome leonina e la data , ovvero 1928.\nSul lato che guarda alla citt\u00e0 \u00e8 un'iscrizione del 1310 con una disposizione che riporta i dati sulle dimensioni che allora aveva la struttura (porta, mura, fosso, spianato e strade interna e esterna) in braccia fiorentine, accompagnata dal giglio di Firenze e dalla croce del Popolo. La lapide \u00e8 stata sostituita da una riproduzione (in cui \u00e8 stata ricreata l'originale policromia) dopo i restauri del 2018.\nDal lato verso la campagna, al di sopra dell'arco, \u00e8 un'ulteriore lapide in marmo con una lunga iscrizione dettata dal \"sig. Cav. Zannoni antiquario regio\" (Firenze 1850), in ricordo delle nuove strade verso il Casentino e la Romagna tracciate nel 1817 per volont\u00e0 del granduca Ferdinando III di Lorena.\nLa traduzione \u00e8: \"Ferdinando III Granduca di Toscana, padre dei cittadini, perch\u00e9 nell'anno 1817, per assicurare un guadagno alle classi diagiate in periodi di raccolti scarsi e favorire il commercio, apr\u00ec con grande impegno di spesa nuove vie attraverso le quali vi fosse un collegamento di strada carrozzabile da qui alla valle superiore d'Arno, al Casentino e alla Romagna e perch\u00e9 contemporaneamente fece restaurare questa porta e la rese pi\u00f9 elegante e funzionale, facendo abbattere gli edifici degradati che le stavano accostati e pareggiando il livello dell'ingresso e dell'uscita. Firenze all'ottimo muneficentissimo principe.\"\nAll'interno si trovano anche una pietra miliare che segna la distanza da piazza dell Signoria (1,540 km) e una memoria segna il livello delle acque raggiunte duranbte l'alluvione di Firenze del 1966."}
{"id": "545057", "revid": "339392", "url": "https://it.wikipedia.org/wiki?curid=545057", "title": "Metalurgs Liepajas", "text": ""}
{"id": "545058", "revid": "2056951", "url": "https://it.wikipedia.org/wiki?curid=545058", "title": "Melata", "text": "La melata \u00e8 una secrezione zuccherina emessa dalla maggior parte dei Rincoti Omotteri che si nutrono della linfa delle piante. Rappresenta un substrato alimentare fondamentale per la nutrizione di un elevato numero di insetti glicifagi e di alcuni funghi saprofiti e, presso alcune popolazioni, anche per l'uomo. In ambienti con scarsa disponibilit\u00e0 di piante nettarifere \u00e8 inoltre utilizzata dalle api per la produzione del miele.\nOrigine.\nLa melata \u00e8 costituita dagli escrementi liquidi prodotti da un adattamento fisiologico di insetti fitomizi che si nutrono esclusivamente di linfa. La dieta a base di linfa \u00e8 sbilanciata a causa dell'elevato tenore in zuccheri e del basso tenore in amminoacidi, perci\u00f2 per soddisfare il proprio fabbisogno azotato, questi insetti devono assumere quantit\u00e0 sproporzionate di linfa di cui dovranno scartare buona parte dell'acqua e degli zuccheri disciolti.\nLa maggior parte degli Omotteri dispone di un adattamento anatomo-fisiologico dell'apparato digerente, detto camera filtrante, che consiste in un sistema \"bypass\" localizzato all'inizio dell'intestino medio (mesentero): la camera filtrante funziona come un dispositivo di dialisi che filtra l'acqua e gli zuccheri deviandoli nell'intestino posteriore (proctodeo). Lo scopo di questa deviazione \u00e8 quello di concentrare il substrato alimentare sottoposto alla digestione vera e propria prevenendo l'eccessiva diluizione dei succhi enzimatici dell'intestino medio.\nL'acqua e gli zuccheri scartati dalla camera filtrante confluiscono nella parte finale del tubo digerente e vengono espulsi dall'ano sotto forma di goccioline. Le gocce di melata rimangono sulla superficie dei vegetali; l'emissione pu\u00f2 raggiungere quantit\u00e0 tali da sgrondare imbrattando le parti sottostanti. Da qui vengono raccolte da api, formiche e altri insetti che se ne nutrono.\nGli insetti che producono melata sono numerosi, in particolare si citano le psille, gli aleirodidi, le cocciniglie (eccetto i Diaspini), gli afidi (eccetto gli adelgidi e le fillossere), le cicaline \"sensu lato\".\nUtilit\u00e0.\nPer il suo tenore zuccherino, la melata rappresenta una fonte alimentare anche per gli esseri umani. L'utilizzo diretto della melata ha contesti circostanziati in quanto interessava popolazioni la cui sussistenza si basava fondamentalmente sulla raccolta in ambienti aridi o desertici. La raccolta della melata era attuata da alcune trib\u00f9 indigene della Sierra Nevada e del Gran Bacino, da popolazioni del Sudafrica, dagli aborigeni australiani e da popolazioni stanziate in Medio Oriente fra la Mesopotamia e l'Egitto.\nNon va inoltre trascurata l'importanza della melata sotto l'aspetto ecologico in quanto rappresenta il substrato alimentare per gli adulti glicifagi di un notevole numero di specie di insetti, in periodi in cui scarseggia la disponibilit\u00e0 di nettare. Molte di queste specie fanno capo agli ordini dei Ditteri e degli Imenotteri e sono da considerarsi utili perch\u00e9 le loro larve, entomofaghe, sono un importante fattore di controllo naturale degli insetti fitofagi. Nella dinamica di un ecosistema naturale o sufficientemente non degradato, la melata entra dunque come parte integrante della catena alimentare.\nMiele.\nMaggiormente diffuso \u00e8 invece l'utilizzo indiretto della melata sotto forma di miele.\nIn ambienti dove \u00e8 scarsa la fioritura, infatti, le api ricorrono alla melata come fonte zuccherina alternativa al nettare, o anche in periodi in cui non ci sono altre fioriture cospicue. In Italia gli ambienti tipici per la produzione del miele di melata erano le foreste di conifere di montagna (abetine), associazioni vegetali in cui scarseggia per buona parte dell'anno la disponibilit\u00e0 di piante mellifere da bottinare. Dagli anni ottanta si \u00e8 per\u00f2 diffusa, soprattutto nell'Italia centro-settentrionale, un fulgoroideo di origine nordamericana, la \"Metcalfa pruinosa\" (Homoptera: Flatidae). Questo fitomizo, estremamente polifago, ha colonizzato gli ambienti collinari ed \u00e8 di difficile controllo, perci\u00f2 le sue popolazioni raggiungono ogni anno densit\u00e0 tali da rendere significativa la produzione di melata. La maggior parte del miele di melata prodotto in Italia, infatti, deriva attualmente dalla melata bottinata dalle api in ambienti collinari, in occasione di infestazioni di metcalfa. Per questo motivo il miele di melata \u00e8 detto spesso anche \"miele di metcalfa\".\nIl miele di melata ha sapore molto meno dolce di quelli prodotti a partire dal nettare, non cristallizza e si presenta particolarmente scuro, aromatico e denso e il gusto pu\u00f2 ricordare il caramello. Presenti in buona quantit\u00e0 anche calcio, magnesio, sodio e potassio, mentre si rivela inoltre un\u2019ottima fonte di ferro. Questo miele, che \u00e8 uno dei pi\u00f9 ricchi di sostanze nutritive da cui derivano dei benefici, ha propriet\u00e0 prebiotiche e antiossidanti - che sono massime nel miele grezzo e fresco. \nDal 2014, alcuni siti specializzati in prodotti apistici hanno iniziato la diffusione di informazioni sulle sue propriet\u00e0 ed \u00e8 diventato molto conosciuto anche in Italia. Prima questo miele era venduto come millefiori oppure destinato ai mercati del centro e nord Europa.\nDanni.\n L'abbondante emissione di melata, in agrosistemi in cui \u00e8 compromessa la biodiversit\u00e0, rappresenta il substrato ideale per l'insediamento dei funghi agenti della fumaggine. Questa, sviluppandosi sulla superficie delle foglie, impedisce la fotosintesi e interferisce perci\u00f2 nel bilancio energetico delle colture, contribuendo alla decurtazione della produzione e al deperimento delle piante.\nA questo danno si aggiunge anche quello qualitativo derivante dall'imbrattamento dei prodotti da parte della melata e della fumaggine. Pur trattandosi di un danno puramente estetico, la presenza di melata, di consistenza vischiosa, e della fumaggine, di colore nerastro e consistenza polverulenta o crostosa, \u00e8 avversa dai consumatori, perci\u00f2 \u00e8 causa di un deprezzamento commerciale.\nInfine va considerato il danno derivante dalla simbiosi fra le formiche e gli afidi. Allo scopo di sfruttarne la produzione di melata (sostanza zuccherina di cui si cibano), le formiche favoriscono la diffusione degli afidi trasportandoli su piante e germogli non attaccati, interferiscono con la loro moltiplicazione inibendo la comparsa delle virginogenie attere e causando l'incremento della popolazione, proteggono gli afidi dai loro predatori. Ne \u00e8 un esempio il fatto che le formiche attaccano le coccinelle che si cibano di afidi. Nel complesso, perci\u00f2, la simbiosi \u00e8 un fattore di predisposizione che favorisce l'incremento delle popolazioni afidiche a danno delle colture."}
{"id": "545064", "revid": "287204", "url": "https://it.wikipedia.org/wiki?curid=545064", "title": "Gianni Silvestrini", "text": "Biografia.\nDal 1977 al 1996 ha svolto l'attivit\u00e0 di ricercatore presso l'Universit\u00e0 di Palermo e il CNR nel campo delle fonti rinnovabili, dell'efficienza energetica e delle politiche energetiche.\nNel 2001 ha vinto l\"European Solar Prize\" di Eurosolar Italia per \"l\u2019impegno speso nella promozione delle fonti energetiche rinnovabili\".\nDal 2004 al 2007 ha svolto attivit\u00e0 di ricerca e didattica presso il Politecnico di Milano; ha coordinato tra il 2003 e il 2020 le edizioni del Master Ridef - Energia per Kyoto (Energie Rinnovabili, Decentramento, Efficienza Energetica) promosso dal Politecnico.\nDal 1997 al 2000 \u00e8 stato consigliere del Ministro Edo Ronchi, proseguendo dal 2000 al 2002 il suo impegno nel Ministero dell'Ambiente con la qualifica di Direttore generale coordinando tra l'altro la campagna nazionale \"Domeniche senz'auto\", il programma \"10.000 tetti fotovoltaici\" ed avviando il servizio del car sharing (ICS) in Italia.\nNel 2006 diviene consigliere del Ministro per lo Sviluppo Economico Pier Luigi Bersani, e, l'anno seguente, Presidente della sezione Ecolabel del Comitato italiano per l'Ecolabel e per l'Ecoaudit. Nel 2009 non riveste pi\u00f9 questi due incarichi.\nCaduto il Governo Prodi l'8 maggio 2008, il 6 novembre sposa pubblicamente la promessa ambientalista di Barack Obama che vuole \u00abmettere fine entro 10 anni alla dipendenza dal petrolio, 10% di rinnovabili entro 4 anni, ridurre in 10 anni del 15% i consumi di elettricit\u00e0\u00bb, e trasferire 15 miliardi di dollari all'anno dalle industrie carbonifere allo sviluppo delle fonti rinnovabili e dell'efficienza energetica, in linea col \"pacchetto 20-20-20\" dell'UE.\n\u00c8 direttore scientifico del Kyoto Club e della rivista e del portale \"QualEnergia.it\".\nhttps://www.qualenergia.it/\nEx presidente del Green Building Council Italia, al 2009 \u00e8 presidente di Exalto, una societ\u00e0 di servizi progettuali e di consulenza strategica (ESCo) attiva nel campo delle rinnovabili e dell'economia circolare. Ricopre anche la carica di presidente onorario del Coordinamento FREE (Coordinamento Fonti Rinnovabili ed Efficienza Energetica), che riunisce 27 associazioni italiane operanti nel settore.\nOpere.\n\u00c8 autore di pi\u00f9 di 100 articoli scientifici e coautore e curatore di vari libri:"}
{"id": "545068", "revid": "287204", "url": "https://it.wikipedia.org/wiki?curid=545068", "title": "Skoda Auto", "text": ""}
{"id": "545070", "revid": "212348", "url": "https://it.wikipedia.org/wiki?curid=545070", "title": "Classe NX", "text": ""}
{"id": "545081", "revid": "1573940", "url": "https://it.wikipedia.org/wiki?curid=545081", "title": "Santuario di San Paolo (Reggio Calabria)", "text": "Il santuario di San Paolo, noto anche come chiesa di San Paolo alla Rotonda, \u00e8 un'importante chiesa di Reggio Calabria.\nLa chiesa sorge in via Reggio Campi accanto alla piazza Rotonda, in una posizione che domina dall'alto la parte sud della citt\u00e0.\nEsterno.\nLa facciata \u00e8 in stile romanico, con tre portali di bronzo:\nin alto sulla facciata sono presenti nove nicchie suddivise in tre gruppi che ospitano mosaici raffiguranti:\nSul sagrato vi \u00e8 la statua di San Paolo.\nInterno.\nL'interno ospita 500\u00a0m\u00b2 di mosaici, in parte opera di Nunzio Bava.\nSulle colonne della navata centrale sono raffigurati vari episodi della vita di Cristo, parabole e 36 figure di patriarchi.\nSulla balaustra vi sono 4 angeli del Correale:\nNell'abside \u00e8 raffigurato il trionfo di Ges\u00f9 seduto sul trono, con ai lati San Paolo, Santo Stefano da Nicea e gli angeli.\nIl fonte battesimale \u00e8 di Nicola Berti, autore anche dei due angeli e dei quattro pannelli dedicati a San Paolo.\nAdiacente al santuario sorge il Museo San Paolo, con una pinacoteca e una vastissima raccolta di oggetti sacri."}
{"id": "545082", "revid": "49700", "url": "https://it.wikipedia.org/wiki?curid=545082", "title": "Gruppo XXII Ottobre", "text": "Gruppo XXII Ottobre \u00e8 la denominazione giornalistica attribuita a una organizzazione della Sinistra extraparlamentare, attiva a Genova tra il 1969 e il 1971, intenzionalmente rivoluzionaria, evolutasi a organizzazione politico-militare. L'impostazione ideologica era di natura marxista-leninista. Fu il primo gruppo politico a passare decisamente all'azione militare, seguiti dai GAP, Gruppi d'Azione Partigiana, dell'editore Giangiacomo Feltrinelli, e furono in certo senso dei precursori delle Brigate Rosse.\nLeader fu Mario Rossi, suoi maggiori esponenti furono Augusto Viel, Rinaldo Fiorani, Giuseppe Battaglia, Adolfo Sanguineti, Gino Piccardo, Diego Vandelli, Aldo De Sciciolo e Cesare Maino.\nIl nome del gruppo, che fu creato dalla stampa, faceva riferimento alla data di un biglietto ferroviario trovato nelle tasche di Mario Rossi; i suoi affiliati venivano chiamati anche, dai giornalisti dell'epoca, con la denominazione di \"i tupamaros della Val Bisagno\".\nRapimento di Sergio Gadolla.\nLa notte del 5 ottobre 1970 quattro militanti del gruppo XXII Ottobre rapirono Sergio Gadolla, figlio di un notissimo industriale genovese attivo anche nel mondo dello sport cittadino. Il rapimento era esclusivamente finalizzato all'autofinanziamento del gruppo, e nelle idee dei militanti l'intera operazione doveva concludersi entro 72 ore. \nLo spunto per l'azione, studiata a partire dalla fine dell'estate, venne dato da un giornale che riport\u00f2 la notizia del furto dell'automobile di Sergio Gadolla con il relativo numero di targa, grazie al quale la XXII Ottobre riusc\u00ec a risalire all'indirizzo della famiglia e ad altre informazioni utili.\nVerso la mezzanotte del 5 ottobre quattro militanti del gruppo prelevarono dunque Sergio Gadolla dalla sua abitazione e lo fecero salire su un'auto noleggiata. Mentre tre uomini del commando trasferivano il giovane in Val d'Aveto, dove erano state precedentemente allestite due tende, il quarto fece due telefonate alla madre di Gadolla per rivendicare il rapimento e, successivamente, per informarla della cifra chiesta per il riscatto: 200.000.000 di Lire.\nIl momento del pagamento venne per\u00f2 posticipato per ben due volte, in quanto in quei giorni in Liguria pioveva incessantemente e non vi era una visibilit\u00e0 tale da far sentire i sequestratori totalmente al sicuro.\nInfine alla madre di Gadolla, la sera del 9 ottobre, fu detto di dirigersi da sola in macchina sulla strada Genova - Ventimiglia, dove a un certo punto un segnale luminoso le avrebbe indicato dove lanciare la valigetta piena di soldi, come fu poi effettivamente fatto dalla donna. Il giovane Sergio Gadolla venne rilasciato come promesso la mattina dopo.\nVa detto che la Polizia italiana non era ancora avvezza ai rapimenti di persona, e le indagini si erano inizialmente concentrate su alcuni pastori sardi presenti in quei giorni tra campagne che circondano Genova. \nRapina e uccisione di Alessandro Floris.\nIl 26 marzo 1971, a Genova, fu perpetrata una rapina per autofinanziamento all'Istituto Autonomo Case Popolari (IACP), effettuata da due militanti del gruppo con l'aiuto di un complice interno, che port\u00f2 all'uccisione da parte di Mario Rossi del commesso Alessandro Floris, il quale portava la borsa con il denaro da rapinare e resistette cercando di bloccarne la fuga, venendo per questo motivo ucciso. Di aiuto alle indagini furono le foto scattate da un cittadino fotoamatore, Ilio Galletta, che, spettatore della scena per un caso fortuito, riusc\u00ec, con i suoi scatti da una finestra, a documentare i momenti culminanti dell'omicidio.\nMario Rossi fu arrestato il giorno stesso, da due brigadieri; l'altro terrorista, Augusto Viel, fu individuato dagli inquirenti con l'aiuto delle foto scattate e venne arrestato a Milano nel 1972, in un appartamento dei GAP (Gruppi d'Azione Partigiana).Il 18 aprile 1973 la Corte d'Assise condann\u00f2 Mario Rossi all'ergastolo.\nDissoluzione del gruppo.\nIn seguito alle serrate indagini seguite alla rapina il gruppo si sband\u00f2, una parte fu arrestata, una parte dei rimasti liberi ader\u00ec ai GAP, Gruppi d'Azione Partigiana, dell'editore Giangiacomo Feltrinelli, alcuni altri aderiranno pi\u00f9 tardi alle Brigate Rosse.\nDurante e dopo il processo, gli imputati di questo gruppo ebbero la solidariet\u00e0 di un apposito comitato francese (\"Comit\u00e9 aux camarades du XXII ottobre\").\nRapporti con le Brigate rosse.\nComunicato durante il rapimento Sossi.\nDi grande effetto mediatico fu, in seguito, la richiesta intimata dalle Brigate Rosse in occasione del sequestro del giudice Mario Sossi, in cui, come contropartita della liberazione del giudice, si chiedeva l'uscita dal carcere di 8 membri del Gruppo XXII Ottobre: Mario Rossi, Giuseppe Battaglia, Augusto Viel, Rinaldo Fiorani, Silvio Malagoli, Cesare Maino, Gino Piccardo e Aldo De Scisciolo. La Corte d'assise d'appello di Genova il 20 maggio 1974 diede parere favorevole alla libert\u00e0 provvisoria e Sossi fu liberato a Milano il 22 maggio 1974. Il procuratore della Repubblica di Genova, Francesco Coco, che si era opposto al mantenimento dell'impegno negoziato con le BR, verr\u00e0 poi ucciso da queste a Genova, l'8 giugno 1976, insieme a due uomini della scorta.\nComunicato delle Brigate Rosse durante il rapimento Moro.\nDurante il rapimento di Aldo Moro, le Brigate rosse diffusero un comunicato (il numero 8 del 24 aprile 1978) in cui chiedevano di nuovo la liberazione di elementi del gruppo terroristico:"}
{"id": "545083", "revid": "880789", "url": "https://it.wikipedia.org/wiki?curid=545083", "title": "Nunzio Bibb\u00f2", "text": "Opere.\nFra le diverse opere monumentali create da \"Bibb\u00f2\", la pi\u00f9 complessa viene terminata nel 1988, ed \u00e8 la \"Porta sui temi della vita di San Paolo\" per la Cattedrale di Reggio Calabria. Ha realizzato inoltre la \"Porta del Bene\" e la \"Porta del Male\", portali laterali del Santuario di San Paolo a Reggio Calabria.\nEsposizioni.\nHa partecipato alla X Quadriennale di Roma, nel 1975."}
{"id": "545086", "revid": "287204", "url": "https://it.wikipedia.org/wiki?curid=545086", "title": "Massimo Podenzana", "text": "Tra i dilettanti fu medaglia d'argento e di bronzo ai mondiali nella cronometro a squadre; professionista dal 1987 al 2001, ottenne una vittoria di tappa al Giro d'Italia e una al Tour de France. Dal 2011 \u00e8 direttore sportivo del Team Type 1, poi diventato Team Novo Nordisk.\nCarriera.\nSi mise in luce da dilettante conquistando nel 1985 e nel 1986 rispettivamente il bronzo e l'argento nella prova della 100\u00a0km a squadre ai campionati del mondo.\nPass\u00f2 professionista nel 1987, vestendo i colori dell'Atala-Ofmega. Nel 1988, al Giro d'Italia, fu protagonista di una lunga fuga che lo port\u00f2 ad aggiudicarsi la tappa di Rodi Garganico e a indossare per nove giorni la maglia rosa. Torn\u00f2 alla vittoria nel 1993, aggiudicandosi a Prato il Gran Premio Industria e Commercio (valido anche come campionato italiano) ed il Gran Premio di Camaiore con i colori dell'Italbonifica-Navigare. Nel 1994 riconferm\u00f2 la maglia tricolore a Cles.\nNel 1995 vinse il Giro di Toscana in maglia Brescialat, mentre il 15 luglio 1996 vinse la quindicesima tappa del Tour de France con la maglia della Carrera-Longoni Sport, riuscendo ad anticipare lo sprint del gruppo con uno scatto ai 4 chilometri dall'arrivo. Podenzana non era nuovo ad imprese del genere, avendo gi\u00e0 vinto alla stessa maniera uno dei due campionati italiani.\nNel 1997 pass\u00f2 alla Mercatone Uno dove sar\u00e0 gregario di Marco Pantani nelle principali corse a tappe. Il 2 giugno di quell'anno si classific\u00f2 secondo nella tappa del Passo del Tonale al Giro d'Italia superato solo dal colombiano Jos\u00e9 Jaime Gonz\u00e1lez dopo una lunga fuga. L'anno successivo vinse Gran Premio Industria e Artigianato di Larciano, ma soprattutto fu un prezioso gregario per Marco Pantani nella vittoria al Giro d'Italia. Pur avendo 37 anni, risultando dunque il pi\u00f9 vecchio del gruppo, in classifica generale quell'anno fu undicesimo. Lasci\u00f2 l'attivit\u00e0 agonistica nel 2001.\nNelle stagioni successive resta nella squadra del patron Romano Cenni in qualit\u00e0 di direttore sportivo. Dal 2005 al 2010 \u00e8 nello staff tecnico della squadra italo-irlandese Ceramica Flaminia, mentre dal 2011 collabora con gli statunitensi del Team Type 1-Sanofi Aventis (divenuto Novo Nordisk nel 2013)."}
{"id": "545087", "revid": "1452073", "url": "https://it.wikipedia.org/wiki?curid=545087", "title": "Chola da Briatico", "text": "Di lui si hanno pochissime notizie bibliografiche.\n\u00c8 per\u00f2 conosciuto per la stesura di un atlante, diviso in tre tavole, scoperto nella Biblioteca Civica di Siena (dov'\u00e8 tuttora conservato), dal geografo Roberto Almagi\u00e0.\nSu questa carta vi \u00e8 l'iscrizione: \"in 1430 Cholla de Briatico ll\u00e0 ficet\".\n\u00c8 considerato l'unico cartografo dell'Italia Meridionale prima del Cinquecento."}
{"id": "545088", "revid": "339392", "url": "https://it.wikipedia.org/wiki?curid=545088", "title": "Nominations", "text": ""}
{"id": "545089", "revid": "287204", "url": "https://it.wikipedia.org/wiki?curid=545089", "title": "Febronia di Nisibis", "text": "Agiografia.\nOrfana all'et\u00e0 di due anni, visse la sua esistenza all'interno di una di quelle comunit\u00e0 cristiane note, secondo quanto ci riferisce pi\u00f9 tardi sant'Efrem il Siro da Nisibis, col nome \"Figlie dell'Alleanza\", nate in Mesopotamia tra la met\u00e0 del III secolo e l'inizio del IV secolo, di cui fu promotrice nella citt\u00e0 di Nisibis Santa Plotinide. Qui, sotto le cure della zia Brienna e della religiosa Tomaide, crebbe in virt\u00f9 e dottrina, divenendo presto una grande guida spirituale per le consorelle e per le donne pagane della citt\u00e0.\nSotto la decima persecuzione indetta dall'imperatore Diocleziano viene catturata e condotta davanti al giudice Seleno. Il 25 giugno del 305, resistendo alle varie lusinghe, tra cui quella di convolare a nozze col giovane Lisimaco, nipote del giudice, e noncurante delle varie minacce, viene condannata al martirio. Il suo viene ricordato come uno dei pi\u00f9 lunghi e cruenti martirii patiti dai cristiani dell'epoca: secondo la tradizione venne flagellata e sottoposta alle pene del fuoco, raschiata con pettini di ferro, le vennero tagliati i seni, le mani ed i piedi, cavati i denti ed infine fu decapitata. Nel 363 il corpo viene portato a Costantinopoli. Successivamente giunge a Trani, in Puglia, dove fino al '700 la santa viene venerata nel giorno 25 giugno con un motu proprio. Testimonianze del passaggio del corpo dalla citt\u00e0 di Trani sono un reliquiario ligneo del '500 ed una tela custoditi presso il Museo Diocesano.\nCulto.\nIl suo culto vide un'ampia diffusione dall'Oriente all'Occidente, soprattutto grazie ai monaci di rito bizantino. \u00c8 particolarmente venerata nel meridione d'Italia: a Palagonia (CT), a Patti (ME), ed a Minori (SA), anche se con variazioni leggendarie che la vorrebbero nat\u00eca di Patti e col nome di santa Trofimena (a Minori). Sebbene i recenti studi agiografici (in particolare quelli di Paolo Chiesa e di Reginald Gregoire) abbiano chiarito l'Enigma delle Febronie, confermandole tutte variazioni della sola e unica Febronia di Sibapoli Nisibis, le tre localit\u00e0 che la venerano come Patrona continuano a discutere vivacemente sull'argomento; in particolare Patti e Minori respingono la tesi della Santa nisibena a favore della tradizione orale che la vuole di origine siciliana. Un ulteriore contributo sulle origini storiche di questa enigmatica Santa \u00e8 dato dal nuovo studio condotto da Maria Stelladoro che esplora il complesso insieme di aspetti cultuali che le ruota attorno, dall'antico Oriente all'Occidente, in particolare nelle tre citt\u00e0 che la venerano come patrona.\nIl suo culto si estese anche in Francia, importato dai monaci Celestini, restando comunque relegato negli ambienti monastici (molte priore ne hanno portato il nome, anche in vari monasteri italiani). A Milano, in corso Garibaldi esistono i resti dell'antica chiesa di Santa Febronia; nella citt\u00e0 esisteva nel '600 un monastero ad essa intitolato, nonch\u00e9 un altare presso la chiesa di San Protaso. A Romanziol (fraz. di Noventa di Piave) si trova l'antico Capitello di s. Febronia, risalente secondo alcuni studiosi al XIV secolo. A Trani, in Puglia, ove era in passato molto venerata, nel Duomo esisteva, fino a prima dei lavori eseguiti nel 1837, una cappella a lei dedicata; ancora oggi si conservano presso il Museo Diocesano un pregevole reliquiario ligneo del XVIII secolo ed un dipinto che attesta in passato la custodia del suo insigne corpo presso la chiesa metropolitana della citt\u00e0. Sue reliquie sono custodite, oltre che a Palagonia (il pollice della mano destra), a Patti (vari frammenti) ed a Minori (il presunto corpo), anche a Roma, presso la chiesa di San Carlo ai Catinari (la testa, ivi trasferita dall'antica Chiesa di San Paolo), mentre essa \u00e8 anche raffigurata in una delle statue del Colonnato del Bernini in piazza S. Pietro. Un corpo di nome Febronia viene altres\u00ec segnalato tra i venticinque corpi santi custoditi nella chiesa di San Giorgio, una della cosiddetta Quadreria delle Sette Chiese, a Monselice (PD), ma \u00e8 proveniente dalla Catacomba di Calepodio, estratto per ordine di Clemente XI. Una comunit\u00e0 di siciliani provenienti da Patti, emigrati ad Hoboken, ha trapiantato anche nella citt\u00e0 americana il culto della Santa, edificandovi una cappella e istituendone la festa annuale, di cui si occupa la Societ\u00e0 di Mutuo Soccorso Patti e Circondario. \nIntanto, una campagna di scavi archeologici condotta recentemente da un'\u00e9quipe americana guidata dal dott. Michael Fuller, ha scoperto nella localit\u00e0 di Tuneinir (Turchia), proprio nei luoghi di origine della Santa, ci\u00f2 che viene segnalata come la tomba di Febronia nonch\u00e9 un reliquiario marmoreo per contenere un dente, che trova riscontro nel racconto della Passio.\nViene invocata per la protezione dai terremoti, per il dono della pioggia, per le malattie al seno. Suoi attributi sono la palma, la croce, il libro del vangelo, talvolta anche la tenaglia o la spada, queste ultime a ricordarne alcune fasi del martirio.\nIl Martirologio Romano ne celebra la memoria liturgica il 25 giugno, data nella quale viene ricordata anche dalla Chiesa copta e dalla Chiesa greco-ortodossa. La Chiesa ortodossa etiope la venera con il nome di Cephronia, facendone memoria l'8 giugno. Importante notare come anticamente la festa di Santa Febronia cadesse il 14 febbraio, poi convertita in san Valentino; e lo stesso nome del mese di Febbraio deriva proprio da Februare (purificare) con preciso riferimento agli antichi riti che venivano celebrati prima dagli antichi romani in onore alla Dea Febris, e successivamente traslati nella Festa di S. Febronia."}
{"id": "545093", "revid": "2128848", "url": "https://it.wikipedia.org/wiki?curid=545093", "title": "Scuola dei bamboccianti", "text": "Viene definita scuola dei bamboccianti quella scuola pittorica del XVII secolo, sviluppatasi a Roma, che aveva come riferimento e maestro Pieter van Laer noto anche con lo pseudonimo \"Il bamboccio\" per il suo aspetto fanciullesco.\nLa scuola \u00e8 nota anche col suo nome romanizzato \"scuola dei bambocciari\".\nStoria.\nA questa scuola aderirono pittori fiamminghi, olandesi e italiani che furono attivi a Roma, tra gli artisti di questo movimento pittorico troviamo pittori come Jan Miel, Andries Both, Karel Dujardin, Thomas Wijck, Johannes Lingelbach, Jan Asselyn, Pieter van Lint, Michiel Sweerts e Keil Eberhard e, tra gli italiani, Viviano Codazzi (1611-1672), Michelangelo Cerquozzi (1602-1660) e Filippo Giannetto (1630-1702).\nTipico della scuola era il ritrarre scene popolari di vita comune della Roma papale, con particolare attenzione a quel mondo tutto particolare che vive ai margini della societ\u00e0, come ruffiani, ladri, giocatori e bari, prostitute e mendicanti, accostandole alla riproposizione in chiave classica dei ruderi di epoca romana. La committenza veniva dalla nobilt\u00e0 e dall'alta borghesia desiderosa di elevare il proprio \"status\" sociale.\nUna testimonianza in chiave satirica, sulla qualit\u00e0 dei soggetti dei pittori bamboccianti viene proprio da un esponente contemporaneo di questa scuola pittorica: il napoletano Salvator Rosa.\nEgli infatti li definisce: \"falsari e guitti / e facchini, monelli, tagliaborse... / stuol d'imbriachi e gente ghiotta / tignosi, tabaccari e barbierie...\"\n\"Furor di sdegno\" rivers\u00f2 su questi maestri la critica ufficiale - Giovanni Pietro Bellori, Giuseppe Passeri - per la quale l'\"idea della Bellezza\", perseguita dai maestri accademici, era il massimo raggiungimento cui doveva mirare l'artista.\nMa fu proprio il Passeri che dette involontariamente la migliore definizione della pittura dei Bamboccianti: \"perch\u00e9 costui (Pieter Van Laer) era singolare nel rappresentare la verit\u00e0 schietta e pura nell'esser suo, ch\u00e9 i suoi quadri parevano una finestra aperta.\"\nE non era poca cosa, in cui il sonoro eloquio del Barocco chiudeva le finestre, per spalancare il soffitti alle pi\u00f9 spericolate e fantasiose allegorie, in un turbine di luci e di colori, in una frenetica agitazione atmosferica.\nL'opera dei \"Bamboccianti\" rappresent\u00f2 una profonda meditazione, un attento ripensamento della pittura naturalistica, nel momento in cui a Roma gli ultimi sprazzi della lezione di Caravaggio venivano sommersi dall'ondata barocca o venivano traditi e snaturati dai tardi naturalisti nordici, che calcavano pesantemente la mano sugli aspetti \"baroni\" (\u00e8 sempre Salvator Rosa che parla) cio\u00e8 pi\u00f9 furfanteschi, della vita quotidiana, presi a pretesto per sciorinare carni e sete, velluti e metalli balenati attraverso facili effetti di luci e di ombre.\nIl successo delle \"bambocciate\" fu immediato, nell'ambiente dei nuovi collezionisti che riempirono le loro \"quadrerie\" e le loro sale con queste piccole tele, e ce lo confermano le parole dei contemporanei di tutt'altre tendenze, che mascherano la loro invidia fingendo sincero dolore per la pittura avvilita in temi cos\u00ec \"volgari\".\nSi leggano le parole di Andrea Sacchi e la risposta altrettanto amara di Francesco Albani o la terzina che conclude la satira di Salvator Rosa: \"E questi quadri son tanto apprezzati / che si vedono de' Grandi dentro gli studi / di superbi ornamenti incorniciati\".\nNon solo la loro tendenza artistica fu apprezzata a Roma, ma si espanse anche in Francia, grazie alla diffusione svolta da Louis Le Nain, che dopo un soggiorno nella capitale italiana fond\u00f2 sul suolo transalpino una colonia parigina di bamboccianti.\nPieter van Laer, venuto a Roma nel 1625 e tornato in patria nel 1639, fu a capo di quella banda pittoresca, chiassosa, intemperante di \"boh\u00e9miens\" che prese dimora fra via Margutta e via del Babuino e le confer\u00ec quel ruolo di zona degli artisti che tuttora resiste.\nGran parte delle sue opere si trova ancora nelle collezioni romane, per esempio \"Il tabaccaro\" ed il \"Venditore di ciambelle\" nella Galleria Nazionale; \"L'assalto al cascinale\", \"L'assalto nella foresta\" nella \"Galleria Spada\", e rivelano un'attenzione acuta per gli aspetti, i costumi, i personaggi pi\u00f9 singolari della vita romana del tempo, senza mai cadere nel bozzetto di maniera, generico o volgare, senza indulgere in particolari inutili che possano sviare l'attenzione dal fulcro del racconto.\nAd un \"Bambocciante\" romano di non certa identificazione, \u00e8 da ascrivere anche il dipinto \"Assalto di armati\", conservato alla Pinacoteca civica di Forl\u00ec.\nLa \"bambocciata\", nella sua fase matura, strizz\u00f2 l'occhio alla leziosit\u00e0 arcadica e per certi versi si snatur\u00f2.\nL'influenza della \"bambocciata\" nel Settecento si mostr\u00f2 all'interno della pittura di genere e di paesaggio, appartenente alla corrente denominata: \"pittori della realt\u00e0\"."}
{"id": "545098", "revid": "599013", "url": "https://it.wikipedia.org/wiki?curid=545098", "title": "Jal", "text": ""}
{"id": "545100", "revid": "484362", "url": "https://it.wikipedia.org/wiki?curid=545100", "title": "Osun", "text": "L'Osun \u00e8 uno Stato federato della Nigeria; il suo territorio confina a nord con il Kwara, a sud con l'Ogun, a ovest con l'Oyo, a est con l'Ondo e l'Ekiti.\nLa sua capitale \u00e8 Osogbo dove risiede la famosa universit\u00e0 dedicata a Obafemi Awolowo. Questi \u00e8 stato il leader carismatico dell'AG (Action Group), il vecchio partito Yoruba degli anni sessanta e settanta.\nL'Osun \u00e8 il classico Stato Yoruba, dove cristiani, animisti e musulmani convivono pacificamente insieme. Naturalmente, come in ogni stato nigeriano, nell'Osun sopravvivono alcune \"bande della Shari'a\" che agiscono nella malfamata periferia di Osogbo compiendo atti di violenza.\nPur essendo uno Stato piuttosto piccolo, l'Osun \u00e8 densamente popolato e supera i 4 milioni di abitanti divisi in 30 province.\nAree a governo locale.\nLo stato \u00e8 suddiviso in trenta aree a governo locale (local government area):"}
{"id": "545101", "revid": "121310393", "url": "https://it.wikipedia.org/wiki?curid=545101", "title": "Massimo De Santis", "text": "Carriera.\nEx commissario della Polizia penitenziaria, avvocato, inizi\u00f2 ad arbitrare nel 1979, iscrivendosi alla sezione di Tivoli. Dopo 15 anni nelle categorie minori venne promosso alla CAN e, nel 1995, gli venne affidata la direzione della sua prima partita in Serie A, -Brescia. \nNel 2000 ebbe la qualifica di arbitro internazionale. Nel 2001 diresse la finale di ritorno di Coppa Italia tra Fiorentina e Parma. Nel 2003 venne inserito dalla UEFA negli arbitri Top Class, oltre a ricevere il Premio Giovanni Mauro.\nNel 2004 fu designato per le Olimpiadi di Atene, dove, oltre all'incontro del girone eliminatorio tra Costa Rica e Marocco (0-0), arbitr\u00f2 anche il quarto di finale Paraguay-Corea del Sud (3-2). \nNel 2005 arbitr\u00f2 la finale di Supercoppa italiana tra Juventus ed Inter. Sempre nel 2005 diresse a Jeddah la finale di Coppa d'Arabia. Nel 2006 fu l'arbitro del derby di campionato CSKA Mosca-Spartak Mosca. In questo periodo, collezion\u00f2 anche la direzione di due semifinali di Coppa UEFA: nel 2005 Sporting Lisbona-Az Alkmaar e nel 2006 Siviglia FC-Schalke 04. \nNel 2006, dopo essere stato testato anche nell'andata dello spareggio per l'accesso ai Mondiali tra Spagna e Slovacchia, venne selezionato per i Mondiali di calcio di Germania, ma non vi partecip\u00f2 per il coinvolgimento in Calciopoli. \nTra le \"classiche\" del campionato italiano, pu\u00f2 annoverare la direzione di tre derby di Milano, due derby di Torino, due Milan-Juventus, due Juventus-Inter e lo spareggio-promozione in serie A del 2005 tra Torino e Perugia.\nControversie.\nIl processo di Calciopoli.\nNel maggio del 2006, ad un mese dai Mondiali per i quali era stato selezionato, venne coinvolto nello scandalo di Calciopoli, a seguito di alcune intercettazioni telefoniche. Inizialmente la sua figura sarebbe stata di primaria importanza nella CAN insieme a Paolo Bergamo e a Pierluigi Pairetto nel cosiddetto \"Sistema Moggi e\" della \"Combriccola Romana\", formata da lui stesso, Pasquale Rodomonti, Marco Gabriele, Luca Palanca e Stefano Farina (i quali sarebbero poi stati scagionati da ogni accusa). Durante il dibattimento, il Colonnello Auricchio, titolare dell'indagine \"Offside\", afferm\u00f2 che la Combriccola Romana era soltanto un'ipotesi investigativa. Successivamente emerse che si trattava solo di un polo di allenamento obbligatorio degli arbitri laziali, organizzato dalla FIGC.\nNel luglio 2006, per delibera della CAF, venne inibito per 4 anni e 6 mesi per la partita di campionato Lecce-Parma. Tale sanzione viene ridotta a 4 anni nella decisione emessa dalla Corte Federale nel giudizio d'appello. Nel luglio 2007 viene ufficialmente dismesso dalla CAN di A e B. L'8 novembre 2011 \u00e8 stato condannato in primo grado dal Tribunale di Napoli ad 1 anno e 11 mesi, essendo stato riconosciuto colpevole di associazione a delinquere finalizzata alla frode sportiva e frode in competizione sportiva per l'arbitraggio delle partite Fiorentina-Bologna 1-0 del 5 dicembre 2004, Reggina-Cagliari 3-2 del 12 dicembre 2004 e Lecce-Parma 3-3 del 29 maggio 2005.\nIl 17 ottobre 2012 la Corte dei conti ha condannato in primo grado De Santis, insieme agli arbitri coinvolti nello scandalo, a risarcire la Federcalcio.\nNel settembre 2013, durante la prima udienza di appello, De Santis rinuncia alla prescrizione, gi\u00e0 preannunciata nel corso della prima udienza del 24 maggio 2013.\nIl 17 dicembre 2013 la Corte d'Appello assolve De Santis da un'ulteriore imputazione (capo L Reggina-Cagliari) e riduce la pena inflittagli in primo grado ad anni 1 (pena sospesa). All'esito del processo di appello, sono residuate dall'originario impianto accusatorio formulato dai Pubblici Ministeri (associazione per delinquere e 6 contestazioni di frode sportiva), solo due \"frodi sportive\" (Lecce-Parma e Fiorentina-Bologna) relative ad incontri di calcio e l'imputazione principale di \"associazione per delinquere\". \u00c8 stata confermata anche in appello la condanna per associazione a delinquere, \"per quanto non abbia ricoperto un ruolo di vertice nell'associazione\". Pur non rilevandosi telefonate in chiaro intercettate tra De Santis e Moggi, la Corte d'Appello ha dedotto da altre conversazioni la \"rilevanza del De Santis per il sodalizio\" (\"sistema Moggi\"). \u00c8 stato inoltre confermato il possesso, da parte del De Santis, di una schede straniera, che veniva utilizzata per avere contatti telefonici con Luciano Moggi.\nIl 24 marzo 2015 la Cassazione ha confermato definitivamente la condanna a un anno (pena sospesa) per De Santis.\nIl caso Telecom.\nIl 16 settembre 2009, con lettera raccomandata, ingiunge all'Inter un risarcimento di di \u20ac entro 15 giorni per ragioni di privacy. La sua vita privata sarebbe infatti stata violata con indagini, pedinamenti, accertamenti su conoscenti, amici e locali frequentati. Si tratterebbe di illeciti comportamenti che sarebbero consistiti nell'avere dato mandato a Emanuele Cipriani (investigatore privato), tramite Giuliano Tavaroli, di eseguire indagini e investigazioni sulla vita e le abitudini private di De Santis, attraverso l'acquisizione e l'\"illecito trattamento\" di dati \"personali\" e \"sensibili\", che hanno fortemente inciso sui diritti personali di De Santis, influenzando il naturale evolversi della vita di relazione e professionale dello stesso.\nLa lettera non trova alcuna risposta in merito alla transazione proposta, per cui dai legali di De Santis viene preparata una causa civile di risarcimento danni. Il 23 aprile 2013 il giudice della prima sezione civile del Tribunale di Milano, Loretta Dorigo ha rigettato la richiesta di risarcimento. \u00c8 stato presentato il ricorso alla Corte Suprema di Cassazione che, con la sentenza del 3 settembre 2015, nega il risarcimento per De Santis."}
{"id": "545105", "revid": "729019", "url": "https://it.wikipedia.org/wiki?curid=545105", "title": "Torre della Zecca", "text": "La torre della Zecca chiudeva le mura di Firenze verso l'Arno a est, e costituiva, di fatto, una delle \"torri terminali\" del perimetro murario cittadino. Prima dell'edificazione, nelle immediate vicinanze, dei mulini della zecca, la struttura era indicata come \"torre della notomia\", o \"torre dell'osservazione\". Ai primi del Cinquecento, l'edificio era anche conosciuto come \"torre di San Francesco\", data la vicinanza dell'omonimo convento e ospedale.\nOggi la torre si trova isolata in mezzo a uno svincolo stradale dei viali di Circonvallazione in piazza Piave, vicino al lungarno della Zecca Vecchia.\nStoria.\nLa torre fu eretta a protezione del mai eseguito ponte Reale (progettato negli anni precedenti alla disastrosa alluvione del 1333, e cos\u00ec intitolato in onore di Roberto d'Angi\u00f2) e a difesa della parte della cerchia di mura che insisteva in questo tratto, a costituirne il termine sull'Arno. In origine, la torre doveva essere posta proprio sull'argine del fiume, come testimoniato anche dalla quattrocentesca mappa della Catena, dalla cinquecentesca pianta del Buonsignori e dall'ottocentesco catasto generale lorenese.\nIn et\u00e0 laurenziana, la \"torre della notomia\" costituiva, insieme all'adiacente \"torre della giustizia\", una delle due \"torri della munizione\" della Repubblica Fiorentina. L'arsenale ospitava armi, attrezzi, ma soprattutto esplosivi: la polvere da sparo era depositata nella stanza pi\u00f9 alta, mentre l'umidit\u00e0 dei sotterranei concorreva alla conservazione del salnitro. Fra il 1495 ed il 1498, i magazzini vennero ulteriormente ampliati con l'aggiunta di una rimessa per le artiglierie e di una fonderia pubblica. Questo intero, articolato complesso formava la cosiddetta \"cittadella vecchia\", quell\"'arce notomiae\" che sbarrava, insieme alla pescaia di San Niccol\u00f2, il passaggio sul fiume.\nNel 1526, l'ingegnere militare spagnolo Pietro Navarro propose che la torre \"si abbasse et ingrossasse\", come riportato anche da Niccol\u00f2 Machiavelli in una sua relazione sullo stato delle fortificazioni della citt\u00e0. Nel 1532, scapitozzata, fu incorporata su progetto di Antonio da Sangallo il Giovane nel \"baluardo di Mongibello\", un bastione a sua volta collegato a gore, mulini e ad altri edifici che formavano in questa zona un tipico agglomerato. Tale progetto era stato voluto dal nuovo duca, Alessandro de' Medici, per migliorare le difese della capitale, dopo il rischioso episodio dell'assedio di Firenze.\nCon l'arsenale trasferito nella fortezza da Basso, nella seconda met\u00e0 del Cinquecento la torre rimase a protezione dei vicini mulini della \"zecca nuova\", da poco aperti, e dai quali fin\u00ec per prendere il nome. Fino ad allora, l'officina era stata sita nei pressi di Palazzo Vecchio, pi\u00f9 precisamente sotto la loggia della Signoria, l\u00ec dove i magli del conio potevano essere azionati dall'acqua del torrente Scheraggio, che correva lungo via della Ninna.\nVerso la fine del Settecento, l'architetto Gaspare Paoletti realizz\u00f2 sulla sommit\u00e0 della torre un complesso sistema idrico che alimentava le fontane dei giardini di villa La Mattonaia, raccogliendo le acque del fiume e convogliandole in una lunga tubatura dislocata sulle antiche mura.\nNel corso dei lavori di ingrandimento della citt\u00e0 di Firenze, progettati da Giuseppe Poggi, la torre fu isolata e posta a traguardo dei viali di Circonvallazione, mentre nella zona venivano condotti numerosi espropri sulla base delle perizie redatte da Felice Francolini nel 1868. Nel 1901, la torre appariva nell'elenco redatto dalla Direzione Generale delle Antichit\u00e0 e Belle Arti, venendo indicata quale edificio monumentale da considerare patrimonio artistico nazionale.\nAlla met\u00e0 del Novecento, alcuni ambienti furono occupati da un circolo ricreativo per alcuni anni.\nDescrizione.\nAll'esterno la torre si presenta semplice e massiccia, con alcune piccole feritoie, e priva del coronamento merlato. Sul lato che guarda alla citt\u00e0 \u00e8 la porta d'accesso, con al lato un portabandiera in ferro di fattura novecentesca, mentre sul lato che prospetta verso l'Arno \u00e8 posta una targa con alcuni versi di Dante dedicati al fiume. \nRimosso da tempo il tetto cinquecentesco, l'ultimo piano dell'edificio presenta un'ampia terrazza, dalla quale si gode il panorama dell'intera citt\u00e0.\nAll'interno sono presenti ambienti voltati, connessi da strette scale in pietra, un tempo ad uso dei custodi dell'arsenale. Nei piani sotterranei si dipartono stretti corridoi fognari, anch'essi coperti da volte, uno dei quali passerebbe, secondo la tradizione, sotto il fiume, consentendo di raggiungere la sponda opposta. Del vecchio circolo ricreativo resta un bancone in pietra abbandonato.\nLa torre, restaurata fra il 2013 ed il 2016, \u00e8 oggi aperta al pubblico."}
{"id": "545110", "revid": "1442080", "url": "https://it.wikipedia.org/wiki?curid=545110", "title": "K\u014ddansha", "text": " \u00e8 una casa editrice giapponese di libri, riviste e manga, i cui uffici risiedono a Bunkyo (Tokyo).\nKodansha pubblica numerose riviste di manga tra cui \"Nakayoshi\", \"Afternoon\", \"Weekly Sh\u014dnen Magazine\", \"Monthly Sh\u014dnen Magazine\", \"Monthly Sh\u014dnen Magazine Special\" e \"Seasonal Sh\u014dnen Magazine Wonder\" oltre alle riviste dedicate alla letteratura come \"Gunz\u014d\", \"Gendai\", \"Sh\u016bkan Gendai\" e il dizionario giapponese \"Nihongo Daijiten\".\nStoria.\nKodansha viene fondata da Seiji Noma nel 1909 come distaccamento della Dai-Nippon Y\u016bbenkai. La sua prima pubblicazione \u00e8 la rivista \"Y\u016bben\".\nIl nome \"K\u014ddansha\", utilizzato dal 1958 e tratto da \"K\u014ddan Club\" (una delle riviste dell'azienda ora non pi\u00f9 in corso di pubblicazione) risale al 1911 quando l'editore si fuse ufficialmente con la Dai-Nippon Y\u016bbenkai. Il suo slogan \u00e8 \"Omoshirokute tame ni naru\" (\"Per creare interesse e recare beneficio\").\nTra le propriet\u00e0 dell'azienda si segnala il Gruppo Otowa, gi\u00e0 editore del quotidiano \"Nikkan Gendai\", gestore delle compagnie sussidiarie come King Records e Kobunsha. K\u014ddansha ha inoltre stretti rapporti con Disney ed \u00e8 lo sponsor ufficiale di Tokyo Disneyland; sponsorizza anche il prestigioso Kodansha Manga Award la cui nascita risale al 1960 ma ha ottenuto l'attuale nome solo nel 1977.\nIl fatturato di K\u014ddansha \u00e8 stimato attorno ai 200 milioni di \u00a5 annui. Tuttavia, a causa della recente crisi giapponese e della flessione dell'industria editoriale, la compagnia ha chiuso in perdita l'anno finanziario 2002 per la prima volta dal termine della seconda guerra mondiale. Il secondo editore in ordine di importanza e dimensioni, Shogakukan, \u00e8 invece riuscito a mettersi in pari; per l'anno finanziario 2003 K\u014ddansha ha fatturato 167 milioni di \u00a5 che, comparati con quanto ricavato da Shogakukan nello stesso anno, 150 milioni di \u00a5, denota una differenza di soli 17 milioni; in passato, K\u014ddansha era riuscita a creare un distacco di ben 50 milioni tra le due compagnie.\nNel settembre 2008 Kodansha ha aperto una nuova sussidiaria a New York.\nRapporti con altre societ\u00e0.\nL'azienda \u00e8 azionista di numerose emittenti giapponesi e possiede il 20% circa delle azioni del Gruppo Tokyo Broadcasting System. Detiene inoltre azioni del Nippon Cultural Broadcasting assieme a Kobunsha. Nella recente guerra tra Livedoor e Fuji Television per l'acquisizione del Nippon Broadcasting System, K\u014ddansha ha supportato Fuji TV vendendogli il suo pacchetto azionario.\nK\u014ddansha ha inoltre un controverso rapporto con NHK, l'emittente nazionale. Mentre molti manga e romanzi pubblicati da K\u014ddansha e trasposti in anime, come \"Card Captor Sakura\", sono stati trasmessi nel raccoglitore \"Eisei Anime Gekij\u014d\" di NHK e K\u014ddansha ha pubblicato una rivista ausiliaria a \"Ok\u0101san to Issho\", la trasmissione per bambini di NHK, editorialmente le due aziende spesso si scontrano.\nNell'ottobre 2016 K\u014ddansha ha annunciato di essere diventata societ\u00e0 madre della casa editrice Ichijinsha."}
{"id": "545113", "revid": "1522738", "url": "https://it.wikipedia.org/wiki?curid=545113", "title": "Dispositivo di occultamento (Star Trek)", "text": ""}
{"id": "545115", "revid": "1305772", "url": "https://it.wikipedia.org/wiki?curid=545115", "title": "Storia della Siberia", "text": "L'inizio della storia della Siberia pu\u00f2 essere fatto risalire alle prime incursioni degli Sciti (Pazyryk) e degli Xiongnu avvenute prima dell'era cristiana. Le steppe della Siberia meridionale furono poi abitate da una successione di imperi nomadi, in particolare dall'Impero Turco e dall'Impero Mongolo. Nel Medioevo il buddhismo lamaista si estese nel territorio a sud del lago Baikal.\nUn punto di svolta fu l'arrivo dei russi tra il XVI e il XVII secolo, evento simile alla colonizzazione delle Americhe, ma completata pi\u00f9 rapidamente. Durante l'Impero Russo la Siberia fu una terra agricola scarsamente popolata, usata come luogo di esilio per personaggi scomodi alle istituzioni. Nel XX secolo ebbe luogo la costruzione della Ferrovia Transiberiana e vi fu la scoperta delle enormi risorse minerarie, cosa che port\u00f2 ad un'ampia industrializzazione.\nPreistoria.\nLe rive dei laghi siberiani che riempivano le depressioni nell'et\u00e0 lacustrine sono ricche di resti datati al neolitico. Innumerevoli tumuli (\"kurgan\"), forni e altri artefatti testimoniano la presenza di una popolazione consistente nella zona. Durante la grande migrazione in Asia dall'est all'ovest molti popoli probabilmente furono spinti verso nord e costretti a migrare in Siberia. Le ondate migratorie successive li spinsero ancora pi\u00f9 a nord, nelle terre poco fertili, dove si divisero.\nSecondo Vasilij Radlov i pi\u00f9 antichi abitanti della Siberia furono gli jenisseiani, che parlavano una lingua diversa dalle lingue uralo-altaiche. Alcuni loro discendenti (jenets o jenisseiani, sajan-ostiak e ket) vivono oggi sui monti Saiani.\nAgli jenisseiani seguirono gli ugro-samoiedi, anch'essi provenienti dagli altopiani e costretti, probabilmente durante la grande migrazione degli unni nel III secolo a.C., ad attraversare i monti Altai e Saiani ed entrare nella Siberia. A loro devono essere attribuiti i numerosi resti dell'et\u00e0 del bronzo che sono dispersi in tutta la Siberia meridionale. Gli ugro-samoiedi non conobbero il ferro ma eccelsero nella lavorazione del bronzo, dell'argento e dell'oro. I loro ornamenti e gli strumenti di bronzo, spesso levigati, mostrano un gusto artistico significativo. I loro campi irrigati coprirono grandi aree fertili. In generale, la loro civilizzazione fu superiore a quelle successive.\nOtto secoli dopo alcuni popoli turchi come i ciakassi e gli uiguri giunsero nel centro della Siberia meridionale. Questi invasori lasciarono numerose tracce della loro permanenza, grazie alle quali possono essere distinti facilmente due periodi storici diversi. Conoscevano il ferro e impararono dalle popolazioni sottomesse l'arte della colata del bronzo. Quest'ultima fu utilizzata solo per scopi decorativi, dandole un ancora maggiore gusto artistico. Le loro opere ceramiche erano molto pi\u00f9 perfezionate di quelle dell'et\u00e0 del bronzo e i loro ornamenti sono annoverati nelle migliori collezioni del Museo Ermitage a San Pietroburgo.\nL'impero turco dei ciakassi dur\u00f2 fino al XIII secolo, quando i mongoli sotto Gengis Khan conquistarono e distrussero la loro civilt\u00e0. Lo studio delle tombe scoperte fa osservare una drastica recessione. Il territorio raggiunse quel bassissimo livello che videro i russi al loro arrivo nel XVI secolo.\nKhanato.\nAll'inizio del XV secolo i tatari fuggitivi dal Turkestan sottomisero le trib\u00f9 che abitavano nel bassopiano siberiano occidentale, ad est degli Urali. Dal Turkestan furono invitati agricoltori, conciatori, mercanti e sacerdoti. Piccoli insediamenti comparvero sul fiume Irty\u0161 e sull'Ob'. Questi insediamenti furono uniti dal khan Jediger, che entr\u00f2 in conflitto con la Moscovia. I suoi inviati arrivarono a Mosca nel 1555 e stipularono l'accordo di pagare un tributo allo zar di mille zibellini all'anno.\nErmak e i cosacchi.\nNel XVI secolo ci furono alcune penetrazioni di novgorodiani. Secondo la \"Storia dello Stato russo\" di Nikolaj Karamzin un drappello capeggiato da Aleksandr Abakunovi\u010d e Stepan Ljapa pass\u00f2 gli Urali attraverso il Mare Artico, e dopo aver risalito l'Ob' fece guerra contro i piccoli popoli nordici.\nDopo la sconfitta dell'insurrezione, molti di quelli che non vollero sottomettersi a Mosca fuggirono nelle propriet\u00e0 della famiglia Stroganov nella citt\u00e0 di Perm'. Secondo la tradizione, Stroganov, per sbarazzarsi dagli ospiti sgraditi, propose al loro capo Ermak Timofeevi\u010d di attraversare gli Urali verso la Siberia, promettendo il suo aiuto con rifornimenti di cibo e armi.\nErmak entr\u00f2 in Siberia nel 1580 con un gruppo di 1\u00a0636 uomini sui fiumi Tagil e Tobol, dove arrivarono l'anno seguente. Cinquecento uomini assediarono Qashiliq, la capitale del khan K\u00fc\u00e7\u00fcm, nei dintorni dell'odierna Tobol'sk. K\u00fc\u00e7\u00fcm fugg\u00ec nelle steppe, abbandonando i suoi domini a Ermak, a cui, secondo la tradizione, lo zar Ivan il Terribile don\u00f2 la Siberia.\nErmak anneg\u00f2 nell'Irty\u0161 nel 1585, ma i suoi cosacchi inseguirono il khan K\u00fc\u00e7\u00fcm fino al fiume Ob'. Quest'ultimo fu ucciso dai suoi compagni sulla riva dell'Ob', nel territorio dove oggi si trova Novosibirsk.\nIn seguito nuovi cacciatori e avventurieri si diressero nel territorio, spesso sopportati dal potere moscovita. Nell'arco di ottant'anni i russi raggiunsero il Pacifico e, nel 1710, la Kam\u010datka e \u010cukotka. N\u00e9 i tartari nella parte occidentale, n\u00e9 i turchi, n\u00e9 gli altri popoli ad est riuscirono a opporre una resistenza significativa.\nEspansione imperiale russa.\nCi\u00f2 che principalmente attrasse viaggiatori nella Siberia furono le pellicce di zibellino, volpe ed ermellino. I popoli locali che si sottomisero alla Russia ricevettero la difesa dai cosacchi dai nomadi del sud. In cambio pagavano una tassa chiamata \"jasak\" in forma di pelliccia. C'era una rete di strade, denominata \"jasa\u010dnaja\", utilizzata per portare le pellicce raccolte fino a Mosca.\nAlcuni popoli opposero apertamente resistenza ai russi. Altri si sottomisero, ma certe volte rifiutavano o sabotavano il pagamento delle tasse o entravano in conflitto con le autorit\u00e0. Avanzando pi\u00f9 ad est, i russi incontrarono popoli sempre meno sviluppati e sempre pi\u00f9 resistenza. I popoli pi\u00f9 ostili furono i coriachi della Kam\u010datka settentrionale e i \u010duk\u010di nella \u010cukotka. Questi ultimi erano fermi all'et\u00e0 della pietra."}
{"id": "545116", "revid": "1543377", "url": "https://it.wikipedia.org/wiki?curid=545116", "title": "Like a Virgin (album)", "text": "Like a Virgin \u00e8 il secondo album in studio della cantante statunitense Madonna, pubblicato il 12 novembre 1984 negli Stati Uniti dalla casa discografica Sire Records e ristampato 26 luglio 1985 in Europa dalla Warner Bros. Records con l'inclusione di una nuova canzone, \"Into the Groove\", dalla colonna sonora del film \"Cercasi Susan disperatamente\", interpretato dalla stessa cantante. Nel 2001 la Warner Bros. pubblic\u00f2 una versione rimasterizzata dell'album con due tracce bonus.\n\"Like a Virgin\" ebbe un enorme successo negli Stati Uniti, dove vendette oltre 10 milioni di copie e fu certificato disco di diamante nel 1999. \"Like a Virgin\" ha venduto nel mondo oltre 21 milioni di copie. Grazie a quest'album Madonna ricevette il suo primo MTV Video Music Award: il prestigioso \"Video Vanguard Award\" per il grande impatto nel mondo dei video.\nPer quanto riguarda l'impatto del disco e, in particolare, dell'omonimo brano, Madonna dichiar\u00f2: \"Sono stata sorpresa dal modo in cui la gente ha reagito a \"Like a Virgin\" perch\u00e9 quando ho scritto quella canzone, per me, stavo cantando su come qualcosa mi ha fatta sentire in un certo modo - nuova e fresca - e tutti l'hanno interpretato come 'Io non voglio pi\u00f9 essere vergine. Fottimi il cervello!' Non \u00e8 quello che ho cantato affatto. \"Like a Virgin\" \u00e8 sempre stata assolutamente ambigua.\" Nel 1985 furono ristampati \"Like a Virgin\", con l'aggiunta di \"Into the Groove\" e il primo album della star con il titolo di \"The First Album\" e con una copertina ed un artwork diversi dall'originale del 1983.\nNello stesso periodo Madonna part\u00ec per il suo primo tour, creato principalmente per promuovere l'album, il \"Virgin Tour\", che tocc\u00f2 solo le principali citt\u00e0 statunitensi e canadesi, riscontrando un enorme successo: in questo tour\nfu accompagnata da un giovane gruppo hip hop, i Beastie Boys.\nProduzione.\nEx ballerina e protagonista della scena del club di New York, Madonna Louise Ciccone \u00e8 diventata famosa nel mondo semplicemente come Madonna, con l'uscita del suo album omonimo Madonna del 1983. Alimentato da brani di successo come \"Holiday\", \"Borderline\" e \"Lucky Star\", l'album \u00e8 stato uno dei pi\u00f9 venduti dell'anno e ha aiutato Madonna a diventare uno dei nuovi artisti pi\u00f9 interessanti degli anni '80. Quando inizi\u00f2 a lavorare al suo secondo album, Madonna sent\u00ec che il suo primo album era riuscito a presentare la sua persona da \"street-smart dance queen\", e voleva consolidare e sviluppare questo concetto. Secondo lei, \"Il mio lavoro, la mia dedizione - la testardaggine per ottenere la liberazione di Madonna - avevano dato i loro frutti. Ora era il momento di consolidare il mio futuro\".\nPer Like a Virgin, Madonna ha cercato di diventare uno dei principali produttori di dischi, sentendo il bisogno di controllare i vari aspetti della sua musica. Credeva che dipendere da un particolare produttore per il suo album non fosse qualcosa che le andasse bene. Madonna ha detto \"Ho imparato la lezione durante la creazione del mio album di debutto e il modo in cui [Reggie, la produttrice del suo progetto di debutto] Lucas mi ha lasciato in acqua con il progetto, non puoi fidarti degli uomini\", riferendosi all'incidente, quando a causa di una certa differenza di opinione tra il produttore Reggie Lucas e Madonna, Lucas aveva lasciato il progetto a met\u00e0 strada. Tuttavia, la Warner Bros. Records non era pronta a darle la libert\u00e0 artistica che desiderava. Nella biografia di Madonna di J. Randy Taraborrelli, ha commentato,\nLa Warner Bros. Records \u00e8 una gerarchia di vecchi ed \u00e8 un ambiente sciovinista in cui lavorare perch\u00e9 sono trattata come una bambina sexy. Ho dovuto dimostrare che si sbagliavano, il che significava non solo dimostrarmi ai miei fan ma anche alla mia casa discografica. Questo \u00e8 qualcosa che succede quando sei una ragazza. Non succederebbe a Prince o a Michael Jackson. Ho dovuto fare tutto da sola ed \u00e8 stato difficile cercare di convincere la gente che valessi un contratto discografico. Successivamente, ho avuto lo stesso problema nel cercare di convincere la casa discografica che avevo pi\u00f9 da offrire di un cantante one-shot. Ho dovuto vincere questa lotta. \nAlla fine, Nile Rodgers \u00e8 stato scelto da Madonna come produttore dell'album, con l'approvazione dei dirigenti della Warner Brothers. Madonna scelse Rodgers principalmente per il suo lavoro come membro della band degli anni '70 Chic, e per il suo ultimo lavoro di produzione con David Bowie nel suo album del 1983 \"Let's Dance\". Ha commentato: \"Quando stavo realizzando il disco, ero cos\u00ec elettrizzata e felice di lavorare con Nile Rodgers. Ho idolatrato il Nilo a causa dell'intera faccenda Chic. Non potevo credere che la casa discografica mi avesse dato i soldi in modo che potessi lavorare con lui.\"\nDa parte sua, Rodgers ha ricordato di aver visto per la prima volta Madonna esibirsi in un piccolo club a New York nel 1983. In un'intervista con la rivista Time, Rodgers ha spiegato: \"Sono andato al club per vedere cantare un'altra donna, ma quando sono arrivato l\u00ec Madonna era sul palco, ho adorato la sua presenza sul palco e poi ci siamo incontrati subito dopo. Continuavo a pensare: 'Accidenti, \u00e8 una star', ma non lo era in quel momento. Ho sempre voluto lavorare con lei e Like a Virgin sembrava un'opportunit\u00e0 perfetta.\"\n\"Like a Virgin\" ha avuto un importante impatto culturale negli anni ottanta. Madonna ha dimostrato di non essere una One-hit wonder, ma di volere porre per s\u00e9 una base permanente nel mondo della musica. A quei tempi, le sue canzoni diventarono una calamita per le critiche dei conservatori, ma erano anche fonte di imitazione, soprattutto da parte della popolazione femminile pi\u00f9 giovane. Secondo l'autore J. Randy Taraborrelli, \"Ogni artista importante ha almeno un album nella sua carriera il cui successo commerciale e di critica diventa il momento magico dell'artista; per Madonna, \"Like a Virgin\" ha rappresentato proprio questo\".\nRegistrazione.\nL'album \u00e8 stato registrato al Power Station Studio di New York a un ritmo rapido. Rodgers ha arruolato l'aiuto dei suoi ex compagni di band Chic Edwards, che era il bassista, e Tony Thompson, che suonava la batteria; sono comparsi su diverse tracce dell'album. Rodgers decise di essere il chitarrista, quando Edwards gli chiese di farlo, in cambio del loro aiuto. Le sessioni di registrazione non sono iniziate fino al pomeriggio in cui Rodgers, che ha partecipato a feste a tarda notte, non era abituato a lavorare la mattina presto. Il programma \u00e8 stato anche difficile per Madonna, che ha ricordato che era solita \"andare al circolo di nuoto nell'Upper West Side e andare a nuotare e camminare da l\u00ec allo studio di registrazione. Era impossibile per me arrivare l\u00ec al mattino\". Rodgers ha ricordato che Madonna era una gran lavoratrice e incredibilmente tenace. Ha commentato: \"Sono sempre stupito dall'incredibile giudizio di Madonna quando si tratta di fare dischi pop. Non ho mai visto nessuno farlo meglio, e questa \u00e8 la verit\u00e0. Quando abbiamo fatto quell'album, era l'unione perfetta, e sapevo dal primo giorno in studio. La cosa tra noi, amico, era passionale, era creativit\u00e0 ... era pop.\"\nJason Corsaro, l'ingegnere audio del disco, persuase Rodgers a usare la registrazione digitale, una nuova tecnica all'epoca che Corsaro riteneva potesse essere il futuro della registrazione. Per garantire ci\u00f2, Corsaro ha usato un registratore digitale a nastro a 24 tracce Sony 3324 e un Sony F1 a due tracce durante la miscelazione dei brani. Madonna registr\u00f2 le parti principali delle canzoni in una piccola sala di legno con il soffitto alto sul retro dello Studio C, nota anche come \"sala R&amp;B\" della Power Station. Corsaro le mise poi dei gobo attorno mentre utilizzava la capsula superiore di un microfono a tubo stereo AKG C24, con un preamplificatore per microfono Schoeps e un equalizzatore Pultec. Una volta che le tracce incontrarono l'approvazione di tutti, Robert Sabino aggiunse le parti di tastiera, suonando principalmente un Sequential Circuits Prophet-5, oltre a un piano di Rhodes e piano acustico, mentre Rodgers suonava anche un Synclavier. Madonna, sebbene non richiesta, era presente ogni minuto delle sessioni di registrazione e del processo di missaggio, Corsaro ha commentato: \"Il Nilo era presente per la maggior parte del tempo, ma era sempre presente. Non se ne andava mai\".\nTitolo e copertina.\nLa copertina dell'album e le immagini contenute all'interno del disco furono scattate da Steven Meisel, in una suite del St. Regis Hotel. Madonna desiderava che il titolo dell'album e l'immagine della copertina creassero un legame provocatorio tra il proprio nome di battesimo, Madonna, di chiaro stampo religioso, e la concezione cristiana dell'Immacolata Concezione. Dato che la canzone che d\u00e0 il titolo all'album alludeva a questo concetto, Madonna voleva che anche nella copertina ci fosse un tale riferimento. Graham Thompson descrisse l'immagine della copertina del disco in questo modo: \n\"Distesa su un lenzuolo di raso, con un bouquet sul grembo, Madonna indossa un vestito da sposa e, ad un'analisi pi\u00f9 attenta, si pu\u00f2 constatare che l'immagine di Madonna sia feticizzata e sessualizzata. Il trucco pesante, la bocca pronunciata e i capelli vaporosi, insieme a un bustino molto stretto e a guanti molto lunghi, trasformavano Madonna in una figura di desiderio pi\u00f9 che di virt\u00f9. Tutto questo \u00e8 ancor pi\u00f9 enfatizzato dalla cintura che la cantante indossa, nella quale \u00e8 visibile la scritta \"Boy Toy\". l'immagine \u00e8 ambigua e si basa sul fatto che Madonna, a quel punto della sua carriera, voleva presentarsi non solo come un oggetto del desiderio, ma anche come un soggetto femminile attraente.\" \nWilliam McKeen, autore di \"Rock and Roll is here to stay: an anthology\", disse che l'immagine della copertina rappresentava un'altra testimonianza del fatto che Madonna, a quei tempi, rappresentava l'ultimo grido, l'ultima moda per le donne e le ragazze del tempo, l'epitome di ci\u00f2 che era figo.\nNel suo libro \"Pasen y Vean: Estudios Culturales\", Isabel Cl\u00faa e Paulina Pitarch dissero che il titolo dell'album faceva riferimento \"al candore della vergine e ad alcuni stereotipi sulla donna, come quello della sposa amatissima e della prima donna non corrotta. Sulla copertina, le due autrici hanno rilevato che \"il luogo, il viso, la postura, il gioco di ombre e l'abito da sposa sono molto eloquenti e alludono al buio e al sinistro\".\nMadonna stessa, a proposito della copertina dell'album, ha dichiarato: \"Ho sempre amato giocare come il gatto con il topo con gli stereotipi convenzionali. La copertina dell'album \"Like a Virgin\" ne \u00e8 un classico esempio. La gente si chiedeva cosa pensavo di rappresentare- la Vergine Maria o la prostituta. Fin da bambina ho imparato a vedere la contrapposizione di queste due immagini, e in questa copertina desideravo giocare con queste immagini. volevo vedere fondere insieme, la Vergine Maria e la puttana. La foto \u00e8 una dichiarazione d'indipendenza, se vuoi essere una vergine, fai pure; ma se vuoi fare la puttana, hai tutto il cazzo di diritto di farlo.\".\nStile musicale e temi trattati.\nIl brano di apertura, \"Material Girl\", \u00e8 stato scritto da Peter Brown e Roberta Rans. Madonna spieg\u00f2 che la canzone descriveva la sua vita in quel momento. Oltre a ci\u00f2, secondo lei la canzone aveva qualcosa di provocatorio, e se ne sent\u00ec subito attratta. \u00abMaterial Girl\u00bb incorpora elementi della musica new wave, presenta numerosi arrangiamenti di sintetizzatori e una voce robotica nel ritornello. Il testo della canzone tratta il tema del materialismo; Madonna, infatti, dice di voler vivere una vita ricca, piuttosto che perder tempo con il romanticismo e i rapporti sentimentali. Nel testo Madonna afferma, \"il ragazzo con il denaro \u00e8 sempre quello giusto / perch\u00e9 viviamo in un mondo materiale / e io sono una ragazza materiale\".\nScritta da Madonna e Steve Bray, \"Angel\" \u00e8 la seconda traccia dell'album. La canzone possiede un gancio ascendente di tre accordi, presenti nei versi e nel ritornello, contiene inoltre armonie vocaliche che accompagnano il coro principale. Il testo della canzone reitera l'immagine angelica e salvifica del salvatore di Madonna. La canzone sembra un semplice canzone dance-pop che tratta il tema dell'amore, ma quando si inizia a cantare degli angeli, si comprende che il testo ha un sottotesto religioso.\nLa canzone che d\u00e0 il titolo all'album, \"Like a Virgin,\" \u00e8 stata scritta da Billy Steinberg e Tom Kelly. La canzone \u00e8 stata scelta per Madonna da Michael Ostin della Warner Bros. Records, dopo aver ascoltato una demo cantata da Kelly. Steinberg comment\u00f2 che la canzone si basava sulle sue esperienze personali con l'amore. \"Like a Virgin\" \u00e8 una canzone dance, composta da due hooks,; la voce di Madonna assume un registro alto e viene accompagnata da un continuo arrangiamento di tamburi. Secondo Rikky Rooksby il testo della canzone \u00e8 ambiguo e consiste di allusioni nascoste, molte delle quali sessuali. .\nIn \"Over and Over\", Madonna canta della determinazione e della forza di riprendersi dalle delusioni. Contiene il suono dei tamburi, dei sintetizzatori e una progressione di tre accordi.\nUn momento emozionante durante la fase di registrazione si verific\u00f2 quando Madonna ha iniziato a cantare la cover della canzone \"Love Don't Live Here Anymore\" di Rose Royce del 1978. Rodgers ha affermato che: \"Madonna non aveva mai cantato dal vivo seguita da un'orchestra, e la stessa Madonna, in un primo momento era titubante, ma inaspettatamente i risultati si sono rivelati positivi. La cantante si \u00e8 lasciata prendere dall'emozione e si \u00e8 messa a piangere, ma io ho lasciato che la registrazione continuasse\".\n\"Into the Groove\" \u00e8 la sesta traccia dell'edizione dell'album del 1985.. Ad ispirare Madonna nella produzione della canzone fu la pista da ballo, e Madonna rifer\u00ec di avere scritto la canzone guardando dal suo balcone un bell'uomo portoricano ballare. Successivamente Madonna decise di usare la canzone come colonna sonora del film \"Desperately Seeking Susan\". Il testo della canzone \u00e8 semplice e scritto come un invito a ballare, nel testo sono presenti allusioni sessuali e sfumature nel significato.\nLa canzone \"Dress You Up\" \u00e8 stata l'ultima ad essere inserita nell'album. Il testo della canzone \u00e8 una metafora tra la moda e il sesso: Madonna canta sui vestiti che le piacerebbe mettere addosso al suo uomo per poter accarezzare il suo corpo con le sue mani.\n\"Shoo-Bee-Doo\" contiene un omaggio alla musica Motown. La canzone fa parte del genere doo-wop e ricorda le canzoni dei gruppi degli anni Sessanta formati da sole ragazze come The Shirelles o The Crystals. Il testo tratta il tema dei problemi di coppia.\n\"Pretender\" inizia con il ritornello per poi muoversi verso i versi. Il testo parla di seduzione e dell'insicurezza che prova una donna nel sentire che le cose si stanno muovendo troppo velocemente tra lei ed il suo uomo.\n\"Stay\" \u00e8 la traccia finale dell'album. La canzone include un rumore che ricorda vagamente il suono dei colpi dati al microfono e una sequenza parlata che sfuma fino alla fine della canzone.\nPromozione.\nMadonna present\u00f2 per la prima volta il primo singolo \"Like a Virgin\" agli MTV Video Music Awards, il 14 settembre del 1984, dove si present\u00f2 sul palco in cima ad una torta nuziale gigantesca, vestita con un abito da sposa adornato da una cintura con la famigerata scritta \"Boy Toy\" e un velo. La performance fu ritenuta os\u00e9 da molti, perch\u00e9 la cantante concluse la performance rotolandosi sul palco e cavalcando il velo da sposa. L'esibizione \u00e8 rimasta nella storia di MTV. Il 13 dicembre del 1984, Madonna si esib\u00ec nuovamente con \"\"Like a Virgin\" sul programma della BBC One \"Top Of The Pops\", indossando collant strappati, una parrucca rosa acceso e accessori religiosi. Madonna si esib\u00ec anche al \"Live Aid\" del 1985, un concerto a scopo benefico, dove cant\u00f2 \"Into the Groove\"\".\nL'album \u00e8 stato ulteriormente promosso con il primo tour della cantante, \"The Virgin Tour\", che ha fatto tappa solo nelle principali citt\u00e0 degli Stati Uniti e del Canada. All'inizio erano state previste alcune date anche in Inghilterra e in Giappone per il grande successo che Madonna aveva ottenuto in entrambi i paesi, ma alla fine l'idea fu accantonata. Cos\u00ec la cantante decise di aggiungere diverse altre date negli Stati Uniti, realizzando gli show in spazi pi\u00f9 ampi, a causa dei numerosi biglietti venduti.\nTaraborrelli descrisse il tour di Madonna come \"pieno di eccitazione\" con Madonna che chiede al pubblico \"Will You Marry Me\" ( mi sposate?). Madonna cantava canzoni dal suo disco di debutto Madonna e dal nuovo disco \"Like a Virgin.\" I costumi includevano una giacca molto colorata per Holiday e un vestito da sposa per \"Like a Virgin.\" Durante \"Like a Virgin\" Madonna canta un verso della canzone Billie Jean di Michael Jackson.\nIl tour ebbe un incasso di oltre 5 milioni di dollari.\nEdizioni.\nIl 26 luglio 1985 l'album \u00e8 stato ristampato per il mercato europeo con l'aggiunta della traccia \"Into the Groove\", tratto dalla colonna sonora del film \"Cercasi Susan disperatamente\". Nel maggio del 2001, in occasione del \"Drowned World Tour\", ne usc\u00ec una edizione rimasterizzata in CD, contenente i bonus remix di \"Like a Virgin\" e \"Material Girl\".\nSingoli.\nDall'album sono stati estratti i singoli \"Like a Virgin\", \"Material Girl\", \"Angel\", \"Dress You Up\" , \"Love Don't Live Here Anymore\" (solo in Giappone e nelle Filippine) e \"Over and Over\" (solo in Italia e nelle Filippine).\n\"Like a Virgin\" fu il primo singolo estratto dall'album alla fine del 1984. Il singolo ricevette critiche positive da parte della critica ed \u00e8 stato spesso considerato come il singolo pi\u00f9 noto di Madonna. Inoltre, \"Like a Virgin\" divent\u00f2 il primo singolo di Madonna a raggiungere la posizione numero uno della Billboard Hot 100, mentre scal\u00f2 la vetta delle classifiche in paesi quali Australia, Canada e Giappone. Il brano \u00e8 stato certificato disco d'oro dalla Recording Industry Association of America (RIAA) il 10 gennaio del 1985, per la vendita di oltre un milione di copie in tutti gli Stati Uniti. Il video vede Madonna muoversi lungo le vie fluviali di Venezia in una gondola, o girovagare in un palazzo antico vestita con un abito da sposa. Commentando il video, gli studiosi hanno considerato l'immagine di Madonna come rivelatrice di una donna sessualmente indipendente. Inoltre, gli studiosi si sono soffermati sul simbolismo, in particolare facendo riferimento alla comparsa di un uomo con una maschera del leone sul volto, collegato a San Marco, e hanno messo a confronto l'erotismo del video con la vitalit\u00e0 storica della citt\u00e0 di Venezia.\n\"Material Girl\" \u00e8 stato il secondo singolo estratto dall'album, pubblicato nel novembre del 1984. \"Material Girl\" \u00e8 stato un successo commerciale, la canzone ha raggiunto la top-five in Australia, Belgio, Canada, Irlanda, Giappone e Regno Unito. Il video musicale della canzone \u00e8 un'imitazione dell'esibizione di Marilyn Monroe nella canzone Diamonds Are a Girl's Best Friend, estratto dal film Gli uomini preferiscono le bionde. L'imitazione \u00e8 intervallata da una storia parallela, in cui protagonista \u00e8 un regista di Hollywood che cerca di conquistare il cuore di un'attrice, interpretata da Madonna stessa. Nel video si scopre che, contrariamente a quanto dice il testo della canzone, la giovane donna non \u00e8 attratta dal denaro e dai regali costosi; il regista, infatti, fingeva di essere senza soldi ma \u00e8 riuscito comunque a portarla fuori a cena. \"\"Angel\" \u00e8 stato il terzo singolo estratto dall'album, pubblicato nel mese di aprile del 1985. I critici hanno dato pareri eterogenei sulla canzone: alcuni critici lo hanno valutato positivamente altri invece lo hanno ritenuto una canzone mediocre. \"Angel\" ha ottenuto un buon successo commerciale, raggiungendo la top-five della Billboard Hot 100.\n\"Into the Groove\"\" \u00e8 stato pubblicato come singolo nel luglio del 1985. Originariamente la canzone non faceva parte dell'album e fu pubblicato come singolo soltanto in Europa e in Giappone. La canzone ricevette pareri positivi dalla critica contemporanea e molti autori hanno definito la canzone come \"il primo grande successo di Madonna\". \"\"Into the Groove\" ha raggiunto la vetta delle classifiche in Australia, Belgio, Irlanda, Italia, Giappone, Paesi Bassi, Nuova Zelanda, e nel Regno Unito e fa parte della colonna sonora del film \"Cercasi Susan disperatamente.\"\n\"Dress You Up\"\" fu l'ultimo singolo estratto dall'album. I critici hanno dato pareri positivi alla canzone, che \u00e8 divenuta la sesta canzone di Madonna ad aver raggiunto la top-five negli Stati Uniti. La canzone ha, inoltre, raggiunto la top-ten in Australia, Belgio, Canada, Irlanda, Nuova Zelanda e Regno Unito.\nInoltre sono stati pubblicati come b-side: \"Stay\" di \"Like a Virgin\", \"Pretender\" di \"Material Girl\" e \"Shoo-Bee-Doo\" di \"Into The Groove\" e \"Dress You Up\".\nAccoglienza.\nSecondo la rivista Q, \"Like a Virgin\" \u00e8 l'album che \"ha spinto [Madonna] nella stratosfera - e giustamente. Le canzoni sono intelligenti, divertenti, sexy e irresistibili\". Taraborrelli ha dichiarato che \"Like a Virgin\" ha mostrato Madonna come un'artista pi\u00f9 versatile e raffinata, sottolineando che la voce della cantante in questo album risulta pi\u00f9 forte rispetto al precedente disco. Michael Paoletta, della rivista \"Billboard\", sostenne che le canzoni dell'album danno luogo ad un \u00abgrande momento \"dance-rock\"\u00bb\nClassifiche.\n\"Like a Virgin\", ha raggiunto immediatamente la prima posizione nella Billboard hot 200 Albums Chart, dove \u00e8 rimasta per ben 89 settimane. Anche nel Regno Unito ha raggiunto la prima posizione, ed \u00e8 rimasto in classifica per ben 152 settimane.\nNel 1998, l'album \u00e8 stato certificato Disco di Diamante negli Stati Uniti e in Canada per avere raggiunto la quota di 10 milioni di copie vendute. Attualmente, solo \"The Immaculate Collection\" ha equagliato questo risultato. Nel Regno Unito, \u00e8 stato certificato triplo disco di platino per vendite corrispondenti a 900.000 copie. Attualmente ha venduto 1.640.000 copie nel paese.. Mondialmente, \"Like a virgin\" \u00e8 uno degli album pi\u00f9 venduti di sempre, con 25 milioni di copie vendute."}
{"id": "545118", "revid": "804", "url": "https://it.wikipedia.org/wiki?curid=545118", "title": "Classe Soldati (pattugliatore di squadra)", "text": "La classe Soldati, detta anche classe Artigliere, era costituita da una serie di quattro pattugliatori della Marina Militare italiana derivati dalle fregate lanciamissili della classe Lupo, di circa 2500 tonnellate di dislocamento. Queste unit\u00e0, che al momento della loro costruzione erano delle classe Lupo modificate, vennero inizialmente costruite negli anni ottanta per l'Iraq, ma non entrarono mai in servizio per il committente originario a causa dell'embargo derivato in un primo momento dalla guerra Iran-Iraq e successivamente dalla prima Guerra del Golfo.\nL'ordine.\nInsieme a queste fregate, l'Iraq aveva ordinato ai cantieri italiani anche sei corvette Tipo al-Asad, una nave da rifornimento tipo Stromboli ed un bacino galleggiante.\nLa nave da rifornimento e due corvette vennero consegnate nel 1990 fra la fine della guerra Iran-Iraq e l'invasione del Kuwait; ma a causa di quest'ultimo evento la prima rest\u00f2 bloccata ad Alessandria d'Egitto mentre le seconde vennero poste sotto sequestro e rimasero a lungo bloccate in Italia, ormeggiate presso l'Arsenale militare marittimo della Spezia; alla fine hanno raggiunto l'Iraq nel 2017. Le altre quattro corvette (ultimate proprio in concomitanza dell'Operazione Desert Storm) furono vendute alla Malaysia mentre le Lupo finirono per essere acquistate dalla Marina Militare Italiana.\nL'acquisto.\nLe navi tipo \"Lupo\", a causa dell'embargo, una volta completato l'allestimento furono poste sotto sequestro restando bloccate in Italia e conseguentemente non vennero pagate dal committente.\nLe quattro unit\u00e0 alla fine sono entrate a far parte della Marina Militare grazie ad un compromesso, poich\u00e9 i cantieri andavano pagati per il lavoro fatto e gli iracheni certamente non lo avrebbero fatto dato che non potevano prendersi le navi, quindi alla fine il governo italiano, dietro confisca, acquist\u00f2 la propriet\u00e0 delle navi pagando i cantieri e le unit\u00e0, dopo un fermo decennale, passarono di propriet\u00e0 nel 1994, venendo assegnate alla Marina Militare Italiana, che fu in pratica costretta a prendersele facendo buon viso a cattivo gioco, immettendole in servizio nel periodo 1994-96 dopo un ciclo di lavori di ampia modifica nei sistemi di bordo in quanto diversi apparati erano incompatibili con gli standard NATO e per consentire a queste navi l'adeguamento dello standard tecnico-operativo a quello delle altre unit\u00e0 in servizio della Marina Militare, con interventi sui sistemi di Comando e controllo, sui sistemi di telecomunicazione e sui sensori di scoperta radar e acustici.\nI sistemi antisommergibile, non potendo essere adeguati agli standard minimi delle altre unit\u00e0, sono stati del tutto rimossi.\nPer il resto l'armamento sia artiglieresco che missilistico, i sensori di bordo come radar di navigazione, di scoperta e i radar asserviti ai sistemi d'arma di bordo ed i sistemi di telecomunicazione sono gli stessi delle \"Lupo\" dopo gli ammodernamenti dei primi anni novanta.\nPattugliatori di squadra.\nLa differenza sostanziale con le Lupo, sta nel fatto che queste unit\u00e0 non sono dotate di alcun armamento per la lotta ASW, mentre in cambio \u00e8 stata incrementata la componente missilistica antinave. Le navi dispongono di sistema di telecomunicazione satellitare SATCOM. In considerazione della mancanza di capacit\u00e0 antisommergibile le unit\u00e0 sono impiegate e ufficialmente classificate come pattugliatori di squadra. La classificazione di Pattugliatori di Squadra \u00e8 una definizione piuttosto estemporanea e rara nelle moderne marine occidentali, ma queste unit\u00e0 essendo grossi mezzi di superficie, con un dislocamento superiore alle 2.000 tonnellate sono difficilmente collocabili da un punto di vista classificativo. Le unit\u00e0 sono state inquadrate tuttavia nell'ambito del COMFORAL, il Comando delle Forze d'Altura, nel COMSQUAFR 1 di Taranto, in seguito alla dismissione delle Lupo, dopo che in un primo momento erano state assegnate alla base della Spezia.\nAltro difetto di queste unit\u00e0, oltre alla mancanza di capacit\u00e0 antisommergibile, \u00e8 il loro limitato tonnellaggio, che le rende incapaci di sopportare gli ingenti danni tipicamente comportati da un attacco missilistico. In considerazione e a riprova di ci\u00f2, gli inglesi, dopo l'affondamento di due fregate Type 21 durante la guerra delle Falkland del 1982, hanno ampliato drasticamente le dimensioni delle successive generazioni di fregate.\nServizio.\nNonostante le vicissitudini legate alla loro acquisizione, l'impiego delle unit\u00e0 della classe Artigliere \u00e8 stato intenso sin dai primi anni di servizio nella Marina Italiana, nei quali oltre alla normale attivit\u00e0 addestrativa e di squadra hanno preso parte a pattugliamenti contro l'immigrazione clandestina in Adriatico, ed il loro utilizzo intenso ha limitato l'uso delle pi\u00f9 preziose Maestrale. Nel nuovo millennio con i nuovi sviluppi sulla scena internazionale in seguito agli attentati dell'11 settembre, queste unit\u00e0 hanno partecipato alle varie operazioni antiterrorismo, tra cui Enduring Freedom, Active Endeavour e in operazioni per la difesa del traffico mercantile dalla pirateria, impegnate nella loro azione sia nel Mediterraneo che in scenari pi\u00f9 lontani, quali l'Oceano Indiano, il Golfo Persico, il Corno d'Africa, il golfo di Aden. Tra le attivit\u00e0 svolte, c'\u00e8 stata anche la circumnavigazione del globo effettuata dal \"Bersagliere\" insieme al cacciatorpediniere \"Durand de la Penne\". Le due unit\u00e0, come avevano fatto diciassette anni prima \"Lupo\" e \"Ardito\", salpate il 12 luglio 1996, sono rientrate a Taranto il 4 aprile 1997 dopo aver percorso oltre 46.000 miglia e toccato 35 porti di 23 nazioni. Il pattugliatore \"Bersagliere\", oltre alla normale attivit\u00e0 addestrativa e di squadra, \u00e8 stato anche scelto come piattaforma navale per la sperimentazione di sistemi d'arma in via di sviluppo, quali una nuova versione del cannone 127/54 Compatto denominata \"127/54 Light Weight\" ed il sistema lanciarazzi integrato SCLAR H.\nLe unit\u00e0 sono state inizialmente inquadrate nella 7\u00aa Squadriglia fregate della I\u00aa Divisione navale di base alla Spezia. Successivamente le unit\u00e0 navali sono state trasferite al COMSQUAFR1 (1\u00b0 Comando Squadriglia Fregata) di base a Taranto che dal 2013 \u00e8 stato riconfigurato nel COMGRUPNAV1 (1\u00b0 Comando Gruppo Navale). Nave \"Bersagliere\" \u00e8 stata successivamente ridislocata presso la base della Spezia e inquadrata nel COMSQUAFR2 (2\u00b0 Comando Squadriglia Fregata) poi riconfigurato in COMGRUPNAV2, dove viene impiegata anche come nave comando e supporto alle forze di Contromisure mine rilevando il posto di Nave \"Alpino\" andata in disarmo.\nStoria.\nLe unit\u00e0 della classe Artigliere hanno nomi di cacciatorpediniere della seconda guerra mondiale della classe Soldati. \"Artigliere\", \"Aviere\" e \"Bersagliere\" andarono perdute durante il conflitto, mentre il \"Granatiere\" nel dopoguerra entr\u00f2 a far parte nella Marina Militare. Un altro cacciatorpediniere della stessa classe, il \"Camicia Nera\", alla caduta del fascismo venne ribattezzato \"Artigliere\" e dopo la guerra, in ottemperanza alle clausole del trattato di pace, venne consegnato all'Unione Sovietica. Nel dopoguerra altri due cacciatorpediniere della Marina Militare del tipo Benson provenienti dalla United States Navy erano stati ribattezzati \"Artigliere\" e \"Aviere\"."}
{"id": "545120", "revid": "104458", "url": "https://it.wikipedia.org/wiki?curid=545120", "title": "Michael von Gr\u00fcnigen", "text": "Tra i migliori interpreti di sempre nella storia dello slalom gigante e atleta di punta della squadra elvetica negli anni 1990, nel suo palmar\u00e8s vanta, tra l'altro, due medaglie d'oro iridate, una medaglia olimpica e quattro Coppe del Mondo di specialit\u00e0. In carriera ha vinto 23 gare in Coppa del Mondo.\n\u00c8 fratello di Christine e padre di Noel, a loro volta sciatori alpini di alto livello.\nBiografia.\nStagioni 1987-1995.\nOriginario di Sch\u00f6nried di Saanen, Michael von Gr\u00fcnigen fece la prima apparizione in competizioni agonistiche internazionali il 21 marzo 1987 a S\u00e4len, quando vinse la medaglia d'argento nello slalom speciale ai Mondiali juniores di quell'anno, alle spalle dell'italiano Roger Pramotton. Due anni dopo, il 23 novembre 1989 a Park City ottenne il primo risultato di rilievo in Coppa del Mondo, chiudendo 6\u00ba in slalom gigante.\nDebutt\u00f2 ai Campionati mondiali a Saalbach-Hinterglemm 1991, piazzandosi 7\u00ba nello slalom gigante, e ai Giochi olimpici invernali ad , dove fu 13\u00ba nello slalom gigante e 7\u00ba nello slalom speciale. L'anno dopo colse il suo primo successo in Coppa del Mondo, in slalom gigante il 19 gennaio sul tracciato di casa di Veysonnaz, e partecip\u00f2 ai Mondiali di Morioka, chiudendo 16\u00ba nello slalom speciale. Ai XVII Giochi olimpici invernali di , si classific\u00f2 15\u00ba nello slalom speciale e non complet\u00f2 lo slalom gigante.\nStagioni 1996-1997.\nSul finire del 1995 incominci\u00f2 a inanellare una serie di vittorie in Coppa del Mondo che proseguirono per tutta la stagione anche su piste prestigiose (come la Chuenisb\u00e4rgli di Adelboden il 16 gennaio e la Wertung di Hinterstoder il 10 febbraio) e che gli permisero di aggiudicarsi la sua prima Coppa del Mondo di slalom gigante con 137 punti di vantaggio su Urs K\u00e4lin; con cinque vittorie e otto podi complessivi fu inoltre 3\u00ba nella classifica generale, suo miglior piazzamento in carriera. Sempre nel 1996 partecip\u00f2 anche ai Mondiali della Sierra Nevada, ottenendo la medaglia di bronzo sia nello slalom gigante sia nello slalom speciale.\nLa stagione successiva (1996-1997) fu altrettanto ricca di successi: in Coppa del Mondo Von Gr\u00fcnigen ottenne sette podi con quattro vittorie (tra queste, quelle sulla Gran Risa della'Alta Badia il 22 dicembre e quella sulla Podkoren di Kranjska Gora il 5 gennaio), si aggiudic\u00f2 la seconda Coppa di specialit\u00e0, con 273 punti di vantaggio su Kjetil Andr\u00e9 Aamodt, e ottenne la medaglia d'oro nello slalom gigante ai Mondiali di Sestriere, dove fu anche 7\u00ba nello slalom speciale.\nStagioni 1998-2000.\nAi XVIII Giochi olimpici invernali di conquist\u00f2 la medaglia di bronzo nello slalom gigante e si classific\u00f2 19\u00ba nello slalom speciale. Quell'anno in Coppa del Mondo ottenne sei podi con tre vittorie, ma nella classifica di slalom gigante fu battuto dall'austriaco Hermann Maier di 60 punti.\nNel 1998-1999 aggiunse ai trofei gi\u00e0 in bacheca un'altra Coppa del Mondo di slalom gigante, la terza con 73 punti di vantaggio su Stephan Eberharter, pur ottenendo meno podi (cinque) e meno vittorie (due, tra le quali nuovamente lo slalom gigante della Gran Risa il 20 dicembre) delle stagioni precedenti. Sempre nel 1999 ai Mondiali di Vail/Beaver Creek fu 7\u00ba nello slalom gigante e 12\u00ba nello slalom speciale. Nella stagione 1999-2000 non ottenne invece alcun successo e, con quattro podi, fu 3\u00ba nella classifica della Coppa del Mondo di slalom gigante.\nStagioni 2001-2003.\nNel 2001, nell'edizione iridata disputata a Sankt Anton am Arlberg, onor\u00f2 la presenza vincendo la sua seconda medaglia d'oro nello slalom gigante e piazzandosi 22\u00ba nello slalom speciale. Torn\u00f2 al successo anche in Coppa del Mondo, ma nonostante tre vittorie su quattro podi complessivi fu nuovamente superato nella classifica di slalom gigante da Maier, questa volta di 10 punti. Ai XIX Giochi olimpici invernali di , sua ultima presenza olimpica, fu 11\u00ba nello slalom gigante e 14\u00ba nello slalom speciale.\nLa stagione 2002-2003 fu l'ultima stagione agonistica di Von Gr\u00fcnigen, nella quale, oltre a sei podi con tre vittorie, riusc\u00ec ad aggiudicarsi la sua quarta e ultima Coppa di slalom gigante con 117 punti di vantaggio su Bode Miller; la sua ultima vittoria in Coppa del Mondo fu quella ottenuta nello slalom gigante di Yongpyong del 1\u00ba marzo e l'ultimo podio quello, sempre in slalom gigante, di Lillehammer Hafjell del 15 marzo. Inoltre partecip\u00f2 ancora ai Mondiali di Sankt Moritz, classificandosi 7\u00ba nello slalom gigante, e si conged\u00f2 dalla Coppa del Mondo nell'ultima gara della stagione, lo slalom speciale di Lillehammer Hafjell del 16 marzo, che non complet\u00f2. La sua ultima gara in carriera fu lo slalom gigante dei Campionati svizzeri del 2003, il 29 marzo a Verbier, nei quali si aggiudic\u00f2 la medaglia d'argento.\nBilancio della carriera.\nGrande rivale di Alberto Tomba negli anni 1990, in slalom gigante ottenne in carriera 23 successi in Coppa del Mondo risultando cos\u00ec, nella classifica degli atleti pi\u00f9 vittoriosi nella specialit\u00e0, quarto dietro allo svedese Ingemar Stenmark (46 vittorie), all'austriaco Marcel Hirscher (31 vittorie) e allo statunitense Ted Ligety (24 vittorie). Tra i suoi risultati pi\u00f9 importanti ci furono le due medaglie d'oro vinte in due diverse edizioni dei Mondiali; invece alle Olimpiadi riusc\u00ec a ottenere solamente una medaglia di bronzo.\nLo sciatore svizzero non disdegnava neanche di cimentarsi nello slalom speciale, conseguendo due piazze d'onore in Coppa del Mondo ma non riuscendo mai a giungere sul gradino pi\u00f9 alto del podio. Fu comunque in grado di vincere una medaglia di bronzo ai Mondiali del 1996. Pur non avendo mai conquistato la Coppa del Mondo generale, ottenne quattro Coppe di specialit\u00e0 in slalom gigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "545121", "revid": "339392", "url": "https://it.wikipedia.org/wiki?curid=545121", "title": "Chiesa Cattolica Greco-Melkita", "text": ""}
{"id": "545125", "revid": "12290", "url": "https://it.wikipedia.org/wiki?curid=545125", "title": "The boondocks", "text": ""}
{"id": "545126", "revid": "125023090", "url": "https://it.wikipedia.org/wiki?curid=545126", "title": "Angeldom", "text": "Angeldom \u00e8 il dodicesimo album in studio del cantante italiano Alberto Fortis, pubblicato nel 2001\nIl disco.\n\"Angeldom\" \u00e8 l'album che doveva segnare il grande ritorno di Alberto Fortis dopo sette anni da \"Dentro il giardino\".\nLo scopo di Fortis nell'album era quello di comporre un disco \"concept\" sul misticismo intrinseco agli angeli che per Fortis sono persone come Lennon, Gandhi e Kennedy, come dice nella canzone \"Queen Mary\".\nIn questo album ogni canzone rappresenta un aspetto di Fortis.\nIn \"Sitar\" \u00e8 trattata la tematica della solitudine e della amicizia solo con la propria anima.\nIn \"Ler\u00f2 il mago\" c'\u00e8 un attacco ai preti andati a male, alla religione priva di spiritualit\u00e0 che \u00e8 trasformata in una frittata dal magico mago Ler\u00f2.\nIn \"Angeldom\" seguono canzoni di una struggente vena poetica come \"Hai ragione tu\", che si rif\u00e0 agli angeli di Wenders, alle persone che in un attimo possono cambiare l'esistenza umana.\nUn altro pezzo degno di nota \u00e8 \"La ragazza di Monument Valley\", dove Fortis sembra ispirarsi a una presenza femminile fantastica immersa nello Utah e nelle sue montagne.\nTutte le altre canzoni ricalcano la tematica dell'innaturale con una leggerezza che fa apparire l'interiorit\u00e0 attualissima con delle parole e dei suoni molto virtuali, molto poco naturali, intrinseci nell\"Angeldom\".\nTracce.\nTesti, musiche, arrangiamenti e produzione di Alberto Fortis"}
{"id": "545127", "revid": "1802418", "url": "https://it.wikipedia.org/wiki?curid=545127", "title": "Motore a impulso", "text": "Il motore a impulso \u00e8 una tipologia di propulsore immaginaria dell'universo di \"Star Trek\". Viene utilizzato dalle navette e dalle astronavi per movimenti limitati o in situazioni in cui i pi\u00f9 potenti motori a curvatura non possano essere utilizzati o non siano disponibili.\nDescrizione.\nI motori ad impulso della Flotta Stellare utilizzano una tecnologia meno avanzata rispetto ai motori a curvatura; sfruttano infatti il principio della fusione nucleare. I motori ad impulso muovono la nave a velocit\u00e0 subluce; in condizioni normali la velocit\u00e0 a pieno impulso corrisponde circa a 0,25c; pur potendo ottenere una velocit\u00e0 maggiore, viene mantenuto questo limite per evitare effetti relativistici. La propulsione ad impulso \u00e8 molto utilizzata nei viaggi all'interno dei sistemi solari o in particolari regioni spaziali come ammassi neri e nebulose che rendono impossibile la formazione di un campo di curvatura. A causa della natura dell'energia rilasciata durante il processo di fusione, il motore ad impulso necessita di una manutenzione superiore rispetto al sistema a curvatura.\nComponenti principali.\nOgni motore \u00e8 composto da una camera di reazione ad impulso, un generatore/acceleratore, un direzionatore del getto di scarico vettorizzato e un gruppo di bobine motrici; per imprimere alle navi stellari pi\u00f9 grandi la giusta accelerazione, \u00e8 necessario impiegare una bobina motrice di compattazione spaziotemporale a fusione in aggiunta al motore ad impulso, in quanto un semplice elemento motore a reazione newtoniana non sarebbe sufficiente.\nFunzionamento.\nIl deuterio viene introdotto nella camera di reazione ad impulso (una sfera del diametro di 6 metri), dove avviene una reazione di fusione standard. Il plasma, dopo aver subito un aumento della velocit\u00e0, passa dalla camera di reazione ad impulso nel gruppo di bobine motrici. Dal gruppo di bobine motrici, il gas di scarico viene espulso attraverso il direzionatore vettorizzato del getto di scarico, che permette di controllare la direzione in cui i motori ad impulso spingono la nave."}
{"id": "545130", "revid": "838137", "url": "https://it.wikipedia.org/wiki?curid=545130", "title": "Dodge Viper SRT 10", "text": ""}
{"id": "545131", "revid": "2099910", "url": "https://it.wikipedia.org/wiki?curid=545131", "title": "Vanaheimr", "text": "Vanaheimr (\"Regno dei Vanir\") \u00e8 uno dei nove mondi della cosmologia norrena. Sembra essere situata ad ovest di \u00c1saheimr.\nVanaheimr viene citata da Snorri Sturluson nella Saga degli Ynglingar (o Ynglinga Saga, secondo il nome originale), dove menziona il fiume Tanais (o secondo alcuni identificabile con il fiume Don) che separa la terra in tre parti.\nA volte Vanaheimr viene identificato con l'Asia, poich\u00e9 il fiume Tanakv\u00edsl lasciava l'Asia ad ovest e l'Europa ad est.\nNella cultura di massa.\nIl regno di Vanaheim \u00e8 uno dei regni non esplorabili nel videogioco God of War. Tuttavia sar\u00e0 esplorabile nel sequel God of War:Ragnarok."}
{"id": "545141", "revid": "834", "url": "https://it.wikipedia.org/wiki?curid=545141", "title": "Chiesa di San Paolo alla Rotonda", "text": ""}
{"id": "545142", "revid": "2161050", "url": "https://it.wikipedia.org/wiki?curid=545142", "title": "Chiesa di San Paolo", "text": ""}
{"id": "545146", "revid": "1442080", "url": "https://it.wikipedia.org/wiki?curid=545146", "title": "Dentro il giardino", "text": "Dentro il giardino \u00e8 l'undicesimo album di Alberto Fortis, il primo per la Virgin Records, e rappresenta il continuo ideale di \"Tra demonio e santit\u00e0\".\nLa poetica di Fortis in quest'album diventa grande in \"Aprile\" canzone caratterizzata da un ascetismo spirituale, che traccia l'importanza che Fortis da alla calma interiore, alla spiritualit\u00e0.\nUn pezzo divertente dell'album \u00e8 \"Tu puoi Maria\", dove Fortis attacca ironicamente l'Italia degli spaghetti e la sua violenza che rende immobili e inermi chi cerca di cambiarla.\nQuesta canzone \u00e8 un attacco che Alberto fa all'Occidente e a chi interpreta a sua comodit\u00e0 il Cristianesimo.\nL'album \u00e8 ricco inoltre di canzoni ricche di poesia come \"Figlio di niente\" e \"Imparerai\" collegate l'una all'altra per far capire a chi ha commesso errori nella sua vita che c'\u00e8 tempo per imparare.\nInfine ci sono altri due pezzi degni di nota come \"Io preferisco l'ovest\" dedicata agli Indiani e alla loro libert\u00e0, e l'ultima traccia \"Dentro il giardino\", dove l'amore \u00e8 solo un pretesto per Fortis per esprimere la sua tristezza e la malinconia per la bellezza della vita.\nTracklist.\nTesti musiche e arrangiamenti di Alberto Fortis\nProduzione di Alberto Fortis e Claudio Fabi"}
{"id": "545153", "revid": "92723", "url": "https://it.wikipedia.org/wiki?curid=545153", "title": "Arcidiocesi di Beirut and Jbeil", "text": ""}
{"id": "545154", "revid": "767487", "url": "https://it.wikipedia.org/wiki?curid=545154", "title": "Mar di Tasman", "text": "Il mar di Tasman o mar di Tasmania \u00e8 un largo tratto di mare situato tra l'Australia e la Nuova Zelanda, e costituisce una parte dell'oceano Pacifico.\nIl mare prende il nome dall'esploratore olandese Abel Tasman, il primo europeo a scoprire i territori della Nuova Zelanda e della Tasmania.\nNegli anni settanta del XVIII secolo l'esploratore inglese James Cook esplor\u00f2 a lungo questo mare, nell'ambito del primo dei suoi viaggi di scoperta.\nIl mar di Tasman bagna la parte est di tre Stati australiani: il Nuovo Galles del Sud, Victoria e la Tasmania. A nord, il mar di Tasman si confonde con le acque del mar dei Coralli.\nIl mar di Tasman comprende numerose isole e arcipelaghi, per la maggior parte lontane dalle coste della terraferma. Le principali sono la Lord Howe Island, il Ball's Pyramid e la Norfolk Island, tutte appartenenti al territorio dell'Australia."}
{"id": "545156", "revid": "6923", "url": "https://it.wikipedia.org/wiki?curid=545156", "title": "Octaver", "text": "L'octaver (riproduttore di ottave, ottavizzatore) \u00e8 un dispositivo elettronico utilizzato in alcuni strumenti musicali per alterare la frequenza del segnale elettrico in ingresso del dispositivo in modo che la nota del segnale sia riprodotta a livelli di ottave differenti.\nIn questo modo \u00e8 possibile ottenere suoni molto diversi dall'originale utilizzando le stesse note quando si vuole ottenere una variazione notevole. \u00c8 utilizzato ad esempio dai chitarristi per emulare il suono del basso (utilizzando l'effetto di ottava inferiore), o dai bassisti, al contrario, per ottenere note simili a quelle tipiche della chitarra (utilizzando l'ottavizzazione in alto).\nNei dispositivi pi\u00f9 semplici la frequenza pu\u00f2 essere solo raddoppiata o dimezzata, in quelli pi\u00f9 elaborati il segnale pu\u00f2 essere moltiplicato o diviso per un numero finito intero, ottenendo ad esempio una frequenza una, due, tre volte superiore o inferiore alla frequenza di ingresso. Il segnale cos\u00ec elaborato \u00e8, dal punto di vista musicale, una replica del segnale in ingresso, solo pi\u00f9 grave o pi\u00f9 acuto (ad esempio alimentando il dispositivo con una frequenza pari a una nota di la1, si pu\u00f2 ottenere un la2, che suona come un la1 ma \u00e8 pi\u00f9 acuto di un'ottava).\nIl segnale di uscita del dispositivo \u00e8 normalmente un mix aggiustabile fra il segnale di ingresso ed il segnale modificato.\nL'octaver ha un utilizzo pratico in campo musicale, normalmente usato da chitarristi e bassisti per ottenere un suono pi\u00f9 corposo o una suggestione acustica accattivante.\nUn celebre esempio \u00e8 l'uso dell'Octaver fatto da Jimi Hendrix in Purple Haze, canzone pubblicata in \"Are You Experienced\" (MCA Records, 1967), unito a un effetto fuzz."}
{"id": "545162", "revid": "109651", "url": "https://it.wikipedia.org/wiki?curid=545162", "title": "Episodi de I Griffin", "text": ""}
{"id": "545168", "revid": "22475", "url": "https://it.wikipedia.org/wiki?curid=545168", "title": "Freespire", "text": ""}
{"id": "545170", "revid": "125218387", "url": "https://it.wikipedia.org/wiki?curid=545170", "title": "Volpino italiano", "text": "Il volpino italiano (detto anche \u00abpomacchio\u00bb o \u00abpumetto\u00bb oppure \u00abvolpino di Firenze\u00bb) \u00e8 un cane di tipo spitz originario dell'Italia.\nOrigini.\nIl volpino o vagli\u00f3 (detto anche cane di masseria) \u00e8 un cane di origini molto antiche, come il ceppo degli spitz a cui appartiene e di cui si trovano tracce fin dall'et\u00e0 del bronzo.\nCertamente era gi\u00e0 diffuso nel Rinascimento dove appare in alcune raffigurazioni dell'epoca, come nel dipinto Sant'Agostino nello studio di Vittore Carpaccio, datato 1502. La razza ha rischiato di scomparire intorno al 1965, quando risultavano iscritti al LOI solo cinque soggetti. Oggi, il pericolo estinzione sembra scongiurato.\nCarattere.\nA dispetto delle piccole dimensioni, \u00e8 un cane dal temperamento assai determinato ed energico. Allegro e giocherellone, \u00e8 estremamente legato ai padroni. \u00c8 molto territoriale e temerario nel difendere le cose ritenute di sua propriet\u00e0. Sempre attento e vigile, possiede una sorprendente intelligenza. Pu\u00f2 tranquillamente vivere in giardino o in casa (anche se di piccole dimensioni), ma necessita di uscire abbastanza spesso per sviluppare un carattere socievole con gli altri cani.\nRapporto del volpino con l'uomo.\nIl volpino, pur essendo molto versatile, \u00e8 soprattutto un cane da compagnia, un tempo assai apprezzato in ambienti aristocratici. Adatto alla guardia, spesso accompagnava i carrettieri, difendendo il carro durante le soste, o i pastori, cui dava l'allarme in caso di pericolo per il gregge. \u00c8 inoltre molto adatto ai bambini poich\u00e9, nonostante le piccole dimensioni, non \u00e8 per nulla timoroso, si trova bene anche in contesti rumorosi ed \u00e8 sempre pronto al gioco e alle affettuosit\u00e0. Pu\u00f2 abbaiare molto a seconda del carattere, ma sa contenere i comportamenti indesiderati. \u00c8 adatto anche come primo cane.\nMolto adatto per l'Agility Dog.\nAlimentazione ed accorgimenti.\nNon necessita di particolari accorgimenti alimentari o di altro tipo; il mantello non richiede cure particolari perch\u00e9 la tessitura vitrea del pelo lo preserva naturalmente dallo sporco. \n\u00c8 una razza molto solida e longeva e, di solito, non presenta particolari problemi di salute."}
{"id": "545171", "revid": "146136", "url": "https://it.wikipedia.org/wiki?curid=545171", "title": "Georgy Zhukov", "text": ""}
{"id": "545172", "revid": "4252", "url": "https://it.wikipedia.org/wiki?curid=545172", "title": "Reattore materia/antimateria (Star Trek)", "text": ""}
{"id": "545175", "revid": "1791", "url": "https://it.wikipedia.org/wiki?curid=545175", "title": "Fluido supercritico", "text": ""}
{"id": "545179", "revid": "842", "url": "https://it.wikipedia.org/wiki?curid=545179", "title": "Campo di curvatura", "text": ""}
{"id": "545183", "revid": "126257", "url": "https://it.wikipedia.org/wiki?curid=545183", "title": "Particella omega", "text": ""}
{"id": "545186", "revid": "76261", "url": "https://it.wikipedia.org/wiki?curid=545186", "title": "Cennamella", "text": ""}
{"id": "545191", "revid": "120594514", "url": "https://it.wikipedia.org/wiki?curid=545191", "title": "Campionati europei di atletica leggera 1998", "text": "I XVII campionati europei di atletica leggera si sono tenuti a Budapest, in Ungheria, dal 18 al 23 agosto 1998 al N\u00e9pstadion. \nRispetto alle precedenti edizioni dei campionati europei, sono state aggiunte due nuove discipline in campo femminile, il salto con l'asta ed il lancio del martello. La prova dei 5.000 metri piani femminili ha invece rimpiazzato i 3.000 metri piani."}
{"id": "545193", "revid": "729019", "url": "https://it.wikipedia.org/wiki?curid=545193", "title": "Parasonnie", "text": "Le parasonnie fanno parte del gruppo primario dei disturbi del sonno, insieme alle dissonnie e ai disturbi del sonno correlati alla respirazione. Solitamente si manifestano nella fase del sonno non-REM. Sono legate prevalentemente ai disturbi psicologici del sonno e dei sogni.\nNel DSM-5 (2013) sono cos\u00ec classificate:\nVi rientrerebbero inoltre: "}
{"id": "545201", "revid": "1488558", "url": "https://it.wikipedia.org/wiki?curid=545201", "title": "Paolo Tortiglione", "text": "Biografia.\nDopo i primi studi di violino, intraprende gli studi organistici presso il Conservatorio di San Pietro a Majella della sua citt\u00e0 con Vincenzo De Gregorio, per proseguirli poi al Conservatorio di Santa Cecilia a Roma con Arturo Sacchetti.\nDal 1985 al 1988 frequenta il Corso Superiore di Paleografia e Semiografia Musicale Rinascimentale presso il Pontificio Istituto di Musica Sacra di Roma. Conseguito il magistero, si trasferisce al Conservatorio di Milano dove si diploma in composizione, polifonia vocale, organo e musica elettronica, studiando tra gli altri con Azio Corghi, Giancarlo Parodi, Edoardo Farina e Alvise Vidolin. Nel 1997 ottiene inoltre il diploma di perfezionamento in composizione dell'Accademia nazionale di Santa Cecilia.\nSi \u00e8 interessato ai risvolti applicativi in ambito artistico delle pi\u00f9 moderne teorie scientifiche ed informatiche. Dagli anni ottanta si interessa allo studio di programmazione e sistemistica e, dopo aver collaborato con il centro di musica elettronica AGON nei primi anni novanta, inizia ad essere regolarmente chiamato come docente di ICT da aziende come IBM, Lotus, Olivetti, Microsoft, HP, NASA, Deloitte, Accenture e da enti come l'ONU e il WFP, oltre a imprese di sistemi di sicurezza avanzata per ambienti multimediali su larga scala, portali musicali, musica per immagine, sistemi broadband e broadcasting via internet e web. Per queste imprese ha realizzato, fra l'altro, sistemi di e-Learning per la musica elettronica che sono stati presentati alle conferenze internazionali del GARR e per la diffusione del materiale musicale in rete protetto da sistemi di codifica avanzata.\n\u00c8 tra i conduttori di trasmissioni di approfondimento musicale su RAI Radio 3 ed \u00e8 docente titolare di Armonia Contrappunto Fuga e Composizione al Conservatorio Giuseppe Verdi di Milano.\nProduzione musicale.\nSuoi lavori hanno ricevuto il primo premio in numerosi concorsi, tra cui: IV Concorso Nazionale di Composizione di \"Castagneto Carducci\" di Livorno, IX Concorso Nazionale di Composizione Citt\u00e0 di Belveglio, Olympia International Composition Prize dell'ERT, Concorso Nazionale di Composizione Organistica di San Giovanni in Persiceto, I Concorso Internazionale di Composizione Organistica \"Giulio Viozzi\" di Trieste, Concorso Internazionale di Composizione \"Antonio Pedrotti\" di Trento, I Concorso Internazionale di Composizione \"Traiettorie Sonore\" di Como, The Esoterics International Composition Prize di Seattle, 15th International Electronic Composition Prize della University of Miami, XIV International Composition Prize \"ALEA III\" di Boston e JIHLAVA International Composition Prize (1998) di Praga\nAmbito sperimentale in cui ha riversato particolare impegno sono le colonne sonore di video art, collaborando con registi quali Carl Burton e Kerry James Marshall.\nLe sue musiche, oltre che essere pubblicate ed incise su diversi CD, sono state trasmesse da radio italiane ed estere (Sveriges Radio, ERT, RAI Radio3, Radio SRF 2 Kultur, TV2000 e Radio Vaticana) e sono state eseguite a Sacramento (Contemporary Brass Festival), Stoccolma (X\u00b0 Electroacustic Music Festival), Atene (National Gallery), Milano (Orchestra i Pomeriggi Musicali, Teatro Carcano, Teatro dell'Elf, Triennale di Milano, Festival 5 giornate), Svezia Vaxjo Media Artes Festival, Roma (Nuova Consonanza, Federazione Cemat), Latina (Festival \"Le forme del suono\"), Tokyo (Istituto Italiano di Cultura), Lecce (Teatro Politeama Greco), nonch\u00e9 nei festival di Napoli, Assisi, Gorizia, Sofia e nelle universit\u00e0 di Edimburgo, Grenoble, Istanbul, Eisenstadt, Miami e dell'Iowa.\nHa pubblicato per Ricordi, DeAgostini, Edipan, Berben, Rugginenti, Volont\u00e8, Curci e Da Vinci."}
{"id": "545202", "revid": "123841152", "url": "https://it.wikipedia.org/wiki?curid=545202", "title": "Girolamo Zanchi", "text": "Biografia.\nZanchi, figlio di uno storico e giurista, nacque ad Alzano Lombardo presso Bergamo. Dopo avere ricevuto un'istruzione di base nel proprio paese, a 15 anni entr\u00f2 a Bergamo nei regolari agostiniani. Terminati gli studi, si rec\u00f2 a Lucca dove sub\u00ec l'influenza di Pietro Martire Vermigli, che lo spinse a studiare teologia. \nEgli lesse, oltre ai testi canonici dei padri della Chiesa, anche quelli dei pi\u00f9 noti riformatori sia degli svizzeri sia di Martino Bucero, Filippo Melantone, ma pure dello stesso Martin Lutero. La massima influenza su di lui fu tuttavia esercitata da Giovanni Calvino.\nZanchi continu\u00f2 a insegnare nella scuola del monastero anche dopo che Vermigli dovette fuggire per non cadere nella rete dell'inquisizione. Nel 1551, tuttavia, anche Zanchi dovette fuggire. Dopo un breve soggiorno a Ginevra avrebbe voluto recarsi in Inghilterra, ma fu chiamato a Strasburgo dove insegn\u00f2 Sacre Scritture. Dalla citt\u00e0 alsaziana Zanchi non si sarebbe poi allontanato per anni, malgrado la sua presenza fosse in seguito richiesta sia a Ginevra sia a Losanna.\nLa teologia di Zanchi, uno dei maggiori teologi della II met\u00e0 del XVI secolo ritenuto tradizionalmente un calvinista, \u00e8 a ben vedere tuttavia difficilmente attribuibile sia a questa corrente riformistica sia a quella luterana. Zanchi sosteneva, secondo l'ottica calvinista, la tesi della predestinazione, egli riteneva per\u00f2 che le differenze tra luterani e calvinisti sull'Eucaristia non fossero poi cos\u00ec rilevanti.\nLe richieste di aderire alla \"Confessio Augustana\" di impostazione luterana gli causavano tuttavia problemi, su tale questione scoppi\u00f2 infatti una lite con il luterano Johann Marbach.\nDopo avere esaminato il parere di vari teologi, fu inizialmente trovato un accordo e la formula di consenso fu firmata da tutti i predicatori e professori di Strasburgo.\nQuando Calvino, tuttavia, rimprover\u00f2 Zanchi per la sua presunta arrendevolezza, e conseguentemente Zanchi ribad\u00ec e precis\u00f2 la propria impostazione, la contesa si riapr\u00ec.\nZanchi allora part\u00ec nel 1563 per Chiavenna dove esercit\u00f2 le funzioni di pastore. Gi\u00e0 nel 1568 era tuttavia di nuovo in Germania ad Heidelberg dove era stato chiamato per svolgere delle lezioni di dogmatica e dove affianc\u00f2, per notoriet\u00e0, Zacharias Ursinus. Ad Heidelberg Zanchi redasse le sue opere principali che hanno carattere essenzialmente apologetico e polemico.\nNel 1581 redasse una \"Harmonia confessionum fidei\", che doveva essere il controaltare alla \"Formula Concordiae\" e riassumere le confessioni riformate di fede gi\u00e0 esistenti.\nQuando un cambiamento di governo costrinse i professori calvinisti a lasciare Heidelberg, Zanchi si rec\u00f2 nel 1576 a Neustadt an der Weinstra\u00dfe. Zanchi mor\u00ec tuttavia proprio ad Heidelberg in occasione di un breve ritorno. Qui fu sepolto nella chiesa dell'universit\u00e0."}
{"id": "545204", "revid": "96258359", "url": "https://it.wikipedia.org/wiki?curid=545204", "title": "Dissonnie", "text": "Le dissonnie fanno parte del gruppo primario dei disturbi del sonno, insieme alle parasonnie. Questi disturbi ostacolano l'individuo dal prendere sonno o ne provocano il risveglio precoce. Sono caratterizzate da qualit\u00e0, quantit\u00e0 od orari disfunzionali del sonno. Le persone che ne soffrono lamentano difficolt\u00e0 ad addormentarsi, rimanere addormentati, veglia notturna, o combinazioni di questi sintomi. Fattori scatenanti comuni, a volte di disturbi transitori, possono essere lo stress, l'assunzione di sostanze psicotrope, l'abitudine del riposo diurno ed altri. A volte tali disturbi del sonno si associano ad altri disturbi psichici o ne rappresentano la causa scatenante."}
{"id": "545205", "revid": "287204", "url": "https://it.wikipedia.org/wiki?curid=545205", "title": "L'Anti-Edipo", "text": "L'Anti-Edipo \u00e8 il primo di due volumi dal titolo \"Capitalismo e schizofrenia\" (il secondo \u00e8 \"Mille piani\") nato dalla collaborazione tra i due filosofi francesi Gilles Deleuze e F\u00e9lix Guattari (quest'ultimo anche psicanalista).\n\"L'Anti-Edipo\", pur differenziandosi nettamente da altre teorie, nondimeno attinge a molte delle concezioni precedenti, tra cui:\nTemi trattati.\n\"L'Anti-Edipo\", pubblicato nel 1972, ha come compito quello di tornare sull'errore che costituisce secondo gli autori il desiderio concepito come mancanza (\u00abl'inconscio non \u00e8 un teatro, ma un'officina, una macchina per produrre\u00bb), e postula che non \u00e8 la follia a dover essere ricondotta all'ordine, ma al contrario \u00e8 il mondo moderno ovvero l'insieme degli ambiti sociali che devono essere interpretati anche in funzione della singolarit\u00e0 del folle (\u00abl'inconscio non delira sui propri genitori, bens\u00ec sulle razze, le trib\u00f9, i continenti, la storia e la geografia, sempre un ambito sociale\u00bb). Secondo gli autori, solo il desiderio \u2013 o la dimensione del fatto che rivela il desiderio\u00a0\u2013 garantisce la libera configurazione delle singolarit\u00e0 e delle forze nel mettere la storia in movimento.\nSituazione.\nSi pu\u00f2, a partire da Freud e dall'espansione della psicanalisi, tracciare di nuovo una genealogia culturale ed intellettuale che, da Reich (\"La funzione dell'orgasmo\") a Marcuse (\"Eros e civilt\u00e0\") passando per Foucault (\"Storia della follia nell'et\u00e0 classica\"), l'antipsichiatria (\"La politica dell'esperienza\" di Laing) o ancora Lawrence (\"Eros et les chiens\") e Miller (\"Amleto\"), sfocia ne \"l'Anti-Edipo\". Esso fa parte di quelle opere che, alla maniera di qualche contemporaneo, (Foucault, Lyotard, Castoriadis, Baudrillard), spingono a riconsiderare la questione del potere, soprattutto riguardo ai meccanismi per i quali il potere repressivo venga introiettato dagli oppressi. Primo grande libro dell'epoca del Maggio 68, ebbe una grossa eco (ma pochissima stima da parte degli psicanalisti, per la maggior parte ostili al suo indirizzo), in particolare presso autori riscoperti ai nostri giorni dal pensiero \u00abgay\u00bb, come ad esempio Hocquenghem (\"Il desiderio omosessuale\") o Wittig (\"Il pensiero corretto\").\nSentieri di lettura.\nIl Reale ed il suo artificio.\nSecondo \"l'Anti-Edipo\", l'individuo pratico non costituirebbe un punto di partenza (non pi\u00f9 che le strutture) nell'ordine della conoscenza e della prassi storica: bisogna invece vederlo come risultato della repressione sociale, cio\u00e8 del modo in cui le forze attive dell'inconscio si sono strutturate nelle forme storiche dell'uomo e del mondo; o, se si preferisce, come l'effetto di \"un processo di registrazione sociale delle forme fluide della vita pulsionale\", che d\u00e0 luogo simultaneamente all'individuo, alla famiglia, alla struttura economica, ai modi di produzione, ecc. Se l'individuo e la struttura si ritrovano a fronteggiarsi in un rapporto speculare infinito, \u00e8 sul fondo di questa registrazione repressiva o, meglio, di questa strutturazione che si trova il fondamento materiale di tutti i nostri sistemi di rappresentazione. Ma questa strutturazione uomo/mondo non \u00e8 un'illusione della coscienza, uno strato ideologico che si sovrappone al reale deformandolo: essa \u00e8 reale, \"appartiene al reale\": gli individui ed il mondo, le forze di lavoro ed il capitale, il soggetto e la struttura esistono realmente in una materialit\u00e0 istituzionale irriducibile e piena d'energia viva. \u00c8 su questo campo reattivo della storia che si costituiscono la coscienza scientifica e la rappresentazione.\n\u00abTutto \u00e8 politico\u00bb.\nNei suoi \"Dialoghi\" con Claire Parnet, Deleuze ha detto\nQuesto costruttivismo definisce tipicamente il movimento \u00abschizoanalitico\u00bb che gli autori propongono contro la psicanalisi (\u00abedipica\u00bb).\n\u00abSento di star divenendo diverso, dunque io ero, dunque sono stato me stesso!\u00bb.\nCome inventare o reinventare le possibilit\u00e0 dei singoli in tutta la vita, al di l\u00e0 delle loro qualit\u00e0 particolari, senza fonderli in una massa indifferenziata? Come credere al mondo come sorgente di questi movimenti inediti che attraversano le citt\u00e0 e i nostri modi di abitarvi? Sta l\u00ec il problema della \"minoranza\" in Kafka; \u00e8 anche il problema melvilliano di uno spazio dinamico dove le singolarit\u00e0 possano comporsi come in un \u00abmuro di pietre libere, non cementate, dove ogni elemento si colloca per s\u00e9 stesso e tuttavia in rapporto agli altri: relazioni fluttuanti, punti mobili e linee sinuose...\u00bb (Deleuze, \"Critica e clinica\"). Questo \u00e8 ci\u00f2 che Deleuze e Guattari cercano di introdurre nel concetto stesso di politica e di \u00abdignit\u00e0 democratica\u00bb. Ed \u00e8 forse attraverso la lettura deleuziana di Spinoza che si possono rintracciare degli elementi di una concezione \u00abimmanentista\u00bb della democrazia, basata sulle \"possibilit\u00e0\" e sui loro rapporti alla libera parola, e non su un contratto ed una verit\u00e0 di stato (come in Hobbes). Ne consegue una politica del \u00abvirtuale\u00bb e non del solo possibile, che aprir\u00e0 il senso stesso della politica ad una sperimentazione irriducibile:"}
{"id": "545211", "revid": "44638", "url": "https://it.wikipedia.org/wiki?curid=545211", "title": "Monti Madonie", "text": ""}
{"id": "545213", "revid": "7286", "url": "https://it.wikipedia.org/wiki?curid=545213", "title": "Anti-Edipo", "text": ""}
{"id": "545214", "revid": "125655067", "url": "https://it.wikipedia.org/wiki?curid=545214", "title": "Tromba marina (strumento musicale)", "text": "Storia.\nContrariamente a quanto il nome sembra suggerire, la tromba marina non ha alcuna attinenza n\u00e9 col mare, n\u00e9 con lo strumento musicale chiamato tromba, n\u00e9 con alcun altro strumento della famiglia degli ottoni. Sembra che l'epiteto venga, per deformazione, dall'aggettivo \"mariana\": risulta evidente che il contesto di utilizzo, dunque, potrebbe essere stato originariamente associato al culto, a maggior ragione per il fatto che moltissimi degli esemplari giunti fino al XXI secolo provengono da antichi istituti religiosi femminili. Del resto, in tedesco la tromba marina \u00e8 chiamata anche \"Nonnengeige\" (letteralmente, \"violino delle suore\").\nAl tempo del re Francesco I venne ufficialmente classificata nell'ambito della \"Musique de l'\u00c9curie\". In seguito, all'epoca di Luigi XVI, venne utilizzata pi\u00f9 raramente.\nDerivata dal monocordo medievale, la tromba marina possiede una sola corda. Nonostante ci\u00f2, secondo il trattato di organologia di Michael Praetorius, lo strumento poteva arrivare ad avere fino a quattro corde: secondo i casi, poi, pi\u00f9 corde \"simpatiche\" potevano essere aggiunte all'interno della cassa di risonanza.\nL'altezza supera i 2 metri. La cassa di risonanza somiglia a quella di un'arpa, con un manico nel prolungamento della tavola.\nL'unica corda, sfregata da un archetto, \u00e8 fissata a un cavalletto: la particolarit\u00e0 di quest'ultimo consiste nell'avere un solo piede fisso. L'altro, leggermente distanziato, percuote la tavola (o cassa) armonica tramite un pezzo di vetro in base alla vibrazione assegnata: questo effetto di percussione \u00e8 chiamato \"tromba\", per via dell'analogia col timbro di questo strumento. Non si tratta, per\u00f2, dell'unica analogia: la tromba marina \u00e8 suonata sugli armonici naturali della corda, in modo tale da rifarsi alla stessa scala, incompleta e talvolta naturalmente stonata, delle trombe dell'epoca, sprovviste di pistoni. La somiglianza timbrica, in effetti, \u00e8 elevata.\nRepertorio.\nLo strumento \u00e8 utilizzato principalmente come rinforzo del basso continuo e come coloritura timbrica nelle musiche di scena: ad esempio, nel balletto dell'opera \"Xerx\u00e8s\" di Jean-Baptiste Lully. Il repertorio solistico \u00e8 estremamente raro come per esempio le sonate di Lorenzo De Castro."}
{"id": "545215", "revid": "1603714", "url": "https://it.wikipedia.org/wiki?curid=545215", "title": "Giovanni II Cornaro", "text": ""}
{"id": "545217", "revid": "9543", "url": "https://it.wikipedia.org/wiki?curid=545217", "title": "AIM-54", "text": ""}
{"id": "545218", "revid": "287204", "url": "https://it.wikipedia.org/wiki?curid=545218", "title": "Romeo Panciroli", "text": "Biografia.\nNasce a Codemondo, frazione di Reggio Emilia, citt\u00e0 capoluogo di provincia e sede vescovile, il 21 novembre 1923. Primo di nove figli (otto fratelli e una sorella), si trasferisce con la famiglia a San Polo d'Enza.\nFormazione e ministero sacerdotale.\nAncora giovanissimo, entra nella scuola apostolica a Padova, dove vive i suoi primi anni di formazione che prosegue poi a Brescia.\nIl 7 ottobre 1941 \u00e8 ammesso al noviziato di Firenze, dove ha come formatore padre Stefano Patroni. Il 7 ottobre 1943 emette i primi voti e per due anni continua gli studi a Verona, allora sede dello scolasticato filosofico. A Venegono Superiore continua gli studi in teologia ed il 24 settembre 1948 emette la professione solenne.\nL'11 giugno 1949 \u00e8 ordinato presbitero, nella cattedrale di Milano, dal cardinale Alfredo Ildefonso Schuster per la congregazione religiosa dei Missionari comboniani del Cuore di Ges\u00f9.\nA Verona inizia a collaborare con la rivista missionaria dei comboniani \"Nigrizia\" e su richiesta di mons. Sergio Pignedoli, suo conterraneo e futuro cardinale, \u00e8 inviato a Roma come segretario della presidenza centrale del comitato centrale per l'Anno Santo del 1950. Rientrato a Verona, si dedica all'insegnamento di etica e filosofia per tornare di nuovo nella capitale per collaborare con la \"Messis Film\", produttrice di alcune decine di documentari e filmati. Dal 1959 al 1964 svolge la propria attivit\u00e0 a Lagos, presso la delegazione apostolica in Nigeria.\nRientrato a Roma nel 1964, diventa officiale della Pontificia commissione delle comunicazioni sociali, di cui diviene, il 9 gennaio 1970, sottosegretario. Il 25 settembre 1973 \u00e8 nominato segretario della medesima commissione.\nIl 3 giugno 1976 papa Paolo VI lo nomina direttore \"ad interim\" della Sala stampa della Santa Sede, mentre il 5 settembre 1977 direttore.\nIn quegli anni, a servizio di tre pontefici: Paolo VI, Giovanni Paolo I e Giovanni Paolo II, avvia e d\u00e0 impulso al settore dell'assistenza agli audiovisivi in Vaticano e delle trasmissioni televisive delle principali cerimonie pontificie in mondovisione. Fa parte del seguito papale di Giovanni Paolo II in 24 viaggi, in 54 nazioni di diversi continenti, svolgendo compiti di carattere organizzativo e di collegamento per i servizi d'informazione. Si occupa anche della realizzazione della collezione di arte moderna in Vaticano.\nMinistero episcopale.\nIl 6 novembre 1984 papa Giovanni Paolo II lo nomina arcivescovo titolare di Noba e pro-nunzio apostolico in Liberia e in Gambia nonch\u00e9 delegato apostolico per la Sierra Leone e la Guinea. Il 16 dicembre successivo riceve l'ordinazione episcopale, nella cattedrale di Reggio Emilia, dal cardinale Bernardin Gantin, coconsacranti l'arcivescovo Duraisamy Simon Lourdusamy (poi cardinale) ed il vescovo Gilberto Baroni. Il 1\u00ba agosto 1987 diventa pro-nunzio apostolico in Guinea. Secondo il cardinale Angelo Sodano in Africa \u00abebbe modo di segnalarsi per uno spiccato spirito missionario e per le delicate premure verso quelle care popolazioni\u00bb.\nIl 18 marzo 1992 lo stesso papa lo nomina dapprima pro-nunzio, poi, il 1\u00ba febbraio 1994, nunzio apostolico in Iran.\nNell'aprile 1999 rientra a Roma dove continua il suo servizio, in vari incarichi a disposizione della Segreteria di Stato della Santa Sede.\nIl 16 marzo 2006 muore a Roma; dopo le esequie, celebrate dal cardinale Angelo Sodano nella basilica di San Pietro in Vaticano e dal vescovo Adriano Caprioli nella basilica della Madonna della Ghiara a Reggio nell'Emilia, viene sepolto a San Polo d'Enza.\nGenealogia episcopale.\nLa genealogia episcopale \u00e8:\nCuriosit\u00e0.\nIl 29 settembre 1978, mons. Romeo Panciroli, in qualit\u00e0 di direttore della Sala stampa della Santa Sede, annuncia al mondo intero la morte di papa Giovanni Paolo I, con il seguente comunicato: \nIl comunicato fu messo in discussione dai media dell'epoca, perch\u00e9 ritenuto non veritiero."}
{"id": "545219", "revid": "125873108", "url": "https://it.wikipedia.org/wiki?curid=545219", "title": "Parentela", "text": "La parentela \u00e8 un vincolo costituito da legami biologici, sociali, culturali e giuridici, tra le persone che hanno in comune uno stipite (articolo 74 del Codice civile italiano).\nIl termine deriva dal latino \"parens, parentis\" che per\u00f2 significava propriamente \"genitori\", infatti nel mondo romano quando ci si riferiva alla parentela si utilizzava il termine \"propinqui\", che significa \u00abcoloro che sono vicini\u00bb. In linguistica i termini utilizzati per indicare un grado di parentela sono detti singenionimi.\nTipi di strutture di parentela.\nLa parentela si dice \"diretta\" o \"in linea retta\" quando le persone discendono l'una dall'altra (per esempio: padre e figlio), si dice \"indiretta\" o \"in linea collaterale\" quando le persone non discendono l'una dall'altra (per esempio: fratelli, cugini). La parentela pu\u00f2 essere simbolica, ovvero determinate persone possono ritenersi consanguinee pur non essendolo: questo avviene per esempio tra membri di famiglie o gruppi (come classi e stirpi) legati da vincoli matrimoniali.\nLe strutture con cui si articola la parentela rivestono grande importanza all'interno della societ\u00e0 in quanto regolano gli scambi matrimoniali. Alla loro base si trova il divieto dell'incesto, considerato spesso \"tab\u00f9\". Le regole che lo vietano non sono uguali in tutte le comunit\u00e0 e generalmente riguardano anche i cugini paralleli ovvero i figli dei fratelli e delle sorelle sia del padre che della madre.\nSecondo l'antropologo Claude L\u00e9vi-Strauss il matrimonio pi\u00f9 diffuso \u00e8 tra un uomo e la figlia del fratello di sua madre (cugina incrociata matrilaterale) perch\u00e9 permette di creare ampie e salde relazioni sociali.\nI vari sistemi di parentela stabiliscono inoltre il luogo di residenza (matrilocalit\u00e0 o patrilocalit\u00e0), la composizione del gruppo residente (la famiglia) e i ruoli sociali cui devono attenersi gli stessi membri del gruppo parentale.\nLa famiglia pi\u00f9 semplice \u00e8 quella nucleare, costituita da un uomo, da una donna e dai loro figli. Esiste poi la famiglia poligamica: \u00e8 quasi sempre poliginica, ovvero costituita da un uomo con pi\u00f9 mogli, raramente poliandrica, costituita da pi\u00f9 uomini, spesso fratelli, che sposano una stessa donna; uno dei pochi esempi si trova tra le popolazioni del Tibet. Invece la famiglia estesa \u00e8 caratterizzata dalla presenza di pi\u00f9 famiglie nucleari legate tra loro o per via materna o per via paterna residenti in uno stesso luogo.\nLa regola che determina la residenza caratterizza la stessa configurazione della famiglia. In caso di regola patrilocale, i maschi che si sposano continuano a vivere nella casa paterna portando con s\u00e9 mogli e figli mentre le femmine vanno a vivere a casa del marito. Se la regola \u00e8 matrilocale le femmine restano a casa dalle madri con i mariti e i maschi vanno dalla famiglia della moglie.\nGradi di parentela.\nI grado: linea retta ascendente di I grado (genitori) e linea retta discendente di I grado (figli);\nII grado: linea retta ascendente di II grado (nonni), linea retta discendente di II grado (nipoti), linea collaterale di I grado (fratelli);\nIII grado: linea retta ascendente di III grado (bisnonni), linea retta discendente di III grado (bisnipoti), linea collaterale ascendente di II grado (zii paterni e materni), linea collaterale discendente di II grado (nipoti figli di fratello);\nIV grado: linea retta ascendente di IV grado (arcavoli), linea retta discendente di IV grado (trisnipoti), linea collaterale ascendente di III grado (prozii), linea collaterale discendente di III grado (pronipoti e cugini);\nV grado: linea retta ascendente di V grado (bisarcavoli), linea retta discendente di V grado (quadrisnipoti), linea collaterale ascendente di IV grado (pro-prozii e cugini dei genitori), linea collaterale discendente di IV grado (figli dei pronipoti e figli dei cugini);\nVI grado: linea ascendente di VI grado (quintisavi), linea discendente di VI grado (quintisnipoti), linea collaterale ascendente di V grado (figli dei pro-prozii e cugini dei nonni), linea collaterale discendente di V grado (nipoti dei pronipoti, e nipoti dei cugini).\nLa legge non riconosce altri vincoli di parentela oltre il VI grado, salvo che per alcuni effetti determinati (art. 77 c.c.).\nI coniugi non sono n\u00e9 parenti n\u00e9 affini.\nAffini.\nGli affini per il codice civile italiano sono i parenti del coniuge. Il grado di affinit\u00e0 viene definito come il grado di parentela con cui l'affine \u00e8 legato al coniuge. Ad esempio il padre della moglie \u00e8 affine di I grado, il fratello del coniuge \u00e8 affine di II grado. Gli affini di ciascun coniuge non sono affini tra loro.\nSemplice metodo di calcolo.\nViene qui illustrato un semplice metodo pratico per calcolare qualsiasi grado di parentela tra due persone A e B. Si disegni uno schema, come il seguente per il caso di due fratelli, partendo da A e B (nell'esempio A e B sono i due fratelli) fino a risalire all'antenato comune. Per i due fratelli dell'esempio l'antenato comune \u00e8 il padre.\nIl numero dei segmenti disegnati per passare da A a B \u00e8 il grado di parentela. Nell'esempio sono 2: un segmento dal fratello A al padre e un altro dal padre al fratello B.\nAltri esempi:\nStudi sulla parentela.\nIl primo studioso che si occup\u00f2 scientificamente dei sistemi di parentela di vari luoghi del mondo fu l'antropologo Lewis H. Morgan con la pubblicazione di due opere fondamentali: \"Sistemi di consanguineit\u00e0 e affinit\u00e0 della famiglia umana\" (1871) e \"La societ\u00e0 antica\" (1877). Morgan sosteneva che le nomenclature di parentela possono ricondursi a tre tipi fondamentali succedutesi durante l'arco della storia umana (classificatorio e descrittivo) e che ciascun tipo rispecchia la forma di famiglia, in particolar modo di matrimonio, che lo ha originato.\nL'idea di Morgan che la nomenclatura rispecchiasse le forme dell'organizzazione sociale e familiare fu per\u00f2 presto superata insieme all'evoluzionismo all'interno del quale era nata.\nL'antropologo Alfred L. Kroeber, nell'opera \"Sistemi classificatori di parentela\" (1919), sostitu\u00ec l'ipotesi evolutiva di Morgan con una spiegazione psicologico-linguistica. Infatti secondo Kroeber le nomenclature non rispecchiano un'arcaica organizzazione sociale, bens\u00ec sono scelte linguistiche che ogni comunit\u00e0 opera in un repertorio universale di 8 categorie.\nUna svolta negli studi fu compiuta dall'antropologo funzionalista Alfred Radcliffe-Brown, che respinse entrambe le tesi di Morgan e di Kroeber. Nelle sue principali opere sull'argomento come \"L'organizzazione sociale delle trib\u00f9 australiane\" (1931) e \"Studio dei sistemi di parentela\" (1941), Radcliffe-Brown sostenne che ogni sistema di parentela include non solo la propria nomenclatura, ma anche un sistema di diritti, doveri e norme di comportamento tra parenti determinate dal costume che determinano la residenza e la discendenza. Tali convenzioni sono pi\u00f9 forti dello stesso legame di matrimonio. Le nomenclature, secondo Radcliffe-Brown, non sono totalmente estranee all'organizzazione sociale, come sosteneva Kroeber, n\u00e9 le rispecchiano interamente, come riteneva Morgan, invece indicano un legame tra denominazione parentale e funzione del membro all'interno della societ\u00e0 stessa.\nGli studi successivi sono stati influenzati dal funzionalismo di Radcliffe-Brown, partendo da esso per ogni ulteriore sviluppo. Un contributo originale, inoltre, \u00e8 stato dato dall'antropologo strutturalista francese Claude L\u00e9vi-Strauss, con le opere \"L'analisi strutturale in linguistica e in antropologia\" (1945) e \"Le strutture elementari della parentela\" (1949) in cui vengono nuovamente rivalutati i vincoli matrimoniali rispetto alle regole di discendenza e di residenza. L\u00e9vi-Strauss riteneva inoltre che il matrimonio non fosse altro che uno scambio di donne fra gruppi e che questo scambio distinguesse la societ\u00e0 umana da quelle animali.\nGradi di parentela comuni.\nSchema.\nNomenclatura relativa al \"Soggetto\" (riquadro in arancione):\nBisarcavolo/Bisarcavola.\nIl bisarcavolo \u00e8 il genitore di un trisnonno oppure un parente lontano.\nBisgenero/bisnuora.\nIl bisgenero e la bisnuora sono i coniugi dei nipoti.\nBisnonno/bisnonna.\nI bisnonni (bisavoli o bisavi), bisnonno e bisnonna, corrispondono ai genitori dei nonni (avi) di una persona.\nCognato/cognata.\nI cognati o le cognate sono reciprocamente:\n1) fratelli o sorelle di un coniuge\n2) un coniuge di fratelli o sorelle.\nSe si tratta di cognati fratelli di un coniuge,\nSe si tratta di cognati coniugi di fratelli/sorelle,\nConiuge (marito/moglie).\nUn coniuge \u00e8 il marito o la moglie, una persona unita in matrimonio.\nConsuocero/consuocera.\nCiascuno dei genitori di un coniuge rispetto ai genitori dell'altro coniuge. \u00c8 il grado di parentela che lega i padri o le madri dei due coniugi.\nEsempio: mio padre \u00e8 consuocero del padre di mio marito, e viceversa.\u00a0\nCugino/cugina.\nLa caratterizzazione di questa parentela \u00e8 che i cugini hanno un avo in comune.\nQuesto legame viene indicato tramite il \"grado\" di distanza all'avo in comune.\nGradi:\n1\u00b0- Cugini con un nonno in comune\n2\u00b0- Cugini con un bisnonno in comune\n3\u00b0- Cugini con un trisnonno in comune\necc.\nNel codice civile italiano il grado differisce di tre unit\u00e0 rispetto alla distanza dall'avo comune poich\u00e9 definisce il \"grado di parentela\" e non il \"grado di cugino\".\nFratello/sorella.\nDue individui sono fratelli se hanno giuridicamente o naturalmente almeno uno stesso genitore. Con il termine si indicano o solo maschi o maschi e femmine. Per indicare solo femmine il termine \u00e8 sorelle.\nFiglio/figlia.\nUn individuo \u00e8 figlio rispetto a colui che l'ha generato o adottato.\nGenero/nuora.\nUn uomo \u00e8 genero e una donna \u00e8 nuora rispetto ai genitori del/della consorte.\nGenitore: madre/padre.\nUn genitore \u00e8 un padre o una madre; una persona che genera o d\u00e0 la nascita a un figlio, oppure lo nutre e lo fa crescere, oppure \u00e8 un parente che esercita il ruolo di custode.\nNipote.\n\"Nipote\" \u00e8 un sostantivo invariabile, pu\u00f2 essere usato tanto per maschi che per femmine ed in italiano, la parola nipote si utilizza comunemente con i due significati italiani di \"Nipote\" e \"Abiatico\".\nIn altre lingue, come l'inglese, il francese, lo spagnolo e il tedesco, solo per fare alcuni esempi, ai due significati non corrisponde lo stesso termine. In latino, ma anche nell'italiano giuridico, per distinguere tra i due significati si fa ricorso alle locuzioni \"ex fratre\" (nipote di fratello) o \"ex filio\" (nipote di nonno o abiatico).\nNipote.\nIl/la Nipote \u00e8 figlio/a di fratelli/sorelle di una persona. In questo senso:\nAbiatico.\nL'Abiatico/a \u00e8 figlio/a dei figli di una persona. In questo senso:\nNonno/nonna.\nI nonni, nonno e nonna, sono i genitori dei genitori di una persona.\nIn italiano, i nonni sono sia quelli materni sia quelli paterni. In altre lingue, come lo svedese, i nonni paterni e materni sono distinti.\nPronipote.\nIl pronipote (detto anche bisnipote) \u00e8 il figlio di un nipote, in entrambe le accezioni con cui questo termine \u00e8 utilizzato\nProsuocero/prosuocera.\nI prosuoceri, prosuocera e prosuocero, sono i genitori del proprio suocero/suocera o i nonni del proprio marito o moglie:\nProzio/prozia.\nI prozii, prozio e prozia, sono gli zii dei genitori.\nSuocero/suocera.\nI suoceri, suocero e suocera, sono i genitori del proprio coniuge.\nIl prosuocero \u00e8 il padre del proprio suocero o della propria suocera.\nTrisnonno/trisnonna.\nI trisnonni, detti anche trisavoli, sono i genitori dei bisnonni o i nonni dei nonni di una persona.\nZio/zia.\nGli zii, zia e zio, corrispondono ai fratelli, alle sorelle dei genitori o di chi ne fa le veci o le mogli o i mariti dei fratelli e/o sorelle, ai cognati o alle cognate dei genitori\nA volte, vengono chiamati \"zio\" e \"zia\" (solo dai bambini) gli amici di famiglia, cio\u00e8 persone estranee alla parentela, ma vicine alla famiglia, spesso anche i cugini dei genitori. In alcune comunit\u00e0, per\u00f2, anche gli adulti attribuiscono questo appellativo alle persone anziane cui sono particolarmente affezionati.\nAltri gradi di parentela.\nDi seguito sono elencati i vincoli non derivati da legami di sangue, ma creati al momento di una seconda unione con un'altra persona, oppure istituiti sulla base di specifiche volont\u00e0:\nTali termini sono sempre pi\u00f9 spesso sostituiti nel linguaggio da perifrasi come \"il marito/la moglie della madre/del padre\" o \"i figli del marito\".\nParentela nell'antica Roma.\nI rapporti di parentela avevano grande importanza nel diritto romano, che individuava una fitta rete di relazioni familiari. Esse erano distinte secondo il grado e la linea. La linea poteva essere retta (\"cognatio recta\") o collaterale (\"cognatio transversa\"). In caso di linea collaterale si distinguevano i rapporti omostatmici, che caratterizzavano l'ipotesi di persone distanti lo stesso numero di generazioni dal capostipite (es. fratelli, cugini), da quelli eterostatmici, con ipotesi opposta. Nelle linee collaterali si distingueva inoltre la relazione parallela, discendenza da congiunti dello stesso sesso, da quella incrociata, di sesso diverso.\nNumerose sono le denominazioni di questi rapporti."}
{"id": "545226", "revid": "697352", "url": "https://it.wikipedia.org/wiki?curid=545226", "title": "Chaz Bono", "text": "Nel 2009 ha annunciato pubblicamente il fatto di identificarsi come persona transgender e la decisione definitiva di intraprendere il percorso di transizione. La sua transizione \u00e8 iniziata nel 2008 con la terapia ormonale. Nel maggio 2010 ha cambiato legalmente genere e nome da Chastity Sun a Chaz Salvatore.\nNel 1995, mentre si identificava ancora come donna, e alcuni anni dopo che la stampa scandalistica gli facesse outing come lesbica, Bono si identific\u00f2 pubblicamente come tale in un articolo di copertina del principale mensile americano gay, \"The Advocate\". Successivamente Bono discusse il processo del coming out a s\u00e9 stessi e al prossimo in due libri. \"Family Outing: A Guide to the Coming Out Process for Gays, Lesbians, and Their Families\" (1998) comprende il suo racconto del suo coming out. \"The End of Innocence\" (2003) descrive il suo outing, la sua carriera musicale, nonch\u00e9 la morte della sua partner, Joan, a causa di un linfoma non hodgkin.\nFra il 2008 e il 2010, Bono si sottopose alla transizione di genere da femminile a maschile. Uno speciale in due parti di \"Entertainment Tonight\" del giugno 2009 illustra come la sua transizione fosse iniziata l\u2019anno prima. Nel maggio 2010, Bono ha cambiato legalmente il suo genere e il suo nome.\nUn documentario sull\u2019esperienza di Bono, \"Becoming Chaz\", fu presentato al Sundance Film Festival nel 2011 e fece in seguito il suo debutto televisivo su Oprah Winfrey Network.\nIl coming out come lesbica prima della transizione.\nIl rapporto con la sua percepita omosessualit\u00e0, quando Bono si identificava ancora come donna, non \u00e8 stato facile fin dall'inizio, poich\u00e9 sub\u00ec l'outing da parte della rivista \"Stars\" nel gennaio 1990. Tuttavia, dopo questo episodio traumatico, Bono ha accettato rapidamente la sua dimensione di personaggio pubblico omosessuale, al punto da diventare un militante dei diritti LGBT: come tale \u00e8 apparso su varie pubblicazioni statunitensi, tra le quali le copertine dei periodici gay \"Out\" e \"The Advocate\". In seguito alla sua transizione di genere, Bono si \u00e8 identificato come maschio transgender eterosessuale.\nBono \u00e8 anche un attivo militante della Gay &amp; Lesbian Alliance Against Defamation e della Human Rights Campaign. Nonostante questo impegno, Chaz Bono \u00e8 stato per\u00f2 criticato dalla comunit\u00e0 gay statunitense quando ha fatto commenti riguardo alla serie televisiva \"Ellen\", che aveva per protagonista l'attrice dichiaratamente lesbica Ellen DeGeneres. In particolare Bono aveva affermato che lo show era \"troppo gay\". Ci\u00f2 ha portato a illazioni sul fatto che Bono avrebbe avuto un'avversione contro la sua stessa identit\u00e0, cosa che l'interessato ha per\u00f2 sempre veementemente negato.\nLa famiglia.\nNel suo primo libro \"Family Outing\" (un gioco di parole tra \"un'uscita in famiglia\" e \"dichiararsi alla famiglia\") Bono ha sorpreso molti rivelando che, quando ha fatto coming out con la madre, Cher si \u00e8 trovata piuttosto a disagio per la notizia, nonostante il suo status di icona gay. Viceversa, quando diede la notizia al padre, Sonny Bono (nonostante la sua immagine pubblica di maschio eterosessuale e politico conservatore) non solo non cre\u00f2 problemi, ma gli rivel\u00f2 di saperlo gi\u00e0.\nCuriosit\u00e0.\nChaz Bono \u00e8 stato uno dei partecipanti del \"Celebrity Fit Club 3\" di VH1, uno show per celebrit\u00e0 che controlla la loro perdita di peso. Ha partecipato al programma dopo aver espresso la volont\u00e0 di perdere peso e di smettere di fumare."}
{"id": "545227", "revid": "1120730", "url": "https://it.wikipedia.org/wiki?curid=545227", "title": "Stelvio Cipriani", "text": "Autore di colonne sonore cinematografiche, sin da giovane \u00e8 stato avviato allo studio della musica. Ha composto le musiche per oltre 300 film tra cui \"Anonimo veneziano\" che gli ha dato la fama mondiale vendendo 14 milioni di dischi. Ha lavorato, tra gli altri, con Steno, Mario Bava, Lucio Fulci, Carlo Lizzani, Stelvio Massi, Dino Risi e Luciano Ercoli. Alcuni dei suoi brani sono stati molto apprezzati da registi stranieri come Quentin Tarantino ed inseriti in altri lungometraggi.\nBiografia.\nConseguito il diploma in pianoforte e composizione presso il Conservatorio Santa Cecilia, si guadagn\u00f2 da vivere suonando sulle navi da crociera e come accompagnatore di cantanti di musica leggera quali Rita Pavone, Tony Renis e Peppino Di Capri. Per un breve periodo negli Stati Uniti trov\u00f2 anche l'occasione di essere seguito da Dave Brubeck.\nRitornato in Italia, inizi\u00f2 a comporre colonne sonore con \"The Bounty Killer\" e altri film di produzione minore, tra i quali il western \"Un uomo, un cavallo, una pistola\" del cui tema Henry Mancini realizz\u00f2 un arrangiamento nel 1968 (\"A Man, a Horse and a Gun\") che ottenne un buon successo discografico. Nel 1970 le musiche per \"Anonimo veneziano\" gli diedero una notevole popolarit\u00e0 facendogli vincere anche il Nastro d'argento. Si dedic\u00f2 quindi ai generi cinematografici pi\u00f9 diversi, soprattutto drammatici, gialli ed horror. Dal 1972, con \"La polizia ringrazia\", divenne uno dei principali autori di colonne sonore del filone poliziesco, con attori molto noti quali Tomas Milian, Franco Gasparri e Maurizio Merli. Compose anche musiche per alcuni sceneggiati televisivi, come \"Dov'\u00e8 Anna?\" che riscosse un incredibile successo di pubblico, e per film di produzione statunitense quali \"Tentacoli\" e \"Pira\u00f1a paura\", primo film di James Cameron. Negli anni Ottanta ottenne altri buoni consensi con le colonne sonore per \"Un povero ricco\", \"Blu elettrico\" e \"Don Bosco\". All'inizio degli anni Novanta, con l'arrivo delle telenovelas venezuelane trasmesse da Rete 4 che ebbero un altissimo numero di ascolti, cur\u00f2 le musiche dell'edizione italiana di 13 lavori, tra cui \"Topazio\", \"Manuela\" e \"Milagros\".\nLavor\u00f2 poi a molti documentari, al musical \"Maria di Nazareth. Una storia che continua...\" (con interprete principale nelle vesti di Maria il soprano Alma Manera) e ad alcuni brani su commissione della Santa Sede. Compose e diresse \"Tema di Karol\" e una Messa dedicata a Giovanni Paolo II. Firm\u00f2 la canzone \"Turning round\" per il film \"Se ti piace... vai...\" e la sigla della serie TV anime \"Reporter Blues\".\nCuriosit\u00e0 vuole che sia stato proprio il Maestro Stelvio Cipriani, con Federico Fellini, a creare la parola \"filmico\" applicata alla musica, intesa come OST Film Scores, riferendosi al come alcune colonne sonore ispirino immediatamente chiare immagini cinematografiche nella fase di \"editing\" e montaggio.\nNel 2007 fu tra gli ospiti della \"Notte degli Angeli\", dedicata alla mistica Natuzza Evolo, trasmessa da Rai International il 9 aprile.\nNel 2016 prese parte alle riprese del docufilm a episodi \"Diario Di Bordo, Inside The Outsider\" dell'artista internazionale Veronica Vitale. Inoltre Stelvio Cipriani rientra insieme a Joe Jackson e Bootsy Collins tra i principali \"production counseler\" del progetto discografico indipendente \"Inside The Outsider\" prodotto da Veronica Vitale a Cincinnati.\nColpito da ischemia il 23 dicembre 2017, \u00e8 morto in una casa di cura a Roma il 1\u00ba ottobre 2018 a 81 anni. \u00c8 sepolto nel Cimitero del Verano di Roma.\nRiconoscimenti.\nNastro d'argento\nOnorificenze.\nCommendatore Ordine al Merito della Repubblica Italiana\n\u00abDi iniziativa del Presidente della Repubblica\u00bb\n\u2014 Roma, 4 giugno 1993\nGrande ufficiale Ordine al Merito della Repubblica Italiana \n\u00abDi iniziativa del Presidente della Repubblica\u00bb\n\u2014 Roma, 2 maggio 1996"}
{"id": "545232", "revid": "1982", "url": "https://it.wikipedia.org/wiki?curid=545232", "title": "Vanth", "text": "Nella mitologia etrusca, Vanth \u00e8 la divinit\u00e0 femminile appartenente al mondo degli Inferi che teneva in mano il rotolo del destino. La sua iconografia la vuole alata, vestita di un corto chitone dalle bretelle incrociate all'altezza del petto, che lasciano scoperto il seno; in alcune rappresentazioni la sua capigliatura \u00e8 composta da un nido di serpenti tenuti insieme da un diadema.\nNella Tomba Fran\u00e7ois, nella necropoli di Vulci, Vanth \u00e8 rappresentata con le ali multicolori mentre accompagna nell'oltretomba gli eroi Patroclo ed Achille.\nEssa \u00e8 onnisciente, e messaggera di morte per gli uomini. Assiste i malati in fin di vita e invoca i demoni buoni. In epoca tarda venne gradualmente a rappresentare la giustizia. Nell'arte viene rappresentata con serpenti, torce e chiavi, e spesso si accompagna al dio Charun (secondo alcuni studiosi sarebbe sua moglie). Trova corrispondenza con la dea del fato Moira della mitologia greca.\nL'origine del suo nome \u00e8 sconosciuta, e si trova citato in circa nove iscrizioni provenienti da diversi siti archeologici (Tarquinia, Orvieto, Chiusi e Vulci) ma la sua terminazione \"-nth\", che si trova in molti nomi di esseri mitologici, significa probabilmente \"colei che\", indicando quindi il suo ruolo di agente.\nSecondo Jeff Rovin (vedi bibliografia), Vanth incoraggia la violenza ed \u00e8 attratta dalle tombe aperte."}
{"id": "545235", "revid": "891990", "url": "https://it.wikipedia.org/wiki?curid=545235", "title": "Tuchulcha", "text": "Tuchulcha \u00e8 un demone etrusco dell'oltretomba.\nLa sua raffigurazione pi\u00f9 nota \u00e8 quella della Tomba dell'Orco a Tarquinia, dove presenta una chioma scompigliata dalla quale escono serpenti, un becco da rapace (probabilmente da avvoltoio), orecchie d'asino e grandi ali. Il busto e gli arti hanno sembianze umane, la pelle \u00e8 giallognola. Tra le mani tiene due serpenti barbuti.\nA \"Tuchulcha\" vanno presumibilmente riferite le analoghe immagini presenti su un'anfora a figure rosse trovata a Vulci e sulla parete destra della Tomba dei Demoni Azzurri di Tarquinia: in entrambi i casi attributo fondamentale del demone appaiono i due serpenti tenuti tra le mani ma il volto \u00e8 privo dei tratti animaleschi che caratterizzano l'immagine della Tomba dell'Orco."}
{"id": "545238", "revid": "125975574", "url": "https://it.wikipedia.org/wiki?curid=545238", "title": "Nazionale di calcio del Laos", "text": "La nazionale di calcio del Laos (\u0e97\u0eb4\u0ea1\u0e8a\u0eb2\u0e94 \u0e9a\u0eb2\u0e99\u0ec0\u0e95\u0eb0 \u0ec1\u0eab\u0ec8\u0e87\u0e8a\u0eb2\u0e94 \u0ea5\u0eb2\u0ea7) \u00e8 la rappresentativa calcistica del Laos ed \u00e8 posta sotto l'egida della Lao Football Federation.\nMembro dell'AFC, si era qualificata al secondo turno delle qualificazioni asiatiche ai Mondiali 2006 come migliore delle squadre sconfitte nel primo turno, ma non \u00e8 poi riuscita a qualificarsi ai Mondiali avendo perso tutte le partite del secondo turno. \nOccupa il 185\u00ba posto nel ranking FIFA; mentre il miglior piazzamento in tale classifica \u00e8 stato il 134\u00ba posto ottenuto nel settembre 1998.\nRosa attuale.\nLista dei giocatori convocati per il AFF Suzuki Cup 2018.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "545239", "revid": "12290", "url": "https://it.wikipedia.org/wiki?curid=545239", "title": "Editrice", "text": ""}
{"id": "545240", "revid": "599013", "url": "https://it.wikipedia.org/wiki?curid=545240", "title": "Piero Calamai", "text": "Biografia.\nNato in una famiglia di antiche tradizioni marinare, Calamai incominci\u00f2 la sua carriera in mare nell'estate 1916: diplomatosi aspirante al comando di navi mercantili presso l'Istituto tecnico Nautico San Giorgio di Genova, entr\u00f2 subito dopo nella Regia Marina come guardiamarina, mentre era in corso la prima guerra mondiale. Fu in servizio come ufficiale su alcune navi fra cui il cacciatorpediniere \"Pilade Bronzetti\".\nDecorato con la croce di guerra al valor militare, si conged\u00f2 da sottotenente di vascello di complemento nel 1919, e incominci\u00f2 subito a navigare come ufficiale di coperta per il Lloyd Sabaudo, in servizio di linea sulla \"Moncalieri\", la \"Principe di Udine\", la \"Carignano\", la \"Conte Rosso\" e la \"Valdieri\"; fu poi primo ufficiale sulla \"Castelporziano\", la \"Valdieri\", la \"Principessa Giovanna\", la \"Principessa Maria\", la \"Conte Grande\", la \"Conte Verde\", la \"Conte Biancamano\", la \"Esquilino\", la \"Conte di Savoia\" e l\"Orazio\". Nel 1932 gli fu conferita una medaglia d'argento al valor civile perch\u00e9, imbarcato sulla \"Conte Grande\", non esitava a tuffarsi in mare in mezzo all'Oceano Atlantico al fine di salvare la vita a un passeggero caduto a mare.\nAllo scoppio del secondo conflitto mondiale, il 14 maggio 1940, meno di un mese prima dell'entrata in guerra dell'Italia nel conflitto venne richiamato alle armi con il grado di capitano di corvetta di complemento, la notte dell\u201911 novembre 1940, si mise in luce per il salvataggio di alcuni marinai, compiuto a bordo della corazzata Duilio, colpita nel corso dell\u2019attacco aeronavale inglese della base navale di Taranto, meritando una seconda medaglia d\u2019argento al valor militare.\nNel secondo dopoguerra, dal 10 maggio 1947 riprese la sua posizione quale ufficiale di coperta appartenente allo stato maggiore in regolamento organico nel ruolo della Italia - Societ\u00e0 di Navigazione rientrando cos\u00ec nei ranghi della flotta di Stato; sposato e con due figlie, prest\u00f2 servizio come ufficiale prima e comandante poi, su 27 navi diverse, fra cui il comando di transatlantici Conte Grande e Saturnia, fino ad ottenere il grado di capitano superiore di lungo corso e successivamente, giungere al comando delle pi\u00f9 prestigiose ammiraglie della Flotta Italiana di Linea ottenendo il titolo onorifico di \"Comandante Superiore\" coronando cos\u00ec con successo una brillante carriera in mare.\nL'Andrea Doria.\nNel luglio 1956 Calamai era al comando dell'allora nave ammiraglia della Marina Mercantile Italiana, la T/N \"Andrea Doria\", la 13\u00aa nave passeggeri pi\u00f9 grande del mondo; a questo lussuoso e al tempo stesso modernissimo transatlantico, si deve la sua notoriet\u00e0 e la sua presenza nella memoria collettiva, perch\u00e9 la nave affond\u00f2 con grande clamore il 26 luglio 1956 in seguito alla collisione con la nave svedese \"Stockholm\". \nDelle 100 tratte atlantiche gi\u00e0 percorse con successo dall\"'Andrea Doria\", Calamai ne aveva comandato almeno la met\u00e0, compresa la prima, il viaggio inaugurale del transatlantico.\nMaterialmente, l'azione di Calamai nell'imminenza del disastro si concretizz\u00f2 nell'ordinare, una volta compreso di trovarsi in rotta di collisione, una accostata a sinistra e preparare la nave all'imminente impatto; ordin\u00f2 di tenere in funzione sino allo stremo gli impianti elettrici, poich\u00e9 essendo notte era importante non lasciare l\"'Andrea Doria\" e soprattutto i suoi passeggeri al buio. Lanciato l'SOS, organizz\u00f2 il salvataggio dei circa 1600 passeggeri, che rimase il pi\u00f9 imponente salvataggio in mare di tutti i tempi. Ritard\u00f2 finch\u00e9 possibile il segnale di abbandono nave, per evitare l'insorgere del panico e si coordin\u00f2 con le navi intervenute in soccorso per l'evacuazione; tutto ci\u00f2 nel buio della notte e con la nave sbandata di pi\u00f9 di 20\u00b0.\nGli ufficiali riferirono che Calamai, a passeggeri ormai evacuati, non voleva lasciare l'Andrea Doria per morire con essa, secondo un'antica tradizione del mare; gli ufficiali lo dovettero \"minacciare\" di risalire tutti per morire con lui e solo in questa prospettiva Calamai si lasci\u00f2 convincere a scendere su una scialuppa, non senza che il suo secondo ordinasse la discesa per grado, di modo che gli ufficiali di grado inferiore scendessero per primi.\nAl naufragio dell\"Andrea Doria\" seguirono polemiche e molte difficolt\u00e0 nel far luce sulle cause del disastro, difficolt\u00e0 in parte dovute anche a motivi politici e agli importanti interessi economici coinvolti, come il regista Fabio Toncelli ha raccontato nel suo documentario \"L'affondamento dell'Andrea Doria la verit\u00e0 negata\", trasmesso dalla televisione pubblica americana PBS e in Italia anche dalla Rai nel programma \"Ulisse\" di Raitre.\nPiero Calamai rimase nei ruoli attivi della Italia - Societ\u00e0 di Navigazione sino al 31 dicembre 1957, andando in pensione per raggiunti limiti di et\u00e0, ma non si riprese mai psicologicamente dal disastro.\nA terra.\nDopo il naufragio dell\"Andrea Doria\" fin\u00ec, in pratica, la sua carriera, fino ad allora ricca di soddisfazioni. Aveva 58 anni al momento del sinistro e guadagnava uno stipendio di 625 USD al mese, per i tempi ragguardevole.\nRecenti rivelazioni e studi successivi hanno riabilitato la figura e confermato la correttezza del suo operato e quello del suo equipaggio.\nMor\u00ec nel 1972 nella sua abitazione della citt\u00e0 natia, proprio mentre dagli Stati Uniti gli stava giungendo una comunicazione di John C. Carrothers, un ingegnere navale in pensione che era diventato uno dei maggiori esperti di collisioni navali e in particolare di quella fra l\"'Andrea Doria\" e la \"Stockholm\"; Carrothers, il primo a sostenere la responsabilit\u00e0 del terzo ufficiale della nave svedese, voleva comunicargli che il sinistro della \"Doria\" veniva adesso studiato all'Accademia navale di Annapolis e che nella pubblicazione ufficiale dello U.S. Naval Institute, \"Proceedings\", di cui allegava la copia di una pagina, si ratificava la ricostruzione dello stesso Carrothers, che riabilitava Calamai. La lettera conteneva espressioni di vivissima solidariet\u00e0, sottolineava che ci erano voluti pi\u00f9 di 12 anni per dimostrare la responsabilit\u00e0 svedese, e si concludeva cos\u00ec:\nMolte fonti riportano che le sue ultime parole siano state \"sono tutti salvi i passeggeri?\".\nRiposa nella cappella della Famiglia Calamai nel cimitero di Sant'Ilario sulle alture di Genova Nervi, accanto al padre Oreste, al fratello Marco e alla moglie Anna.\nIl fratello minore Marco raggiunse il grado di contrammiraglio nella Marina Militare Italiana ed ebbe anche il comando dell'Accademia navale di Livorno, mentre il padre Oreste \u00e8 ricordato come fondatore della prima rivista in Italia dedicata al mondo della marineria, intitolata \"La Marina Mercantile\".\nAl comandante Piero Calamai il 28 dicembre 2016 \u00e8 stata dedicata una sala del Galata Museo del Mare di Genova, che in occasione dei 60 anni dal naufragio della T/n \"Andrea Doria\", insieme alla Fondazione Ansaldo, ha organizzato una mostra sulla storia della nave e della sua tragica fine. La cerimonia \u00e8 stata presieduta dal sindaco del capoluogo ligure Marco Doria e dalle figlie del comandante Silvia e Marina, un riscatto morale alla controversa vicenda legale e soprattutto mediatica che segu\u00ec al naufragio dell'ammiraglia della flotta mercantile Italiana.\nIl 26 luglio 2021, in occasione del 65\u00ba anniversario dal naufragio, la Citt\u00e0 di Genova ha intitolato la scalinata di Boccadasse al Comandante Piero Calamai e al suo equipaggio quale riconoscimento istituzionale del loro eroico operato durante le operazioni di salvataggio.\nOpere ispirate al comandante Calamai.\nPer celebrare degnamente i 60 anni dalla tragedia \u00e8 stato prodotto il Docu-film \"\", prodotto da Pierette Domenica Simpson, americana di origini italiane, superstite dell'incidente e diretto da Luca Guardabascio. Un film nato soprattutto per riabilitare la figura dell'eroico comandante dell'Andrea Doria."}
{"id": "545241", "revid": "123118801", "url": "https://it.wikipedia.org/wiki?curid=545241", "title": "Margherita Violante di Savoia", "text": "Biografia.\nMargherita Violante era la quinta figlia di Vittorio Amedeo I di Savoia, e di sua moglie, Cristina Maria di Francia, figlia di Enrico IV di Francia. Nacque al Castello del Valentino. Suo padre mor\u00ec nell'ottobre del 1637, quando lei aveva solo due anni. Come tale, il fratello maggiore sopravvissuto, il principe Francesco Giacinto, successe come duca di Savoia e sua madre ricopr\u00ec la carica di reggente.\nMargherita Violante \u00e8 cresciuta in un momento in cui i suoi due zii, il principe Maurizio e suo fratello minore, il principe Tommaso di Savoia, si contendevano il potere della cognata e del suo entourage francese.\nMatrimonio.\nDopo i matrimonio delle figlie maggiori, Cristina Maria inizi\u00f2 a una corrispondenza con la corte di Francia per assicurarsi un matrimonio tra Margherita Violante e il giovane Luigi XIV di Francia. Margherita Violante era in competizione con la corte spagnola che aveva presentato l'Infanta Maria Teresa d'Austria come un'altra possibile sposa per il sovrano. Maria Teresa era figlia di Elisabetta di Francia, un'altra sorella di Luigi XIII e Cristina. Il padre di Maria Teresa, Filippo IV di Spagna, era anche il fratello di Anna d'Austria, madre di Luigi XIV ed era desideroso di portare la pace tra Francia e Spagna con il matrimonio di Luigi e Maria Teresa.\nLuigi XIV, che innamoratosi della Savoia, diede vita a veri e propri corteggiamenti, ma questi dovettero finire per volere del cardinale Mazzarino, il quale convinse il Re Sole a sposare l'infanta di Spagna Maria Teresa per motivi politici. \nIn seguito venne proposto un possibile matrimonio tra Margherita Violante e Ranuccio II Farnese, duca di Parma. Il contratto di matrimonio venne stipulato l'11 agosto 1659 ed il matrimonio venne celebrato il 29 aprile 1660 a Torino. Margherita giunse a Parma nel 1660, dove fu accolta, secondo l'uso farnesiano, da grandi festeggiamenti. La coppia ebbe due figli:\nMorte.\nMargherita Violante e suo marito iniziarono a ricostruire il Palazzo Ducale di Colorno residenza principale della famiglia ducale. Fu a Palazzo Ducale che mor\u00ec dando alla luce il suo secondo figlio. Fu sepolta nel Santuario della Chiesa della Steccata nel centro di Parma ."}
{"id": "545243", "revid": "6923", "url": "https://it.wikipedia.org/wiki?curid=545243", "title": "Gualberto Titta", "text": " Noto per romanzi horror, spesso firmati con gli pseudonimi \"Werner Wrengel\", \"Kevin Mc Hynes\" e \"Paul Carter\".\nBiografia.\nHa scritto un centinaio di romanzi di vario genere (gialli, storici, di guerra, di spionaggio, thriller e, soprattutto, horror, molti comparsi anche in traduzione inglese, francese e tedesca), oltre che di racconti, testi drammatici (come \"Rottami\", \"Il moschettiere azzurro\" e \"Christus\"), riduzioni teatrali (tra cui quella dei \"Miserabili\" di Victor Hugo, scritta a sedici anni), poesie e dialoghi per fotoromanzi.\nFiglio di Carlo, titolare di una compagnia d'arte drammatica, come attore Titta esord\u00ec nella compagnia paterna, affrontando ruoli shakespeariani. Al cinema italiano, invece, diede il volto a personaggi minori in pellicole come \"La cintura di castit\u00e0\" di Camillo Mastrocinque (1949), \"I giganti della Tessaglia\" di Riccardo Freda (1960) e \"Quando dico che ti amo\" di Giorgio Bianchi (1967)."}
{"id": "545244", "revid": "212348", "url": "https://it.wikipedia.org/wiki?curid=545244", "title": "Classe Constitution", "text": ""}
{"id": "545245", "revid": "332343", "url": "https://it.wikipedia.org/wiki?curid=545245", "title": "Andrea Vendramin", "text": "Biografia.\nFamiglia e giovinezza.\nNacque, secondogenito dopo Luca, da Bartolomeo Vendramin e da Maria Michiel. La sua era una casata di recentissima affermazione, entrata nel patriziato nel 1381 grazie ai contributi offerti alla Repubblica dall'omonimo nonno, mercante di origini friulane, in occasione della guerra di Chioggia.\nIl padre, gi\u00e0 al secondo matrimonio e anziano, mor\u00ec quando aveva solo due anni. Ad occuparsi della sua educazione fu quindi la famiglia materna, che a differenza di quella paterna era di nobilt\u00e0 antica e riconosciuta.\nEntrato in Maggior Consiglio il 3 dicembre 1418, poco dopo fu accusato di sodomia assieme al fratello, venendo tuttavia scagionato gi\u00e0 il 16 marzo 1419. In questo periodo, va detto, il Consiglio dei Dieci aveva intrapreso un'accanita campagna per estirpare la piaga dell'omosessualit\u00e0, tuttavia si ritrov\u00f2 impreparato quando le indagini presero a coinvolgere personalit\u00e0 politiche, ecclesiastiche e delle arti di mestiere.\nNel 1426 spos\u00f2 Regina Gradenigo, proveniente da un'altra prestigiosa famiglia e discendente dal doge Bartolomeo Gradenigo. Gli diede una numerosa prole: sette maschi (Bartolomeo, Nicol\u00f2, Alvise, Giovanni Francesco, Paolo e Girolamo) e almeno quattro femmine (Felicita, Orsa, Clara e Taddea, a cui forse vanno aggiunte Angela ed Elena).\nCarriera politica.\nLa carriera politica del Vendramin si svolse sottotono per molti anni e solo in et\u00e0 avanzata sub\u00ec un'impennata. Nel 1422 era caposestiere di Cannaregio, mentre fu eletto stabilmente in Senato non prima del 1440 e fino al 1453. Partecip\u00f2 a poche missioni diplomatiche e non sembra aver assunto rettorati al di fuori del Dogado.\nLa tradizione spiega questo fatto con l'isolamento che la sua famiglia sub\u00ec da parte delle casate pi\u00f9 antiche e prestigiose. Tuttavia, \u00e8 pi\u00f9 probabile che Vendramin avesse trascurato la vita pubblica per dedicarsi alle attivit\u00e0 imprenditoriali e mercantili; sappiamo infatti che con il fratello fu occupato nel commercio di seta e di grano e nella produzione di sapone.\nDi certo non dovettero aiutarlo le accuse subite in giovane et\u00e0. Tra il 1449 e il 1450, peraltro, sedette nel Consiglio dei Dieci e nel trattare alcuni casi di sodomia assunse un atteggiamento molto cauto, che molti giudicarono con sospetto.\nUn altro episodio spiacevole avvenne nel 1454, quando lui e il fratello furono colpiti dalla crisi bancaria di quegli anni, aggravata da una vertenza insorta con un cassiere del banco Soranzo. Ciononostante, tra la fine dello stesso anno e l'inizio del successivo Andrea continuava a investire nel commercio di frumento, tanto da risultare creditore verso i Provveditori alle biade.\nLa sua attivit\u00e0 politica si fece pi\u00f9 intensa dalla met\u00e0 degli anni 1450. Consigliere ducale nel 1454-55, nel 1458 e nel 1466, torn\u00f2 nel Consiglio dei Dieci dal 1455 al 1457, anche in veste di capo e inquisitore. Inoltre, a partire da Pasquale Malipiero (1457), il Vendramin risult\u00f2 costantemente tra gli elettori dogali o tra i correttori della promissione.\nNel periodo 1463-66 fu savio del Consiglio e intervenne pi\u00f9 volte in Senato (solitamente su questioni di materia economica) dimostrando notevole equilibrio. A fine giugno 1467 fu nominato procuratore di San Marco \"de citra\"; durante questo mandato sub\u00ec delle critiche per la libert\u00e0 con cui amministrava le risorse a lui affidate, tanto che il 24 febbraio 1474 il Maggior Consiglio viet\u00f2 ai procuratori di investire questi beni \u00abin colliganciam\u00bb. Nello stesso periodo fu scelto, con Ludovico Foscarini, per una missione presso papa Paolo II, ma entrambi rinunciarono per le loro cattive condizioni di salute.\nDogato.\nLa sua elezione a doge, il 5 marzo 1476, fu segnata dalle critiche di Filippo Tron che lamentava la recente nobilt\u00e0 della sua famiglia. Grazie al suo cospicuo patrimonio pot\u00e9 elargire grandi quantit\u00e0 di denaro al popolo che lo festeggiava in piazza San Marco.\nProveniente dal ceto mercantile e imprenditoriale, anche in qualit\u00e0 di doge il Vendramin lavor\u00f2 a diverse questioni riguardanti traffici, tasse e mutui. Per esempio si preoccup\u00f2 di raccogliere denaro per finanziare l'annoso conflitto contro i Turchi, garantendo in prima persona i prestiti che il banco Soranzo concedeva al governo. La sua politica di controllo diretto sull'esazione fiscale fu adottata anche dai dogi successori, nonostante i limiti imposti dalla promissione ducale.\nEbbe un atteggiamento moderato per quanto riguarda la giustizia: non risult\u00f2 mai tra i proponenti di pena nei processi e, anzi, fu molto attivo nel concedere grazie. La sua irreprensibilit\u00e0 fu messa in dubbio per l'atteggiamento \"morbido\" nei confronti del figlio Bartolomeo, esiliato nel feudo di famiglia di Latisana: rimase inerte quando questi, nonostante la condanna, torn\u00f2 a Venezia nel 1477 e intervenne solo quando il savio di Terraferma Ludovico Lando aveva posto la scandalosa questione all'esame del Senato.\nMor\u00ec nella notte del 6 marzo 1478. Il suo ragguardevole patrimonio, circa ducati, fu ereditato dai figli maschi ancora in vita e dal nipote Daniele. Come da sue disposizioni, fu sepolto nella chiesa di Santa Maria dei Servi. Nel 1815, con la demolizione del luogo sacro, l'arca fu trasferita nella basilica dei Santi Giovanni e Paolo."}
{"id": "545248", "revid": "107157902", "url": "https://it.wikipedia.org/wiki?curid=545248", "title": "Bartolomeo Ferrari", "text": "Biografia.\nEntrato al Seminario di Genova, fu ordinato presbitero il 15 giugno 1935.\nSvolse buona parte del suo servizio sacerdotale, dal 1957 al 1991, come parroco della parrocchia di Santa Maria della Cella a Sampierdarena.\nNel 1991 lasci\u00f2 la parrocchia per sopraggiunti limiti di et\u00e0 ma continu\u00f2 per il resto della sua vita ad esercitare il servizio sacerdotale come aiuto pastorale presso la stessa chiesa, rimanendone arciprete emerito.\n\u00c8 stato anche canonico onorario del capitolo della cattedrale di San Lorenzo.\nLe vicende partigiane.\nFigura importante nel panorama dei partigiani di Genova, indipendentemente da prese di posizione discusse e/o discutibili legate al suo ruolo ecclesiastico nell'ambito delle varie ali politiche che formavano il Corpo Volontari della Libert\u00e0 nel Genovesato, \u00e8 rimasto il suo ricordo nei Genovesi, soprattutto nei \"Sampedenin\" (abitanti di Sampierdarena).\nFu cappellano della Divisione Mingo, una delle pi\u00f9 conosciute brigate partigiane garibaldine, formata in gran parte da aderenti o vicini all'ideale comunista.\nIl 16 aprile 1975 la Citt\u00e0 di Ovada gli conferisce la cittadinanza onoraria.\n\u00c8 stato autore di tre libri che coltivano ricordi e tradizioni della Resistenza:\nIn particolare, nella ristampa de \"Sulla montagna con i partigiani\" viene meglio messa a fuoco la sua esperienza di cappellano partigiano, con importanti riflessioni sulle ragioni delle difficili scelte compiute dai partigiani e sulle radici della loro ideologia.\nIl foglio clandestino \"Il ribelle \", \"Giornale delle Brigate d'Assalto Garibaldi - Divisione Cap.no Mingo (gi\u00e0 Ligure-Alessandrina)\", usc\u00ec in quattordici numeri, dal 10 dicembre 1944 al 21 aprile 1945. A partire dal secondo numero assunse la denominazione \"Il Patriota (Gi\u00e0 \"Il ribelle\")\". La ristampa che ne fu fatta nel 1995 fu resa possibile dal fatto che Ferrari ebbe l'accortezza di salvare una copia di ogni numero: le copie venivano nascoste in una scatola di latta, sotterrata nel giardino di casa di amici fidati."}
{"id": "545249", "revid": "842", "url": "https://it.wikipedia.org/wiki?curid=545249", "title": "USS Enterprise NCC-1701", "text": ""}
{"id": "545250", "revid": "842", "url": "https://it.wikipedia.org/wiki?curid=545250", "title": "USS Enterprise NCC-1701-A", "text": ""}
{"id": "545253", "revid": "298055", "url": "https://it.wikipedia.org/wiki?curid=545253", "title": "Dors Venabili", "text": "Dors Venabili \u00e8 un personaggio immaginario del ciclo della Fondazione dello scrittore di fantascienza Isaac Asimov.\nDors ha un ruolo importante nei due \"prequel\" della saga, Preludio alla Fondazione e Fondazione anno zero, nei quali ha il compito di proteggere Hari Seldon. Viene descritta come una donna attraente, dai capelli rossi e dall'aspetto molto giovane, nonostante abbia solamente due anni in meno di Seldon.\nLa storia.\nDors Venabili viene assegnata alla protezione di Hari Seldon da R. Daneel Olivaw nelle vesti di Chetter Hummin. Giunta due anni prima di Seldon su Trantor, Dors \u00e8 una docente di storia presso l'Universit\u00e0 di Streeling.\nSenza mai ricorrere all'omicidio, si rivela estremamente efficace nella difesa del matematico e, in una rissa nel malfamato quartiere Billibotton del settore di Dahl, si guadagna il soprannome di \"Donna Tigre\". Queste sue straordinarie capacit\u00e0 rendono sospettoso Seldon che, verso la fine del primo romanzo, comincia a pensare che anche Dors, come Daneel, sia un robot. Nonostante la natura di Dors, Seldon se ne innamora e la sposa. Insieme adottano Raych, un ragazzo dodicenne incontrato nel settore di Dahl.\nUna delle missioni per difendere Seldon si rivela per\u00f2 fatale per Dors: ella riesce infatti a sventare una cospirazione ai danni del marito all'interno dello stesso Progetto Seldon, ma viene esposta a una massiccia dose di campi magnetici che provocano danni irreversibili al suo organismo. Prima di smettere di funzionare, riesce ad uccidere l'ideatore e attuatore principale e a fermare quindi la cospirazione. Prima della sua \"morte\" ringrazia il marito perch\u00e9, amandola, l'aveva resa \"umana\"."}
{"id": "545256", "revid": "212348", "url": "https://it.wikipedia.org/wiki?curid=545256", "title": "Classe Daedalus", "text": ""}
{"id": "545257", "revid": "767487", "url": "https://it.wikipedia.org/wiki?curid=545257", "title": "Ferment", "text": "Ferment \u00e8 il primo album realizzato dal gruppo rock Inglese dei Catherine Wheel.\nIl disco.\nL'album \u00e8 un originale incrocio fra chitarrismo shoegaze e sonorit\u00e0 pi\u00f9 hard rock. Lo schema dei brani \u00e8 abbastanza semplice: la chitarra e il canto di Dickinson elaborano delle classiche melodie rock, mentre Futter ci costruisce attorno un colossale muro di distorsioni, donando al gruppo un suono decisamente personale. \nIl singolo Black metallic \u00e8 entrato nella top-ten di Billboard, e rimarr\u00e0 la canzone pi\u00f9 famosa del gruppo."}
{"id": "545267", "revid": "212348", "url": "https://it.wikipedia.org/wiki?curid=545267", "title": "Classe Defiant", "text": ""}
{"id": "545269", "revid": "112769585", "url": "https://it.wikipedia.org/wiki?curid=545269", "title": "Mario Cottone", "text": "Biografia.\nTrasferitosi giovanissimo ad Asti, esord\u00ec nel Palio della citt\u00e0 piemontese nel 1976, collezionando da l\u00ec in avanti una serie di buoni piazzamenti che misero in luce le sue doti tecniche e il suo coraggio. Tali qualit\u00e0 gli permisero, il 16 agosto 1984, di esordire al Palio di Siena con il giubbetto della Pantera, divenendo di fatto il primo fantino di scuola astigiana a correre in Piazza del Campo.\nL'anno successivo arriv\u00f2 la consacrazione al Palio di Asti. Il Rione San Martino-San Rocco, vittorioso l'anno prima con Andrea Degortes detto \"Aceto\", gli affid\u00f2 un purosangue giunto dall'Austria per puntare a vincere. Truciolo non deluse le attese e la spunt\u00f2 per poco pi\u00f9 di una testa, beffando in volata proprio Aceto, che aveva ricostituito per il Borgo Tanaro Trincere Torrazzo la stessa accoppiata vincente nel 1984.\nQuesta vittoria, ottenuta anche grazie ad un furioso scambio di nerbate con il celebre fantino sardo, convinse la Contrada della Giraffa ad affidargli, in occasione del Palio di Siena del 16 agosto 1986, il poco quotato barbero Fenosu. Contro tutti i pronostici, Truciolo vinse il Palio, resistendo fino all'ultimo agli attacchi del fantino della Torre, Salvatore Ladu detto \"Cianchino\", e cogliendo la sua unica vittoria in Piazza del Campo.\nNel 1981 Mario viene ingaggiato a Legnano, per la Contrada San Domenico. La corsa del 1981 \u00e8 uno dei momenti che ha segnato la storia del Palio di Legnano. Durante la finale infatti Cottone, al comando dall'uscita dal canapo, si fece quasi raggiungere dalla contrada San Bernardino, rappresentata da Leonardo Viti detto \"Canapino\", che montava \"Valsandro\". Neppure il fotofinish riusc\u00ec a stabilire chi avesse vinto, cos\u00ec i capitani delle due contrade concordarono di far disputare una \"finale bis\" tra le due contrade. La brillante partenza di Truciolo su Hirish Karabash ebbe la meglio sull'esperienza di Canapino e ai contradaioli di San Domenico non rest\u00f2 che rituffarsi in campo per festeggiare il ritorno del crocione per la terza volta nella chiesa di contrada.\nDopo un secondo posto nel 1982, Truciolo riusc\u00ec a dare il meglio nel palio del 1984. Mario vinse la prima batteria e si aggiudic\u00f2 un posto in finale, e con un terreno pessimo Truciolo riusc\u00ec a portare la quarta vittoria a San Domenico.\nNegli anni successivi, la carriera di Truciolo fu pesantemente condizionata da infortuni (tra cui un incidente motociclistico) e altre vicende che gli impedirono di cogliere nuovi successi per parecchi anni. La pi\u00f9 clamorosa fu l'esclusione a vita dal Palio di Legnano, avvenuta nel 1987, proprio all'apice della sua carriera: ingaggiato dalla Contrada San Martino per il Palio di quell'anno, infatti, Truciolo fu coinvolto in una rissa in cui rimasero feriti due reggenti della Contrada Legnarello. In seguito a questo episodio il fantino astigiano fu sostituito da Sergio Ruiu detto \"Il Professore\" ed escluso a vita dalla manifestazione.\nAll'inizio degli anni novanta, Truciolo inizi\u00f2 ad occuparsi dell'allenamento dei cavalli di Gaetano Guarino, appassionato astigiano divenuto nel 1994 rettore del comune di Moncalvo, partecipante al Palio di Asti. Fu proprio allora che avvennero gli episodi destinati a far passare Truciolo alla storia di questo Palio: osservando le caratteristiche di una cavallina giunta dall'est europeo, infatti, Truciolo e Guarino scoprirono che, pur non avendo particolari doti di potenza, Rapsodia (questo il nome della cavallina), possedeva un naturale istinto da capobranco e che nessun purosangue era in grado di superarla quando correva libera. Truciolo inizi\u00f2 quindi in gran segreto ad allenarla a correre scossa e, al Palio di Asti, dopo aver superato a fatica la batteria eliminatoria, si present\u00f2 al canapo della finale, assicur\u00f2 le briglie al collo della cavallina e si tuff\u00f2 verso lo steccato al momento del via. Il trucco riusc\u00ec alla perfezione: Rapsodia and\u00f2 in testa alla prima curva per non essere pi\u00f9 raggiunta, e regal\u00f2 a Moncalvo il terzo Palio, dopo quelli del 1988 e 1989. L'anno successivo, Truciolo ripet\u00e9 lo stesso trucco: Rapsodia (ribattezzata ironicamente \"Stasera mi butto\") non riusc\u00ec ad andare subito in testa alla corsa ma, nonostante questo, rimont\u00f2 e vinse di nuovo. Alcuni giorni dopo, alcuni borghigiani di Viatosto inscenarono una vera e propria processione funebre per celebrare la presunta fine della carriera di fantino di Truciolo, con tanto di posa di una lapide nel punto in cui si era lasciato cadere da cavallo. Truciolo continu\u00f2, sebbene per poco, a correre, ma il trucco impiegato per vincere i palii del 1994 e del 1995 ebbe una ripercussione a livello regolamentare: a partire dal Palio successivo, infatti, lo stratagemma di lasciarsi scivolare appositamente da cavallo fu vietato con una norma \"ad hoc\".\nSull'onda dei nuovi successi astigiani, la Contrada della Pantera ingaggi\u00f2 Truciolo per limitare la rivale Aquila in occasione del Palio del 16 agosto 1996, ma dopo appena due prove il fantino astigiano fu sostituito da Franco Casu detto \"Spirito\". La sua ultima partecipazione al Palio di Asti risale al 1996, quando fu ingaggiato dal Borgo San Pietro. In quella occasione, Truciolo provoc\u00f2 ripetutamente false partenze in batteria, rimediando per\u00f2 due cadute e infortunandosi leggermente. Sebbene fosse comunque in grado di gareggiare, il rettore del Borgo fu obbligato dal Capitano in accordo col mossiere Amos Cisi e gli altri rettori, a sostituirlo con Loris Armosino, anche per porre fine alla confusione creata tra i canapi dalle continue false partenze. Questo episodio segn\u00f2, di fatto, la fine della carriera di fantino di Truciolo.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "545272", "revid": "212348", "url": "https://it.wikipedia.org/wiki?curid=545272", "title": "Classe Excelsior", "text": ""}
{"id": "545274", "revid": "765341", "url": "https://it.wikipedia.org/wiki?curid=545274", "title": "Chrome (Catherine Wheel)", "text": "Chrome \u00e8 il secondo album realizzato dal gruppo rock Inglese dei Catherine Wheel."}
{"id": "545284", "revid": "92920", "url": "https://it.wikipedia.org/wiki?curid=545284", "title": "Wolfmother", "text": "I Wolfmother sono un gruppo stoner rock di Sydney in Australia, attivo dal 2000.\nIl loro \"sound\" si rif\u00e0 a quello degli artisti hard rock britannici e americani degli anni sessanta e settanta, in particolare i Led Zeppelin e i Black Sabbath.\nBiografia.\nInizi e primo album.\nI Wolfmother iniziano la loro carriera nel 2003, ma il loro nome comincia a circolare in Australia a partire dal 2004, con la pubblicazione dell'omonimo EP (mai pubblicato in Italia). L'EP \"Wolfmother\" fu un discreto successo in patria, imponendosi nelle selezioni radiofoniche ed arrivando a vendere pi\u00f9 di diecimila copie. Nel 2005, la band inizia a registrare l'omonimo album di debutto con il produttore Dave Sardy, a Los Angeles, negli Stati Uniti.\nL'album \"Wolfmother\", composto da dodici canzoni, \u00e8 stato pubblicato nell'ottobre 2005 in Australia. Le quattro canzoni gi\u00e0 presenti nell'EP sono state registrate nuovamente e compaiono sul disco in una versione differente.\nOttenuto il successo in patria, l'album \u00e8 stato pubblicato anche nel resto del mondo, pi\u00f9 precisamente il 24 aprile 2006 nel Regno Unito e nel resto d'Europa, e il 2 maggio 2006 negli Stati Uniti.\nLe versioni non australiane contengono una traccia bonus (\"Love Train\"), originariamente registrata per uno spot della Apple.\n\"Wolfmother\" \u00e8 stato pubblicato anche in versione doppio vinile. La pubblicazione dell'album nel resto del mondo ha subito catapultato l'attenzione dei media musicali sui Wolfmother: la rivista \"Rolling Stone\" li ha inseriti nella graduatoria delle band da tener d'occhio per il 2006. Hanno inoltre stabilito un record: 6 delle 13 canzoni del disco sono state ritenute influenti nella classifica Triple J Hottest 100 dell'anno 2005 (con \"Mind's Eye\" al sesto posto). L'album ha venduto quasi 1,5 milioni di copie. Tra marzo e giugno si sono esibiti in numerosi festival ed hanno presenziato inoltre ad alcuni celebri programmi televisivi, tra cui il \"David Letterman Show\" e il \"The Tonight Show\" di Jay Leno.\nIl 24 novembre del 2006, in occasione dell'introduzione della leggendaria band rock dei Led Zeppelin nella Hall of Fame, i Wolfmother hanno suonato la canzone \"Communication Breakdown\", uno dei brani pi\u00f9 rappresentativi della band inglese.\nIn luglio sono in tour dapprima con otto tappe in Australia e successivamente con un tour mondiale che li ha portati a suonare in Giappone, negli Stati Uniti e un po' ovunque in Europa. Nello stesso anno hanno fatto parte del tour dei Pearl Jam come loro band di supporto.\nCambio di formazione e \"Cosmic Egg\" (2009-2011).\nNell'agosto 2008, dopo alcune voci sullo scioglimento della band, \u00e8 stata diffusa la notizia dell'allontanamento del bassista e tastierista Chris Ross e del batterista Myles Heskett a causa di problemi con Andrew Stockdale, il quale inizialmente voleva sciogliere il gruppo ma ha successivamente deciso di rimpiazzare i componenti del gruppo con altri. Nel febbraio 2009 sono stati annunciati i nuovi arrivi in formazione: il chitarrista Aidan Nemeth, il bassista-tastierista Ian Peres ed il batterista Dave Atkins. I brani del nuovo album, \"Cosmic Egg\", furono composti tutti prima dell'abbandono di Ross e Heskett, e Stockdale ha detto di averne circa 17 pronti per il nuovo album.\nIn seguito, anche il batterista Dave Atkins ha lasciato la band perch\u00e9, secondo sua dichiarazione, il tempo da dedicare ad essa era eccessivo. Al suo posto \u00e8 stato confermato Will Rockwell-Scott. Tuttavia, proprio in occasione del recentissimo tour regionale di dicembre, Dave Atkins ha preso nuovamente il posto di batterista, come si evince chiaramente dalle foto del tour pubblicate sul sito e sulla pagina ufficiale di Facebook della band. \u00c8 ancora da chiarire in via ufficiale questo ritorno, stando per\u00f2 alle parole di un membro della band, Ian Peres, il ritorno sarebbe solo momentaneo a causa di problemi personali dell'attuale batterista.\nI componenti del gruppo sono stati ufficializzati il 5 gennaio 2009 e sono stati confermati nella seguente formazione: chitarrista Aidan Nemeth, bassista e tastierista Ian Peres e il batterista Dave Atkins nel mese di febbraio. Questa nuova formazione ha iniziato le sedute di registrazione per il secondo album \"Cosmic Egg\" a marzo. In relazione al titolo dell'album, il leader del gruppo Stockdale ha dichiarato: \"\u00abHo fatto una lezione di yoga e una delle pose che stavamo facendo era chiamata \"uovo cosmico\", e ho pensato \"si, \u00e8 quello giusto!\"\u00bb\". La band si \u00e8 esibita in due concerti di beneficenza a Melbourne e a Sydney il 14 marzo, per \"Sound Relief\", manifestazione a sostegno delle vittime degli incendi dei \"Victorian bushfires\".\nI nuovi Wolfmother hanno suonato anche un brano inedito, intitolato \"Back Round\", all'MTV Australia Video Music Awards il 27 marzo.\nLa canzone \"Back Round\" \u00e8 stata poi pubblicata come download gratuito digitale sul sito ufficiale della band, oltre ad essere stata inserita all'interno del videogioco \"Guitar Hero 5\". Il brano, viene poi inserito nel nuovo album \"Cosmic Egg\" pubblicato il 13 ottobre 2009. Il primo singolo estratto \u00e8 stato il brano \"New Moon Rising\", seguito da \"White Feater\". All'uscita dell'album ha fatto seguito un tour omonimo terminato a marzo 2010.\nIl 25 gennaio 2010 viene annunciato, attraverso il sito ufficiale del Download Festival, che i Wolfmother avrebbero suonato al Download Festival del giugno 2010. Tuttavia, il 30 maggio 2010 viene dichiarato che per motivi di salute di alcuni componenti della band, i Wolfmother avrebbero dovuto cancellare tutte le date del loro tour europeo, incluso il concerto al Download Festival.\nNel febbraio 2010, la band fa da supporter agli AC/DC per il loro tour in Australia.\nIl 23 febbraio 2010 \u00e8 stato annunciato che Dave Atkins avrebbe lasciato la band, sostituito da Will Rockwell-Scott. Si sono inoltre rincorse voci su una possibile pubblicazione del nuovo terzo album durante il 2011.\n\"New Crown\" (2011-2014).\nA marzo 2011 tramite il loro sito web i Wolfmother hanno annunciato di essere al lavoro sul loro terzo album, notizia confermata inoltre da un album fotografico creato sulla loro pagina Facebook, contenente le foto della band durante le registrazioni.\nGrazie ad alcuni concerti del tour europeo terminato a giugno 2011, sono state svelate alcune nuove canzoni che, apparentemente, dovrebbero comparire appunto in questo terzo album: \"The Year of the Dragon\", \"Meridian\" e \"Everyday Drone\" (eseguite anche nella tappa italiana del tour, nel Live Club a Trezzo sull'Adda). A seguito del tour nazionale in Australia con Lenny Kravitz \u00e8 stata eseguita anche una nuova canzone, \"Long Way to Go\".\nA seguito di una delle performance del Regional Tour di dicembre 2011, Andrew Stockdale ha svelato due delle possibili alternative che sta varando come titolo del nuovo album: \"Stoneaged Phone Age\" e \"Riffology\".\nSempre nel corso del 2011 il loro primo album, \"Wolfmother\", \u00e8 stato votato come l'ottavo miglior album di sempre in Australia da TripleJ.\nA partire dagli inizi del 2012 per\u00f2, una nuova rivoluzione ha scombussolato gli equilibri della band. A seguito della dipartita di Will Scott, sostituito per un breve periodo da Dave Atkins, ad entrare permanentemente nella band \u00e8 stato l'ex batterista dei The Vines, Hamish Rosser. Insieme a lui fanno inoltre il loro ingresso nella band il chitarrista Vin Steele, sostituto di Aidan Nemeth, ed il secondo tastierista Helliott Hammond. Restano ovviamente intatti nella band i ruoli di Ian Peres e Andrew Stockdale. Sempre grazie ad ulteriori indiscrezioni, pare che vi siano diversi problemi per la pubblicazione del nuovo album tra Stockdale e l'etichetta, pertanto la data \u00e8 stata spostata ad un pi\u00f9 generico 2012.\nA dicembre 2012, in un'intervista, il cantante Andrew Stockdale ha dichiarato che il terzo album verr\u00e0 pubblicato intorno a marzo 2013.\nLa band si \u00e8 esibita in un tour australiano insieme a Lenny Kravitz ed ha affrontato un lungo tour europeo durante l'estate del 2012, suonando anche in Italia nel mese di luglio (a Vigevano, Padova e Roma).\nDegna di nota \u00e8 anche la collaborazione tra la band e Seasick Steve, con il quale \u00e8 stata scritta una canzone gi\u00e0 eseguita per due volte in pubblico: in occasione dell'ASP 2012 e del Bluesfest 2012 di Byron Bay.\nIl 26 aprile 2013 Andrew Stockdale annunci\u00f2 che la band si era sciolta a causa degli impegni per promuovere l'album solista del cantante stesso. Due giorni dopo fecero la loro ultima esibizione a Melbourne aprendo il concerto degli Aerosmith. Tuttavia si sono riformati per una lunga attivit\u00e0 live.\nIl 24 marzo 2014, viene pubblicato \"New Crown\", il terzo album del gruppo.\n\"New Crown\" risulta essere il nuovo esperimento della band capitanata da Andrew Stockdale: autoprodotto, pubblicato indipendentemente, ottiene un discreto successo comparendo nelle prime settimane all'interno delle classifiche globali generali.\n\"Victorious\" (2015 - presente).\nNel maggio 2015 Andrew Stockdale ha fatto sapere di essere al lavoro sul quarto album dei Wolfmother, in studio a Los Angeles, con produttore Brandan O'Brien. Nel dicembre 2015 \u00e8 stato distribuito il nuovo singolo \"Victorious\", estratto dall'omonimo all'album in uscita il 19 febbraio 2016. L'album, prodotto da Brendan O'Brien, contiene contributi dai batteristi Josh Freese e Joey Waronker. La band promosse \"Victorious\" nel Gypsy Caravan Tour, con Alex Carapetis alla batteria. Nel luglio 2016, il gruppo support\u00f2 i Guns N' Roses nel corso di concerti a Pittsburgh e Philadelphia, Pennsylvania nel Not in This Lifetime... Tour.\nAccoglienza.\nFin dall'uscita del loro primo album, la band ha ricevuto recensioni complessivamente favorevoli da parte di critica a pubblico. James Gange della rivista \"Maelstrom\" ha fatto favorevolmente notare le similitudini del gruppo con la band psychedelic rock Blue Cheer, a scapito dei pi\u00f9 comuni accostamenti a gruppi blues/hard rock come Led Zeppelin e Black Sabbath.\nChris Nixon del \"San Diego Union-Tribune\" lod\u00f2 il sound dei Wolfmother paragonandolo alla \"furia pre-punk di MC5 e Steppenwolf. Eduardo Rivadavia di AllMusic not\u00f2 le similitudini tra il power-trio originale dei Wolfmother e le sonorit\u00e0 dei primi Blue Cheer. E.C. Gladstone di \"The R'Zine\" asser\u00ec che gli accostamenti a Sabbath e Led Zeppelin sono vaghi e \"piuttosto limitanti\", in quanto le influenze dei Wolfmother non si limitano a quelle delle suddette band, ma abbracciano la corrente del \"bluesrock ooze\", includendo gruppi come Yes, MC5, The Nice, Blue Cheer, Jethro Tull e Grand Funk Railroad, e li defin\u00ec \"la miglior versione del grande rock di una volta disponibile al momento.\" In una recensione scritta da Phil Ascott per \"Total Guitar\", egli definisce la musica dei Wolfmother \"meravigliosamente rozza\", e Cory Byroum di \"Pitchfork\" sottolinea la capacit\u00e0 del gruppo di \"creare un mix perfetto di vecchio metal e melodie stoner rock\".\nNon tutti i commenti furono per\u00f2 positivi, molti critici ritengono che la musica prodotta dal gruppo australiano sia troppo derivativa dal rock anni settanta; Patrick McNally su \"Stylus Magazine\" dice che \"tutto quello che c'\u00e8 da dire su di loro \u00e8 detto meglio facendo un immediato riferimento a un'altra band del passato, e i Wolfmother nel confronto ci perdono sempre\". Allo stesso modo la pensa il critico rock italiano Piero Scaruffi che liquida sbrigativamente il gruppo con poche righe nella \"History of Rock Music\" presente sul suo sito web. Un altro recensore di Allmusic, Stephen Thomas Erlewine, \u00e8 ancora pi\u00f9 critico verso il gruppo, definendo la loro musica \"pretenziosa, disarticolata, [e] confusa\" rispetto a quella di band a cui loro si ispirano come Led Zeppelin, Deep Purple, Cream e Black Sabbath. Durante un'intervista televisiva all'emittente ITV durante il festival \"Lollapalooza\" del 2007 a Chicago, Mike Patton, frontman dei Faith No More, venne interrotto nel suo eloquio dall'inizio di una fragorosa esibizione dei Wolfmother chiaramente udibile in sottofondo. In risposta Patton disse: \u00abIn che anno siamo? Ges\u00f9! Scusate, ma... Wolfmother fate schifo!\u00bb\nDa parte loro, i Wolfmother hanno cos\u00ec risposto alle accuse di passatismo e scarsa originalit\u00e0 mosse nei loro confronti: \u00ab[Noi] non pretendiamo di essere i Led Zeppelin o i Black Sabbath; Ci sono delle somiglianze tra i nostri sound, ma non cerchiamo assolutamente di copiarli\u00bb. Il cantante dei Radiohead Thom Yorke afferm\u00f2 nel corso di un'intervista del 2006 alla rivista \"Mojo\" di essere un fan dei Wolfmother. Nel 2007, Alice Cooper descrisse il sound dei Wolfmother come quello di \"un Jimi Hendrix adolescente, una band alla Steppenwolf\"."}
{"id": "545286", "revid": "660552", "url": "https://it.wikipedia.org/wiki?curid=545286", "title": "7Q5", "text": "7Q5 \u00e8 un frammento di un rotolo di papiro rinvenuto in una grotta di Qumran, in Cisgiordania (\u00ab7Q5\u00bb sta per \u00abgrotta 7, Qumran, frammento 5\u00bb), e facente parte dei \u00abmanoscritti del Mar Morto\u00bb, prodotti da una comunit\u00e0 religiosa ebraica residente nelle vicinanze. Il frammento 7Q5 misura circa 39\u00a0\u00d7\u00a027\u00a0mm e presenta su di un unico lato un testo in lingua greca, di cui sono visibili una decina di lettere, non tutte chiaramente identificabili, disposte su quattro righe; l'analisi paleografica data questo frammento tra il 50 a.C. e il 50 d.C. Lo stato frammentario del testo non ne permette un'identificazione certa; i curatori della sua pubblicazione hanno suggerito che possa essere una genealogia.\nLa celebrit\u00e0 di questo frammento \u00e8 legata all'ipotesi formulata nel 1972 dal papirologo gesuita spagnolo Jos\u00e9 O'Callaghan e riproposta negli anni ottanta dallo studioso tedesco Carsten Peter Thiede, secondo cui il testo tr\u00e0dito da 7Q5 corrisponda al \"Vangelo secondo Marco\" (), cosa che farebbe di 7Q5 il pi\u00f9 antico manoscritto dei vangeli conservatosi, scritto al massimo 20 anni dopo la Crocifissione di Ges\u00f9. Tale ipotesi \u00e8 per\u00f2 quasi universalmente rigettata dagli studiosi.\nScoperta del frammento e sua identificazione.\nQumran era una localit\u00e0 sulla riva occidentale del Mar Morto, nell'attuale Cisgiordania, vicino alle rovine di Gerico e a sud-est di Gerusalemme. Il sito fu costruito tra il 150 a.C. e il 130 a.C. per ospitare una comunit\u00e0 ebraica, una setta appartenente alla fase finale del tardo giudaismo del Secondo Tempio dedita, tra le altre cose, alla lettura e copiatura di testi sacri ebraici con i relativi commenti, pi\u00f9 diversi testi comunitari. Nel 66 d.C., quando Tito Flavio Vespasiano assedi\u00f2 Gerusalemme, i membri della comunit\u00e0 sigillarono la propria letteratura sacra in vasi di terracotta, che nascosero nelle diverse grotte nella zona di Qumran, affinch\u00e9 non cadesse nelle mani dei Romani. Non tornarono a recuperare i loro testi e la comunit\u00e0 non si ri-form\u00f2.\nNel 1947 un pastore arabo, inseguendo una pecora del suo gregge, entr\u00f2 in una di quelle grotte, scoprendo uno dei tanti vasi. Le spedizioni successive portarono alla scoperta di undici grotte in cui erano depositati vasi ricolmi di manoscritti, detti appunto \u00abManoscritti del Mar Morto\u00bb. Nel 1955, nella grotta n\u00ba 7, gli archeologi recuperarano 19 frammenti di papiro scritti in greco. Fra gli altri reperti fu trovato anche un frammento, registrato col numero progressivo 5: misurava 39\u00a0\u00d7\u00a027\u00a0mm per un totale di sole 20 lettere disposte su cinque righe e nominato 7Q5.\nIl frammento fu pubblicato nel 1962; nella \"editio princeps\" i curatori notarono la presenza delle lettere \u03bd\u03bd\u03b7\u03c3, che associarono alla parola \u03b5\u03b3\u03b5\u03bd\u03bd\u03b7\u03c3\u03b5\u03bd (\u00abgener\u00f2\u00bb), suggerendo per il frammento l'identificazione con una delle genealogie tipiche della letteratura religiosa ebraica.\nIpotesi di O'Callaghan.\nNel 1972 il papirologo gesuita spagnolo Jos\u00e9 O'Callaghan propose di identificare 7Q5 con un brano del \"Vangelo secondo Marco\", precisamente dei versetti ; l'ipotesi O'Callaghan, se verificata, avrebbe fatto di 7Q5 il pi\u00f9 antico testimone di qualsiasi vangelo, pi\u00f9 vecchio di un centinaio di anni del pi\u00f9 antico frammento di papiro neotestamentario conservatosi, il papiro formula_152, datato alla met\u00e0 del II secolo.\nO'Callaghan propose una lettura del papiro che cambiava l'interpretazione di alcune lettere e ne aggiungeva di nuove; il risultato era il seguente (le lettere che O'Callaghan leggeva nel papiro sono quelle fuori dalle parentesi quadre):\nL'ipotesi di O'Callaghan, rigettata dalla comunit\u00e0 scientifica e poi riformulata negli anni Ottanta dallo studioso tedesco Carsten Peter Thiede, si basa su tre punti:\nRespingimento dell'ipotesi di O'Callaghan.\nL'ipotesi di O'Callaghan fu respinta dagli studiosi, sulla base di diversi argomenti, tra i quali:\nAltre argomentazioni che hanno portato a rigettare l'ipotesi di O'Callaghan sono:\nAltre ipotesi.\nIl dibattito sulle possibili identificazioni di 7Q5 con altri scritti ha portato nel tempo alla proposta di diverse altre soluzioni. Di particolare credito gode l'ipotesi che il testo pervenutoci sia un frammento del libro apocrifo di Enoch, ma \u00e8 stata proposta anche una identificazione con il Libro di Zaccaria . Il problema non \u00e8 in ogni caso di facile soluzione, poich\u00e9 il frammento \u00e8 molto piccolo e contiene cos\u00ec poche lettere da potersi comunque prestare a molteplici interpretazioni.\nConclusione.\nNel 2007 Thomas J. Kraus ha pubblicato un'approfondita rassegna dei principali studi su 7Q5 in cui giunge a questa conclusione: \"All'inizio di questo paragrafo \u00e8 stato menzionato che dato il carattere ipotetico di tutte le proposte e le possibilit\u00e0, dopo aver pesato i loro pro e contro, esse devono essere considerate allo stesso livello per una successiva discussione; e questo \u00e8 il massimo che si pu\u00f2 affermare affrontando questo o qualsiasi altro frammento paragonabile proveniente da Qumran e altrove.\""}
{"id": "545291", "revid": "1305772", "url": "https://it.wikipedia.org/wiki?curid=545291", "title": "Premierato", "text": "Col termine premierato (dal francese \"premier\", \"primo\", qui nel senso di primo ministro) si indicano nel linguaggio politico varianti della forma di governo parlamentare dai contorni non sempre ben definiti.\nIn generale le due caratteristiche che vengono attribuite (solo talvolta congiuntamente) al premierato sono l'indicazione del capo di governo da parte dell'elettorato (se non l'elezione diretta) e/o un ruolo rafforzato dello stesso capo di governo rispetto al parlamento.\nA seconda di quali di queste caratteristiche gli vengano attribuite, il concetto di premierato pu\u00f2 sovrapporsi a quello di forma di governo neoparlamentare (dove il Capo del Governo \u00e8 eletto direttamente), a quello di cancellierato (dove il Capo del Governo ha un ruolo preminente, una maggiore stabilit\u00e0 e una certa legittimazione popolare) o a quello di parlamentarismo a prevalenza del governo (dove il Capo del governo riceve un'investitura popolare, se pure indiretta, e il suo legame con la maggioranza parlamentare assicura al sistema un certo grado di stabilit\u00e0).\nIl concetto di premierato viene spesso ricollegato alla forma di governo del Regno Unito, il cosiddetto \"modello Westminster\".\nRegno Unito: il \"modello Westminster\".\nPrototipo del premierato \u00e8 il modello Westminster, ossia il sistema parlamentare e di governo vigente nel Regno Unito, dove si \u00e8 affermato, nel corso dei secoli, soprattutto per via consuetudinaria.\nEsso prevede che il ruolo di capo del governo sia affidato al leader del partito principale, facendo s\u00ec che gli elettori votino indirettamente per il candidato al ruolo di capo del governo (ferma restando la possibilit\u00e0 che in seguito questi venga sostituito a partire da un voto interno al partito); che il capo del governo sia anche guida della maggioranza parlamentare, garantendo al governo una certa stabilit\u00e0; e che il capo del governo possa decidere lo scioglimento del parlamento in sostanziale autonomia. Non prevede invece l'elezione diretta del Primo ministro, che pu\u00f2 inoltre essere sostituito senza bisogno di passare per le elezioni. Pu\u00f2 accadere pertanto che, nel corso della legislatura, i deputati appartenenti allo stesso partito del primo ministro gli revochino la fiducia tacitamente accordatagli, eleggendo un nuovo capo del partito che sar\u00e0 nominato \"premier\" dal capo dello Stato. Tale eventualit\u00e0 si \u00e8 verificata nel 1990, quando i parlamentari del Partito conservatore sostituirono Margaret Thatcher con John Major, e nel 2007, quando il Partito Laburista sostitu\u00ec il proprio Leader Tony Blair con l'allora Cancelliere delle Scacchiere Gordon Brown.\nIl \"premier\", di fatto, nomina e revoca i ministri (\"secretaries\") e scioglie la Camera dei comuni, anche se, formalmente, tali provvedimenti assumono l'etichetta di decreti reali.\nQuesti poteri presuppongono, per il loro esercizio, la fiducia del partito di maggioranza che pu\u00f2 tuttavia sempre essere revocata.\nNonostante la centralit\u00e0 del Primo Ministro e del partito di maggioranza assoluta, non sono comunque escluse - e si sono verificate, anche recentemente - la necessit\u00e0 di accordi post-elettorali con partiti minori, al fine di raggiungere la maggioranza dei voti. \u00c8 stato il caso, ad esempio, dell'accordo tra David Cameron (leader dei conservatori) e Nick Clegg (Liberal-Democratici) per formare un governo di coalizione nel 2010.\nProposte di introduzione del \"premierato\" in Italia.\nOrigini.\nL'adozione di un nuovo sistema elettorale maggioritario nel 1993 tramite referendum, unita alla profonda trasformazione del sistema dei partiti a seguito degli scandali di Tangentopoli, ha posto le premesse, anche in Italia, per la strutturazione del sistema politico nella direzione del bipolarismo ed ha avviato il dibattito sulla possibile adozione del premierato.\nLe elezioni politiche italiane del 1994, 1996, 2001, 2006 e 2008 tramite sistema elettorale maggioritario, hanno condotto alla nomina a Presidente del Consiglio dei ministri del \"leader\" designato di una coalizione presentatasi unitariamente alle urne.\nLa \"bozza Salvi\" e la \"Bicamerale\".\nDall'esperienza delle crisi di governo del 1995 e del 1998 nacque la proposta di una revisione formale della seconda parte della Costituzione (sull'ordinamento della Repubblica) che mirasse al rafforzamento della posizione del governo e a una sua maggiore stabilit\u00e0, unite ad una riduzione della discrezionalit\u00e0 dei parlamentari nella formazione di maggioranze diverse da quella uscita dalle urne.\nVenne cos\u00ec istituita la Commissione bicamerale per le riforme costituzionali, presieduta da Massimo D'Alema (allora segretario del PDS).\nNella \"Bicamerale\" venne chiamata premierato una proposta contenuta nella cosiddetta \"bozza Salvi\", dal nome del senatore Cesare Salvi, che l'aveva redatta. Essa prevedeva l'elezione diretta del primo ministro (denominazione che avrebbe sostituito quella di presidente del Consiglio dei ministri), il suo rapporto di fiducia con la sola Camera dei deputati e lo scioglimento della Camera stessa in caso di approvazione di una mozione di sfiducia. Il primo ministro, inoltre, avrebbe avuto il potere di nomina e revoca dei ministri, anche se ufficialmente spettante al presidente della Repubblica e avrebbe potuto proporre a quest'ultimo lo scioglimento delle Camere.\nAl premierato, la Commissione prefer\u00ec poi il semipresidenzialismo, prima che l'intero progetto si \"arenasse\" in Parlamento.\nIl progetto di riforma costituzionale del 2006.\nDurante la XIV Legislatura, la maggioranza parlamentare che sosteneva il governo della Casa delle Libert\u00e0 approv\u00f2 un disegno di legge costituzionale concernente \"Modifiche alla Parte II della Costituzione\" che ampliava i poteri del Capo del governo. Tale riforma fu pertanto presentato come un tentativo di introdurre in Italia il premierato.\nIn questa versione, l'elezione diretta del primo ministro era prevista soltanto \"secondo modalit\u00e0\" stabilite dalla legge e non escludeva la nomina da parte del presidente della Repubblica.\nIl primo ministro, inoltre, nominava e revocava i ministri, senza la necessit\u00e0 di decreti presidenziali e poteva proporre lo scioglimento della Camera dei deputati.\nA differenza della \"bozza Salvi\", l'impedimento permanente, la morte o le dimissioni del primo ministro ovvero l'approvazione di una mozione di sfiducia non comportavano il ricorso alle elezioni anticipate ma aprivano un periodo d'attesa di venti giorni durante i quali i deputati, purch\u00e9 appartenenti alla maggioranza elettorale, avrebbero potuto proporre un nuovo primo ministro che sarebbe stato nominato dal presidente della Repubblica. Ci\u00f2 avrebbe potuto avvenire immediatamente in caso di mozione di sfiducia costruttiva, contenente, cio\u00e8, l'indicazione di un nuovo candidato alla carica di primo ministro, purch\u00e9 approvata da soli deputati appartenenti alla maggioranza espressa dalle urne. Stessa procedura in caso di richiesta di scioglimento da parte del primo ministro in carica.\nLa riforma costituzionale contenente quest'ultima versione del premierato \u00e8 stata rifiutata dagli elettori durante il referendum costituzionale del 25 e 26 giugno 2006."}
{"id": "545303", "revid": "729019", "url": "https://it.wikipedia.org/wiki?curid=545303", "title": "Guerre cantabriche", "text": "Le guerre cantabriche (29-19 a.C.) furono condotte da Ottaviano Augusto e da Marco Vipsanio Agrippa per un decennio, portando alla definitiva sottomissione di Cantabri ed Asturi e dei rispettivi territori. Al termine di queste guerre i Romani completarono la conquista della Spagna.\nContesto storico.\nL'intervento romano rientrava in un progetto pi\u00f9 ampio da parte di Augusto, il quale era deciso a portare a compimento la sottomissione di quelle \"aree interne\" all'impero quali la penisola iberica e l'arco alpino. La conquista della Spagna, intrapresa proprio sul finire del III secolo a.C., non era mai stata portata a termine. La parte nord-ovest della penisola continuava ad essere libera dal potere romano. In questa guerra furono infatti impiegate fino a 7-8 legioni ed un considerevole numero di truppe ausiliarie. Il pericolo, inoltre, di continue incursioni nella Meseta centrale, oltre alle ricche miniere d'oro e di ferro di Cantabria ed Asturie furono ulteriori motivazioni per completare la conquista, tanto che lo stesso imperatore Ottaviano Augusto decise di prendervi parte in prima persona negli anni 26-25 a.C.\nForze in campo e tattiche di guerra.\nLegioni e truppe ausiliarie romane.\nLe qualit\u00e0 belliche dei Cantabri costrinsero Ottaviano Augusto ad impiegare un consistente e crescente numero di legioni (7 o 8):\noltre a numerose e truppe ausiliarie come ad esempio:\nAnche la flotta partecip\u00f2 alle operazioni militari, giungendo dall'Aquitania per bloccare la costa cantabrica. Questa decisione fu fondamentale per la risoluzione del conflitto, dato che permise di completare l'accerchiamento della regione. Si calcola, pertanto, che gli effettivi dell'armata romana coinvolti nelle azioni di guerra abbiano toccato un numero tra le 70 e le 80\u00a0000 unit\u00e0.\nI Romani portarono avanti in maniera spietata la conquista della regione, senza fare prigionieri tra i maschi atti alle armi (cosa non consueta). Anche se, secondo una tradizione, erano i Cantabri a preferire la morte alla schiavit\u00f9, scegliendola in qualsiasi modo possibile.\nCantabri ed Asturi.\nSecondo lo storico romano Cassio Dione, Cantabri ed Asturi adottarono la tattica della guerriglia, evitando di affrontare in campo aperto le legioni. Sfruttando la conformazione impervia del territorio montuoso e la loro maggior conoscenza dell'area, i Cantabri sferrarono rapidi attacchi di sorpresa alle colonne romane in marcia e a quelle che recavano vettovagliamenti, recando consistenti danni materiali e morali ai romani.\nCome si pu\u00f2 dedurre dalle monete e da quanto dice il poeta Lucano, Cantabri ed Asturi utilizzavano armi leggere come spade corte, daghe, scudi di legno, piccole lance o giavellotti, oltre ad asce bipenni e alla falcata (tipica arma iberica). Non ci sono invece prove che loro usassero archi e fionde. Erano inoltre abili cavalieri, come dimostra il fatto che furono poi utilizzati per formare squadroni di cavalleria. Lo storico Flavio Arriano parla ad esempio della formazione di cavalleria detta \"circolo cantabrico\" o del cosiddetto \"impeto cantabrico\", un massiccio attacco frontale che veniva sferrato contro le linee nemiche nel tentativo di aprire delle brecce.\nLe campagne.\nGli anni 29-27 a.C..\nNel corso del primo anno di guerra, il proconsole Tito Statilio Tauro combatt\u00e9 contemporaneamente Cantabri, Vaccei ed Asturi. La regione della Navarra fu definitivamente conquistata per meglio agevolare il transito dei Pirenei, e furono creati al termine delle operazioni del 29 a.C. i comuni di Calahorra, Osca e \"Turias\" nelle terre Paesi Baschi. L'esercito di questi anni era composto da sole 2-3 legioni.\nAnche nel 28 a.C. il nuovo governatore Calvisio Sabino combatt\u00e9 Cantabri ed Asturi, come pure nell'anno successivo sotto il comando di un certo Sesto Appuleio (console nel 29 a.C.). A partire dal 27 a.C. la Spagna ulteriore fu, inoltre, divisa e la Betica pass\u00f2 al Senato, mentre le legioni presenti nella regione furono aumentate a quattro.\nDal 26 al 25 a.C..\nNel 26 a.C. Augusto cominciava il suo ottavo consolato a Tarragona. Egli aveva preparato nei minimi dettagli il piano delle operazioni per l'invasione della Cantabria. La sua riuscita implicava l'uso dell'azione combinata degli eserciti della Spagna Tarraconense e della Lusitania. Il piano consisteva nell'attaccare la Cantabria con tre colonne di invasione. Il quartier generale era stato stabilito a Segisama. Augusto, a capo delle legioni I e II Augusta, occup\u00f2 prima Vellica, poi vinse i Cantabri presso Bergida, costringendoli a rifugiarsi sull'altissimo monte Vindio, e si apriva, infine, la strada attraverso il passo che conduceva a Iuliobriga (vicino a Reinosa), fino alla costa presso Santander. Intanto Cariso, a capo delle legioni V Alaudae e X Gemina, si congiungeva all'esercito del suo imperatore, forse proveniente da nord. Ora i due eserciti riuniti, affrontarono e batterono nuovamente i Cantabri presso il monte Vindio (Penas de Europa), dove il nemico fu accerchiato e decimato.\nCome ultimo atto della campagna di quest'anno, Augusto conquistava \"Aracelio\", che era riuscita a resistere per molti mesi. Decise, infine, di ritirarsi a Tarragona in preda ad una grave malattia e lasciando il comando ai suoi luogotenenti Gaio Antistio Vetere (suffetto nel 30 a.C.) e Tito Publio Carisio.\nL'anno successivo (25 a.C.) i tre legati (Furnio, Carisio e Antistio) volsero le loro armi contro Asturia e Galizia, ed entro la fine dell'anno (25 a.C.) la Spagna sembr\u00f2 ad Augusto, ormai vinta e pacificata definitivamente. \nIn seguito a questi avvenimenti Augusto ricevette un nuovo Trionfo e P.Carisio sembra abbia fondato la colonia di Emerita Augusta.\nCampagna finale del 20-19 a.C..\n\u00c8 possibile che Marco Vipsanio Agrippa si sia recato a partire dal 20 a.C. in Spagna per completare la sottomissione di Asturi e Cantabri. E la guerra fu definitivamente portata a termine nel 19 a.C., con la sconfitta definitiva dei Cantabri presso Iuliobriga. Le trib\u00f9 montane furono costrette a scendere a valle, abbandonando le loro roccaforti. Nuovi centri urbani sorsero nella parte nord-occidentale come: \"Bracaraugusta\", \"Lucus Asturum\", \"Asturica Augusta\" ed i veterani furono stanziati ad \"Emerita\" e \"Caesaraugusta\".\nAl termine di queste operazioni e della definitiva pacificazione, nel 16 a.C. il presidio legionario permanente in Spagna fu ridotto a quattro legioni, posizionate tutte nella zona nord ed ovest della penisola iberica. Le altre quattro legioni partirono per essere ricollocate in Gallia, ad Aquileia per partecipare alle campagne di Norico-Rezia-Alpi, in Germania ed in Illirico. C'\u00e8 da dire che nonostante i massacri, la resistenza iberica fu tale che i Romani dovettero mantenere nella regione due legioni per oltre 70 anni: la X Gemina e la IIII Macedonica.\nConclusioni.\nDopo dieci anni di dure lotte, Augusto era riuscito a portare a termine il primo degli obiettivi strategici, completando l'occupazione romana delle aree interne ad occidente dei Pirenei (19 a.C.). A questi successi sarebbero succeduti quelli contro le popolazioni alpine che coinvolsero gli eserciti romani nel decennio successivo (fino al 7 a.C.).\nOra Roma poteva mirare ad ampliare i propri domini europei fino ai due grandi fiumi: Danubio (con l'occupazione dell'area illirico-balcanica) ed Elba (con la sottomissione delle terre dei Germani e la creazione della nuova provincia di Germania)."}
{"id": "545315", "revid": "1169847", "url": "https://it.wikipedia.org/wiki?curid=545315", "title": "Cleon I", "text": "Cleon I (11.988 EG - 12.038 EG) \u00e8 un personaggio immaginario del ciclo della Fondazione dello scrittore di fantascienza Isaac Asimov.\nFu l'ultimo Imperatore della dinastia Entun, sotto il quale l'Impero Galattico conobbe l'ultimo periodo di splendore culturale e la sua capitale, Trantor, giunse al culmine della sua bellezza.\nCleon I \u00e8 presente nei libri Preludio alla Fondazione e Fondazione anno zero.\nLa storia.\nCleon I sal\u00ec al trono imperiale all'et\u00e0 di ventidue anni, succedendo a suo padre Stanel VI. Il suo ruolo \u00e8 legato principalmente alla figura del matematico Hari Seldon, che giunse su Trantor durante il suo regno.\nViene descritto da Asimov come un uomo amabile, non molto a suo agio nel rigido cerimoniale imperiale.\nSotto il suo regno il potere fu in realt\u00e0 nelle mani dei suoi due abilissimi Primi Ministri.\nIl primo fu Eto Demerzel, grande protettore di Seldon, che dovette abbandonare la poltrona quando cominciarono a circolare voci sulla sua vera identit\u00e0. Il secondo, su consiglio di Demerzel, fu lo stesso Seldon, il suo successore naturale.\nFu al decimo anno di governo di Seldon che sopraggiunse una crisi, brillantemente risolta dal matematico. Nonostante ci\u00f2 Mandel Gruber, nominato da Cleon giardiniere capo, non volendo rinunciare alla sua vita all'aria aperta per le nuove mansioni di ufficio, uccise l'Imperatore.\nAlla morte del sovrano, fin\u00ec anche la carriera politica di Seldon e sopraggiunsero dieci anni di giunta militare."}
{"id": "545325", "revid": "1431409", "url": "https://it.wikipedia.org/wiki?curid=545325", "title": "Blind Justice", "text": "Blind Justice (conosciuto in Italia anche come Blind Justice - Gli occhi della legge) \u00e8 una serie televisiva statunitense del 2005, creata da Steven Bochco, Matt Olmstead, e Nicholas Wootton.\nTrama.\nLa storia narra delle avventure di un poliziotto rimasto cieco in un'azione di polizia che ha faticato per continuare la sua attivit\u00e0 affiancato alla Detective Karen Bettancourt. Il suo nuovo stato lo porta anche a contrasti con sua moglie Christie."}
{"id": "545341", "revid": "212348", "url": "https://it.wikipedia.org/wiki?curid=545341", "title": "Classe Nebula", "text": ""}
{"id": "545342", "revid": "2128848", "url": "https://it.wikipedia.org/wiki?curid=545342", "title": "Giovanni Veronesi", "text": "Biografia.\nCarriera.\nGiovanni Veronesi ha scritto sceneggiature per Francesco Nuti, Leonardo Pieraccioni e Massimo Ceccherini, facendo anche qualche cameo nei film che sceneggiava per loro, prima di raggiungere il successo come regista con \"Che ne sar\u00e0 di noi\", \"Manuale d'amore\", \"Manuale d'amore 2 - Capitoli successivi\", \"Italians\", \"Genitori &amp; figli - Agitare bene prima dell'uso\" e \"Manuale d'amore 3\".\nDal giugno 2014 conduce su Radio 2, insieme a Massimo Cervelli, il programma \"Non \u00e8 un paese per giovani\". \nIn un'intervista del 2015, ha dichiarato che il regista Mario Monicelli era stato un modello e \"un faro illuminante\" della sua carriera artistica, in modo particolare per la pellicola \"Amici miei\".\nNel dicembre 2017 Veronesi ha annunciato di stare girando \"Moschettieri del re - La penultima missione\", un\u2019avventurosa commedia che vede come protagonisti la leggendaria banda di moschettieri, D\u2019Artagnan, Porthos, Aramis e Athos. Il film segna il ritorno del regista italiano alla commedia.\nVita privata.\nGiovanni Veronesi \u00e8 legato all'attrice italiana Valeria Solarino."}
{"id": "545343", "revid": "212348", "url": "https://it.wikipedia.org/wiki?curid=545343", "title": "Classe Norway", "text": ""}
{"id": "545346", "revid": "1711941", "url": "https://it.wikipedia.org/wiki?curid=545346", "title": "Scatha", "text": ""}
{"id": "545349", "revid": "212348", "url": "https://it.wikipedia.org/wiki?curid=545349", "title": "Classe Nova", "text": ""}
{"id": "545352", "revid": "1821847", "url": "https://it.wikipedia.org/wiki?curid=545352", "title": "Cornelius Castoriadis", "text": "Teorico dell'\u00abautonomia politica\u00bb, intesa come forma d'autodeterminazione giuridico-politica perseguita da ogni singolo costituente all'interno d'una determinata struttura sociale, sulla falsariga dell'ordinamento politico delle antiche polis di stampo ateniese e della prassi organizzativa della democrazia consiliare, Castoradis fu tra i fondatori e principali animatori, tra la fine degli anni quaranta e la prima met\u00e0 degli anni sessanta, del gruppo politico-filosofico marxista libertario \"Socialisme ou Barbarie\" (e anche editore dell'omonima rivista), ideologicamente vicino al comunismo consiliarista. \nTra i grandi pensatori del XX secolo, Castoriadis diede corpo, nel corso della sua vita, a un ampissimo e sofisticato sistema di pensiero, una vera e propria \"paideia\" moderna, articolato su d'una radicale analisi critica del pensiero marxista (che, dagli ultimi anni di \"Socialisme ou Barbarie\" in poi, abbandon\u00f2 definitivamente), della filosofia ed epistemologia post-strutturalista, della psicanalisi lacaniana e dell'economia (su cui, soprattutto tramite il suo \"Consigli operai e l'economia di una societ\u00e0 autogestita\" del 1957, tratt\u00f2 minuziosamente la teorizzazione di un sistema economico socialista libertario, fondato sulla pianificazione democratica e decentralizzata dell'economia tramite l'impiego di una complessa e livellata rete di strutture associative autogestite). Le sue teorizzazioni sul concetto di \"autonomia\", cos\u00ec come i suoi studi sulla natura e conseguente sviluppo delle istituzioni sociali, hanno esercitato una considerevole influenza sulla successiva formazione dei movimenti socio-politici della sinistra extraparlamentare dagli anni sessanta in poi.\nBiografia.\nCastoriadis nasce a Istanbul nel 1922. Nello stesso anno la sua famiglia si trasferisce in Grecia, a Atene, dove trascorre la giovinezza fino al termine dei suoi studi universitari. Raggiunge la Francia nel 1946. Diventa economista presso l'Organizzazione per la cooperazione e lo sviluppo economico (OCSE) dal 1948 al 1970.\nNel 1964 diventa membro della scuola freudiana di Parigi, fondata da Jacques Lacan, al quale si oppone a partire dal 1967.\nNel 1968 sposa Piera Aulagnier.\nNel 1969, lascia la scuola freudiana. Partecipa alla formazione del \u201cQuarto gruppo\u201d. Intraprende una seconda analisi didattica con Jean-Paul Valbrega e comincia a esercitare come analista nel 1973.\nS'interessa inoltre alla ricerca filosofica. Alla fine degli anni '70, scrive su \"Topique\", partendo dal libro \"Un destin si funeste\", un lungo articolo critico del pensiero strutturalista, da Michel Foucault a Roland Barthes, da Louis Althusser a Gilles Deleuze e F\u00e9lix Guattari.\nNel 1980 viene nominato direttore di ricerca presso l'\u00c9cole des Hautes \u00c9tudes en Sciences Sociales di Parigi.\nMuore il 26 dicembre 1997.\nFilosofia.\nDue ontologie.\nIl suo concetto chiave \u00e8 la distinzione tra due \u00abontologie\u00bb, intese come modi d'essere:\nPer esempio:\nAltro esempio:\nImmaginario sociale.\nIl mutamento sociale implica delle discontinuit\u00e0 radicali che non possono essere comprese in termini di cause deterministiche presentate come sequenza di avvenimenti. Il mutamento emerge attraverso l'immaginario sociale. Ogni societ\u00e0 costruisce il proprio immaginario: istituzioni, leggi, tradizioni, credenze e costumi. Seguendo il percorso tracciato dai suoi libri, \u00e8 possibile trovare diversi esempi:\nQualche considerazione storica.\nNe deriva un certo numero di semplici conseguenze, per esempio su dei problemi del secolo scorso:\nSecondo Castoriadis, nell'ambito delle istituzioni umane, non esistono modelli teorici, non esiste che una realizzazione che si produce nel tempo, al seguito di milioni di decisioni particolari e di singole condotte individuali; in caso di fallimento, non si pu\u00f2 far ripartire il meccanismo da zero, non si rigioca la partita come in un flipper, non c'\u00e8 nessun \"bonus\u201d che possa essere assegnato allo stesso giocatore, ma solo un \"game over\"; si lascer\u00e0 irrevocabilmente il posto ad altre istituzioni e ad altre esperienze sociali. Parimenti, il modo di produzione capitalistico e il suo universo di sfruttamento non sono delle incarnazioni degenerate di una teoria del mercato in verit\u00e0 buona, queste non sono che creazioni immaginarie che finiranno per crollare, nessun governo potr\u00e0 mai dire: \u201cricominciamo con il capitalismo, ma senza fare gli stessi errori del passato!\u201d\nEteronomia e autonomia.\nCastoriadis insiste sull'esistenza e la necessit\u00e0 di una pratica: il progetto di autoemancipazione autonoma. Secondo lui, fino a ora le societ\u00e0 sono state eteronome, esse hanno costruito il loro immaginario: istituzioni, leggi, tradizioni, credenze e costumi, attribuendole a qualche autorit\u00e0 esterna alla societ\u00e0: Dio, gli avi, la necessit\u00e0 storica; ci\u00f2 significa che le societ\u00e0 eteronome non si rendono conto che le istituzioni sono auto-costruite. Castoriadis pensa che l'umanit\u00e0 non potr\u00e0 sfuggire alla catastrofe se non:\nIn questo senso la sua alternativa (\"socialismo o barbarie\") avrebbe potuto altrettanto bene chiamarsi emancipazione autonoma o barbarie."}
{"id": "545353", "revid": "1494169", "url": "https://it.wikipedia.org/wiki?curid=545353", "title": "Aldo Felice Casotti", "text": "Decorato di medaglia d'oro al valor militare, cadde nello scontro con i fascisti sul greto alla confluenza dei torrenti Staffora ed Aronchio.\nEra residente a Nervi, che gli ha dedicato una strada cos\u00ec come \u00e8 stato eretto un monumento nel luogo della morte. I garibaldini dell\"'Americano\", nome di battaglia di Domenico Mezzadra, e di Giustizia e Libert\u00e0 combatterono assieme nello scontro in cui mor\u00ec il giovanissimo \"Monello\" e lo stesso \"Americano\" fu ferito al braccio destro.\nLa battaglia fu importante per l'intervento di contadini e popolazione che non si limitarono al portar armi o a compiti di sussistenza, ma attaccarono assieme ai partigiani coi fucili da caccia."}
{"id": "545354", "revid": "212348", "url": "https://it.wikipedia.org/wiki?curid=545354", "title": "Classe Prometheus", "text": ""}
{"id": "545355", "revid": "212348", "url": "https://it.wikipedia.org/wiki?curid=545355", "title": "Classe Saber", "text": ""}
{"id": "545356", "revid": "212348", "url": "https://it.wikipedia.org/wiki?curid=545356", "title": "Classe Steamrunner", "text": ""}
{"id": "545366", "revid": "123783113", "url": "https://it.wikipedia.org/wiki?curid=545366", "title": "Sergio Lo Giudice", "text": "Biografia.\nSergio Lo Giudice nasce a Messina il 29 marzo 1961. Nel 1969 si iscrive all'AGESCI, dove rimane fino al 1977. Nel 1979 consegue la maturit\u00e0 classica presso il Liceo \"Maurolico\" di Messina. Intanto studia flauto traverso e sax tenore al conservatorio. Quindi si iscrive all'Universit\u00e0 degli Studi di Messina, laureandosi in Filosofia nel 1984 con una tesi su \"Metropoli e modernit\u00e0 in Walter Benjamin\". Il giorno dopo parte per Bologna, dove continua a suonare il sax ed inizia ad insegnare lettere nelle scuole medie.\nNel 1987 consegue l'abilitazione all'insegnamento di filosofia e scienze dell'educazione. Nella scuola media rimarr\u00e0 fino al 1995, maturando, fra l'altro, esperienze nel campo dell'educazione degli adulti, dell'insegnamento nelle carceri e dell'integrazione culturale e sociale degli stranieri. Nel 1993 viene eletto nel Consiglio del Quartiere San Vitale. Dal 1993 al 1998 \u00e8 presidente del circolo omosessuale \"Cassero\".\nNel 1995 organizza il Gay and Lesbian Pride nazionale a Bologna, diventa docente di filosofia e storia nei licei ed \u00e8 rieletto nel Quartiere San Vitale, di cui diventer\u00e0 responsabile della cultura e poi vice presidente. Nel 1996 entra nella Segreteria nazionale Arcigay come responsabile delle politiche AIDS e dell'organizzazione politica. Nel 1997 \u00e8 eletto portavoce nazionale del Coordinamento Omosessuali PDS e riesce a fare inserire nello statuto del partito la libert\u00e0 di orientamento sessuale.\n\u00c8 stato presidente nazionale di Arcigay dal 1998 al 13 maggio 2007 (diventandone poi Presidente Onorario).\nNell'aprile 1998 fonda \"Al\u00e8theia - Coordinamento nazionale degli insegnanti omosessuali\". In maggio il suo nome \u00e8 fra i candidati finali al premio \"Bravoprof 1998\", indetto dal Coordinamento ex alunni bolognesi. Il 7 giugno del 1998 \u00e8 eletto all'unanimit\u00e0 presidente nazionale di Arcigay. L'anno successivo organizza la manifestazione nazionale sulle Unioni civili di Como, scrive la presentazione del manuale \"L'offesa peggiore - L'atteggiamento verso l'omosessualit\u00e0\" di Luca Pietrantoni, (Ed. del Cerro, Pisa, 1999), ed entra nella direzione nazionale di Societ\u00e0 laica e plurale. A partire dal 2000 promuove i primi progetti europei di Arcigay contro le discriminazioni: \"Be Equal Be Different\", \"Consultancy on Institutional Discriminations\", poi seguiti da \"QuBa\" e \"Triangle\".\nNel febbraio 2002 \u00e8 rieletto all'unanimit\u00e0 presidente nazionale di Arcigay al decimo Congresso nazionale di Riccione. \n\u00c8 padre di due bambini, Luca e Alice. \nAttivit\u00e0 politica.\nIn giugno, a seguito delle elezioni amministrative, entra a far parte del Consiglio comunale di Bologna, nelle liste dei Democratici di Sinistra. In luglio partecipa, in Finlandia, al corso di formazione per insegnanti del progetto europeo GLEE, sul tema della creazione di una scuola accogliente per gli studenti LGBT. Sullo stesso tema promuove nella sua scuola, il Liceo Copernico, il progetto \"Differenti ma uguali\" e, nel 2003, il progetto europeo \"Towards an Inclusive School\".\nDal 2002 al 2003 fa parte della Consulta Nazionale AIDS presso il Ministero della Salute. Suoi interventi sono apparsi su alcuni dei pi\u00f9 importanti quotidiani italiani, oltre che sulle principali testate gay. Ha partecipato come ospite a diverse trasmissioni televisive fra cui \"Otto e mezzo\", \"Racconti di vita\", \"Ballar\u00f2\". Nel marzo del 2004 il Financial Times gli ha dedicato un ritratto come uno dei \"nuovi europei di talento\" che \"stanno costruendo la nuova Europa\".\nNel giugno dello stesso anno \u00e8 stato rieletto consigliere comunale con 702 voti di preferenza nella lista DS. Nel marzo 2005 l'undicesimo congresso nazionale Arcigay lo ha eletto all'unanimit\u00e0, per la terza volta, presidente dell'associazione, carica che ha ricoperto fino al 12\u00ba Congresso nazionale dell'associazione che, il 13 maggio 2007, gli ha attribuito il titolo di Presidente onorario. Nel 2007 aderisce al Partito Democratico, dove si fa promotore di istanze di laicit\u00e0.\nNel marzo 2008 la Ministra Barbara Pollastrini lo nomina Presidente della Commissione per i diritti e le pari opportunit\u00e0 per lesbiche, gay, bisessuali e transgender, presso la Presidenza del Consiglio dei ministri \u2013 Dipartimento per i diritti e le pari opportunit\u00e0. Nel 2009 e nel 2011 viene rieletto consigliere comunale di Bologna nella lista del PD, di cui \u00e8 anche capogruppo in Consiglio Comunale. Il 27 agosto 2011 si sposa ad Oslo, con rito civile, col suo compagno Michele Giarratano, annunciando di voler intraprendere le azioni legali necessarie per ottenere il riconoscimento dell'unione anche in Italia. Nel dicembre 2012 \u00e8 arrivato settimo tra i quattordici candidati alle elezioni primarie bolognesi del PD per la scelta dei candidati al Parlamento, risultando l'unico candidato omosessuale del partito in tutta Italia a raggiungere un risultato utile all'elezione.\nElezione a senatore.\nAlle elezioni politiche del 2013 viene eletto al Senato della Repubblica, nelle liste del Partito Democratico nella circoscrizione Emilia-Romagna.\nIn Senato entra a far parte della Commissione giustizia e della Commissione diritti umani. \u00c9 primo firmatario di disegni di legge sui diritti delle persone LGBTI, dei detenuti, delle persone disabili, degli immigrati; sulla trasmissione del cognome della madre ai figli, sul reato di depistaggio, sulla depenalizzazione del consumo di droghe. \u00c8 stato in prima linea per l'approvazione della legge 76/2016 sulle unioni civili. \u00c8 stato nominato relatore in Senato sul disegno di legge 2223 sulla ratifica di convenzioni internazionali sul contrasto al terrorismo e sul ddl 1628 sulla possibilit\u00e0 di trasmissione ai figli del cognome materno.\nDall'ottobre 2015 \u00e8 portavoce nazionale di Rete Dem, area di minoranza di sinistra nel PD che fa riferimento ad Andrea Orlando. Nel 2016 entra a far parte della direzione nazionale del PD.\nNon \u00e8 pi\u00f9 ricandidato alle elezioni politiche del 2018, in quanto escluso dalle liste del Partito Democratico.\nScontro sulla maternit\u00e0 surrogata.\nDopo essere ricorso con il marito alla maternit\u00e0 surrogata negli Stati Uniti d'America, nel maggio 2014 \u00e8 divenuto padre di un bambino, del quale Giarratano \u00e8 padre biologico. Sebbene la legge statunitense riconosca la responsabilit\u00e0 genitoriale anche al padre adottivo (in questo caso, Sergio Lo Giudice), ci\u00f2 non \u00e8 invece riconosciuto dalla legge italiana.\nDurante il dibattito sul ddl Cirinn\u00e0, il senatore Maurizio Gasparri lo ha accusato di aver comprato il bambino, scatenando la reazione del Partito Democratico in difesa del senatore Lo Giudice."}
{"id": "545372", "revid": "1431409", "url": "https://it.wikipedia.org/wiki?curid=545372", "title": "Michael Mitchell (attore)", "text": "Cresciuto a Colleyville, nel Texas Michael Mitchell ha tre fratelli: Chris, Brian e Tyler."}
{"id": "545373", "revid": "123155124", "url": "https://it.wikipedia.org/wiki?curid=545373", "title": "Aurelio Mancuso", "text": "Biografia.\nDal 1981 al 1986 \u00e8 segretario regionale della Federazione Giovanile Comunista Italiana. Nel 1988 entra a far parte della segreteria regionale valdostana del Partito Comunista Italiano e poi di quella del Partito Democratico della Sinistra e dei Democratici di Sinistra, come responsabile della stampa e propaganda, e successivamente come responsabile dell'organizzazione delle campagne elettorali.\nSi occupa, inoltre, della condizione carceraria organizzando iniziative di inclusione all'interno dell'istituto di pena valdostano. Nel 1990 assume la direzione del settimanale della sinistra valdostana \"\"Le Travail\", fino al 2001. Giornalista pubblicista, collabora con diverse testate e diventa responsabile di settore del settimanale \"Il Corsivo du pays d'Aoste\"\".\nNel settembre 1994 in un editoriale pubblicato appunto su Il Corsivo, rende pubblica la propria omosessualit\u00e0. Nel gennaio 1995 si tiene la prima riunione di un gruppo di gay e lesbiche valdostani e il 9 marzo nasce l'Associazione 28 giugno Arcigay-Arcilesbica, della quale Mancuso diventa presidente. Dopo il 9\u00ba Congresso nazionale Arcigay, \u00e8 nominato nella Segreteria nazionale con la funzione di tesoriere e successivamente assume l'incarico di responsabile dei rapporti con i circoli.\nNel 2000 assume l'incarico di portavoce nazionale del coordinamento degli omosessuali dei DS. Durante la sua gestione il Cods conduce alcune iniziative tra cui: il coinvolgimento dei DS nella difesa del World Pride Roma 2000, la promozione della candidatura di Gianni Vattimo al parlamento europeo, la promozione della candidatura di Franco Grillini alla Camera dei deputati.\nDal 3 febbraio 2002 \u00e8 il Segretario Nazionale dell'Arcigay, carica a cui \u00e8 stato riconfermato nel 2005. Dal 13 maggio 2007 al 14 febbraio 2010 \u00e8 presidente nazionale di Arcigay. Nel dicembre 2006 ha deciso di uscire, con una lettera al segretario DS Piero Fassino dal partito cui era iscritto da 25 anni, per protesta contro l'appiattimento del partito sulle posizioni cattoliche nelle questioni legate al mondo LGBT..\nNel 2008 appoggia l'arresto, da parte della DIGOS, e la successiva incriminazione dell'attivista femminista Graziella Bertozzo sul palco del Bologna Pride, attraverso un comunicato sottoscritto anche dalla presidente di Arcilesbica. \nL'11 marzo 2010 entra nel Partito Democratico. Il 6 ottobre 2010 fonda l'associazione Equality Italia, e ne diventa presidente.\nNegli anni si \u00e8 sempre battuto per l'approvazione della legge sulle unioni civili , anche scontrandosi con il movimento LGBT, soprattutto sulla sua contrariet\u00e0 alla pratica dell'utero in affitto . Nel 2021 firma una lettera per la modifica della proposta di legge presentata da Alessandro Zan contro omofobia, transfobia, misoginia e abilismo. "}
{"id": "545379", "revid": "261173", "url": "https://it.wikipedia.org/wiki?curid=545379", "title": "Convenzione di settembre", "text": "La Convenzione di settembre \u00e8 un importante accordo diplomatico stipulato a Fontainebleau il 15 settembre 1864 tra il Regno d'Italia e il Secondo Impero di Napoleone III nelle persone di Costantino Nigra, ambasciatore italiano a Parigi, Gioacchino Napoleone Pepoli ambasciatore italiano a Pietroburgo ed \u00c9douard Drouyn de Lhuys, ministro degli Esteri francese.\nDescrizione.\nIl trattato, che portava a compimento una serie di complicate e controverse trattative, risalenti a Camillo Benso di Cavour, prevedeva il ritiro entro due anni delle truppe francesi che presidiavano Roma per tutelare il Papa in cambio di un impegno da parte dell'Italia a non invadere lo Stato Pontificio, a proteggere quest'ultimo in caso di attacchi esterni, a consentire la costituzione di un corpo di volontari cattolici a difesa di Roma e a farsi carico di parte del debito pubblico pontificio.\nA garanzia dell'impegno da parte italiana, l'imperatore richiese, con protocollo aggiuntivo inizialmente tenuto segreto, il trasferimento, entro sei mesi, della capitale da Torino a un'altra citt\u00e0 che successivamente - dopo aver vagliato anche l'ipotesi di Napoli - sarebbe stata Firenze.\nLo spostamento della capitale sarebbe stata la prova incontrovertibile della definitiva rinuncia italiana a Roma capitale. Il trattato diede adito ad interpretazioni diverse da parte dei due contraenti.\nIl trasferimento della capitale incontr\u00f2 il malcontento da parte di alti esponenti della corte sabauda, tra cui il re Vittorio Emanuele II, inizialmente contrario, dell'alta borghesia che aveva investito nell'edilizia e dei ministeriali restii al trasferimento.\nA Torino ci furono anche delle manifestazioni popolari, il 21 e il 22 settembre 1864, represse nel sangue (strage di Torino del 1864). Nonostante la successiva inchiesta parlamentare, il 23 gennaio 1865, la Camera decise di non attribuire ad alcuno la responsabilit\u00e0 delle tragiche giornate di settembre.\nIn conseguenza dell'Art. II della Convenzione, che prevedeva il rimpatrio delle truppe regolari francesi dal Lazio, nel 1866 fu costituito il nuovo corpo francese dello Stato Pontificio, sotto il comando del colonnello D'Argy. Composto da volontari provenienti da tutta Europa, fu chiamato \u00abLegione di Antibes\u00bb. Il rimpatrio delle truppe regolari francesi si concluse nel dicembre dello stesso anno."}
{"id": "545380", "revid": "45891", "url": "https://it.wikipedia.org/wiki?curid=545380", "title": "Windows XP media center edition", "text": ""}
{"id": "545390", "revid": "56620", "url": "https://it.wikipedia.org/wiki?curid=545390", "title": "Felonica Po", "text": ""}
{"id": "545396", "revid": "125725932", "url": "https://it.wikipedia.org/wiki?curid=545396", "title": "Sportovn\u00ed Klub Slavia Praha", "text": "Lo Sportovn\u00ed Klub Slavia Praha, noto semplicemente come Slavia Praha (pron. ceca ), e in italiano Slavia Praga, \u00e8 una societ\u00e0 polisportiva ceca con sede a Praga e nota perlopi\u00f9 per la sua sezione calcistica.\nIl club comprende anche una sezione di hockey su ghiaccio (HC Slavia Praha), una di calcio a 5 (Slavia Praha Futsal) e una di rugby a 15 (RK Slavia Praha).\n\u00c8 il secondo club pi\u00f9 titolato della prima divisione ceca dopo i concittadini dello Sparta Praga. Partecipa alla 1. liga. Sin dagli inizi lo Slavia e lo Sparta sono stati i due club pi\u00f9 vincenti della Repubblica Ceca e la loro rivalit\u00e0 calcistica \u00e8 una delle pi\u00f9 sentite della nazione. Nel 2007 si \u00e8 qualificato per la prima volta nella sua storia alla fase a gironi della Champions League.\nStoria.\nFondazione e prima epoca d'oro (1892-1939).\nIl club fu fondato a Vinohrady, quartiere di Praga, il 2 novembre 1892 da alcuni studenti di medicina che intendevano promuovere la pratica dello sport tra i loro colleghi. L'iniziale sfera di interesse del club fu il ciclismo, prima della nascita della sezione calcistica, nel 1896. Il 25 marzo 1896 lo Slavia vinse con il risultato di 5-0 il suo primo match ufficiale disputato contro l'AC Praga. Quattro giorni dopo lo Slavia gioc\u00f2 per la prima volta contro lo . L'incontro si chiuse a reti inviolate e sanc\u00ec l'inizio della rivalit\u00e0 tra i due club. Sin dall'inizio fu una delle squadre migliori della Repubblica Ceca insieme allo Sparta Praga, con cui d\u00e0 vita da sempre a derby molto seguiti.\nLa prima epoca d'oro del club, durata per ben 25 anni, inizi\u00f2 con l'avvento dell'ex calciatore del e allenatore scozzese John Madden, che port\u00f2 a Praga metodi tattici innovativi. Sotto la gestione di Madden lo Slavia vinse ben 134 delle 169 partite disputate in patria e 304 delle 429 disputate all'estero dal 1905 al 1930. Nel 1930 Madden, all'et\u00e0 di 66 anni, si ritir\u00f2 dall'attivit\u00e0.\nI successi: 1925-1948.\nNel 1925 fu istituito il campionato cecoslovacco di calcio e lo Slavia non si fece scappare l'occasione. Lott\u00f2 contro lo Sparta Praga per la vittoria del titolo e vinse trascinato anche dai gol Jan Van\u00edk capocannoniere del torneo. Nei seguenti 13 anni arriveranno 7 titoli e 6 secondi posti mettendo in campo in pochi anni attaccanti prolifici come Anton\u00edn Pu\u010d, Josef \u0160ima, Jiri Sobotka, Frantisek Svoboda, Vojtech Bradac e soprattutto Josef Bican. Questi scudetti furono combattuti sempre con lo Sparta Praga.\nTra il 1927 e il 1939 partecipa alla Coppa dell'Europa Centrale dove ottiene buoni piazzamenti: vittoria nel 1938 dove fu proprio Bican il miglior marcatore con 10 centri; finale nel 1929; semifinale nel 1927 e nel 1932; quarti di finale nel 1928, 1930, 1931, 1933, 1935, 1936 e 1939; ottavi nel 1934 e nel 1937. Solo i migliori club dell'Europa centrale potevano permettersi di giocare quella competizione e difatti lo Slavia partecip\u00f2 a tutte le edizioni tranne quella del 1940. A questa competizione parteciparono anche gli acerrimi rivali granata e vinsero in due edizioni.\nTra il 1938 ed il 1944 il campionato fu interrotto a causa della guerra, ma comunque si gioc\u00f2 lo stesso. Lo Slavia strappa 4 successi consecutivi e due secondi posti grazie a Bican che in 6 anni realizza 232 reti, diventando cos\u00ec l'attaccante pi\u00f9 prolifico del campionato cecoslovacco, ottenendo anche il record (oramai imbattibile) di 57 reti in una sola stagione. Subito dopo il 44' arriv\u00f2 la vittoria del campionato nel 1946-47 e due secondi posti 1945-46 e nel 1947-48.\nLa crisi: 1949-1965.\nDopo il 1948 la squadra altern\u00f2 momenti migliori ad altri peggiori. Tutto sembrava coincidere con la partenza del grande Josef Bican per il FC V\u00edtkovice, squadra a qualche km di distanza da Ostrava sede del Ban\u00edk. Infatti non arrivarono pi\u00f9 successi e la squadra pian piano, cominciava ad allontanarsi lentamente dalla lotta scudetto. Nel 1958-59 questo triste momento sembrava finito grazie al 3\u00ba posto e alla qualificazione alla Mitropa Cup ma si fece eliminare a sorpresa 6-5 contro una formazione di Timi\u0219oara dopo che in Romania il punteggio vedeva favorevole i cechi per 5-3. Purtroppo il momento della crisi non cess\u00f2 ed anzi culmin\u00f2 nella stagione 1960-61 con la retrocessione dei Se\u0161\u00edvan\u00ed. In quella stagione i rivali del Dukla Praga vinsero il campionato e pure la quarta squadra di Praga, il Bohemians 1905 fece meglio dei biancorossi. Nel 1962-63 lo Slavia torna in prima divisione, proprio mentre i rivali dello Sparta rischiano la beffa della retrocessione. I Se\u0161\u00edvan\u00ed deludono le aspettative di risalita e chiudono di nuovo ultimi, anche se raggiungono la finale di coppa, la perdono al ritorno con un sorprendente 9-0. \u00c8 il segno della disfatta, proprio mentre con il terzo titolo consecutivo sta nascendo la nuova realt\u00e0 di Praga, quella del Dukla.\nIl club vive momenti difficili mentre le rivali continuano a vincere. Nel 1965 c'\u00e8 la risalita. Questa volta sembra che la squadra sia uscita dalla crisi anche grazie allo splendido risultato ottenuto in un campionato la cui edizione \u00e8 storica. Le tre maggiori squadre di Praga ovvero Sparta, Dukla e Slavia giungono in ex aequo a 33 punti. La squadra biancorossa ha il demerito di aver la differenza reti minore rispetto alle altre e la vittoria va al Dukla Praga che giunge a 8 titoli. In questo momento della storia del campionato cecoslovacco lo Sparta ha 10 titoli, lo Slavia 9 e il Dukla 8.\nPeriodo altalenante: 1965-1982.\nDal 1965 vi \u00e8 un periodo di altalenanza tra l'alta, la media e la bassa classifica. Questo periodo durer\u00e0 fino al 1973. La squadra colleziona infatti una serie di posizioni che va sempre pi\u00f9 verso la retrocessione in un processo molto simile a quello del periodo critico con una discesa verso la retrocessione il salto improvviso ai vertici e la retrocessione. Ed \u00e8 proprio nel 1973 che questo accade giungendo al quattordicesimo posto si salva ma per gli scontri diretti contro la penultima: infatti lo Slavia tra il 1965 e il 1973 fece questo percorso: 5\u00b0,8\u00b0 ,11\u00b0 ,13\u00b0 ,12\u00b0 ,7\u00b0 e 14\u00b0.\nTra il 1973 ed il 1977 lo Slavia risale velocemente alle posizioni di vertice ma non riuscir\u00e0 a vincere uno scudetto trovando comunque 3 podi in 4 stagioni. Nelle stagioni successive la squadra continuer\u00e0 ad aggirarsi tra il secondo posto (1993) e il 12\u00b0 (1984), anche se spesso concluder\u00e0 discretamente il campionato al sesto e al settimo posto.\nStoria recente: 1993-oggi.\nNel 1993 la Cecoslovacchia si divise in Repubblica Ceca e Slovacchia e la lotta per il titolo fu pi\u00f9 aperta. Per lo Slavia Praga si aprirono dunque nuove possibilit\u00e0. Dal 1993 al 2010 lo Slavia vinse 3 campionati di massima divisione, 3 coppe nazionali e ottenne 9 secondi posti, 2 terzi, un quarto, un quinto ed un settimo.\nIl club fu attanagliato da problemi economici per alcuni anni, finch\u00e9 non riusc\u00ec a qualificarsi per la fase a gironi della UEFA Champions League 2007-2008. Lo Slavia centr\u00f2 per la prima volta la qualificazione alla prima fase del torneo europeo pi\u00f9 prestigioso grazie ad un gruppo di giocatori giovani, molti dei quali provenienti dalla nazionale ceca Under-21 e dalle rappresentative ceche minori. I ragazzi pi\u00f9 promettenti di quell'epoca erano Marek Such\u00fd (under-19), il portiere slovacco Mat\u00fa\u0161 Koz\u00e1\u010dik (facente parte dell'Under-21 slovacca) e Du\u0161an \u0160vento, anch'egli nell'Under-21 slovacca.\nIl 19 settembre 2007 la squadra esord\u00ec in UEFA Champions League con una vittoria interna per 2-1 contro la Steaua Bucarest. Classificatasi terza nel proprio girone, fu ammessa ai sedicesimi di finale della Coppa UEFA. Coron\u00f2 il percorso di crescita nella stagione, vincendo, dopo dodici anni, il campionato ceco. Nel 2008-2009 si ripet\u00e9 e l'anno dopo si piazz\u00f2 settima in campionato.\nNell'autunno 2010 il club piomb\u00f2 in una crisi economica, con un debito di 112 milioni di corone ceche nei confronti della precedente propriet\u00e0, la ENIC Sports Ltd. Molti giocatori lasciarono il club, tra cui il centrocampista Petr Trapp, che abbandon\u00f2 il club a met\u00e0 della stagione seguente, non vedendosi recapitare lo stipendio.\nNel settembre 2015 il club fu rilevato da CEFC China Energy Company. Nella stagione 2016-2017 si aggiudic\u00f2, dopo nove anni, il titolo nazionale. Nella stagione 2018-2019 la squadra centr\u00f2 una storica doppietta che non arrivava dal 1942, vincendo il campionato davanti al e la coppa in finale contro il (2-0). I praghesi ben figurarono anche in Europa League, superando la fase a gironi e raggiungendo i quarti di finale, dove furono eliminati dal con due sconfitte di misura (1-0 e 4-3), dopo aver estromesso agli ottavi il tre volte campione in carica con il risultato complessivo di 6-5. Nel 2019-2020 la squadra approd\u00f2 alla fase a gironi di UEFA Champions League, dove chiuse all'ultimo posto, e si aggiudic\u00f2 per la terza volta di fila il campionato.\nColori e stemma.\nLo Slavia Praga ha come colori sociali il bianco, simbolo del fair play e degli ideali olimpici, e il rosso, il colore del cuore. La stella rossa presente sullo stemma e sulle maglie indica la speranza.\nOrganico.\nRosa 2020-2021.\n\"Aggiornata al 13 febbraio 2021\"."}
{"id": "545400", "revid": "30753", "url": "https://it.wikipedia.org/wiki?curid=545400", "title": "Girolamo Fantini", "text": "Girolamo Fantini \u00e8 noto principalmente per il suo metodo \"Modo per imparare a sonare di tromba\" (1638), uno dei primi della storia e comunque di fondamentale importanza per la successiva evoluzione dello strumento.\nBiografia.\nPoche sono le notizie, giunte sino a noi, che riguardano la sua vita.\nCon certezza sappiamo che dall'aprile 1631 divenne Trombettista di Corte del Granduca di Toscana Ferdinando II de' Medici.\nAll'epoca il suonatore di tromba veniva definito \"trombetta\" (da qui deriva etimologicamente il termine \"trombettista\"), quindi Fantini era il \"trombetta maggiore\" del granduca.\nCom'era usanza in quel tempo, questo impiego prevedeva parecchi spostamenti al seguito del proprio signore; infatti dopo il 1631 fu ripetutamente a Roma.\nNell'estate del 1634 Fantini si esib\u00ec nelle stanze del Cardinale Borghese, insieme con Girolamo Frescobaldi (all'epoca organista della Basilica di San Pietro a Roma), in uno storico concerto: questo fu infatti il primo nella storia per tromba e organo. Si dice che in quell'occasione Fantini suon\u00f2, con la sua tromba naturale, delle note al di fuori della serie armonica, cosa che impression\u00f2 parecchio gli spettatori.\nNel 1636, in occasione dell'incoronazione di Ferdinando III a imperatore del Sacro Romano Impero, si rec\u00f2 in Germania, dove a Francoforte nel 1638 pubblic\u00f2 il trattato \"Modo per Imparare a Sonare di Tromba, Tanto di Guerra Quanto Musicalmente in Organo, con Tromba Sordina, col Cimbalo e ogn'altro istrumento\" (dedicato a Ferdinando II).\nIn questo Metodo, Fantini si occupa marginalmente della tromba quale strumento di cavalleria, o per emettere segnali di guerra, come era stata intesa fino a quel momento; ma per la prima volta compone vere e proprie musiche espressamente dedicate allo strumento, quali balletti, ricercate, danze e sonate, spesso accompagnate dal basso (da eseguirsi con organo).\nTale innovazione apr\u00ec la strada alla grande e luminosa tradizione della tromba barocca, che ebbe il suo culmine nel XVIII secolo.\nLavori principali.\nNel suo trattato il Fantini riporta anche gli spartiti di cento delle sue opere che portano il nome di altrettante importanti famiglie italiane e tedesche\nNella cultura di massa.\nIl 1\u00ba aprile 1998 fu l'oggetto di un'insolita quanto paradossale telefonata al programma televisivo \"Tira &amp; Molla\", condotto da Paolo Bonolis: i fratelli Antonio e Francesco Capone, di Santa Maria Capua Vetere (Caserta), telefonarono in studio per tentare di indovinare il cognome del compositore (chiamato per\u00f2 erroneamente non Girolamo ma Giuliano). I concorrenti diedero tentativi di risposta alquanto bizzarri ed a tratti grotteschi, fin'anche ad arrivare a litigare tra loro, fino a quando, con l'aiuto del conduttore che li guid\u00f2 a pronunciare la parola \"Fantini\" non senza enorme difficolt\u00e0 e con altre situazioni al limite dell'incredibile, indovinarono e vinsero lire. L'episodio \u00e8 rimasto uno dei pi\u00f9 celebri nella storia della televisione italiana."}
{"id": "545412", "revid": "1318658", "url": "https://it.wikipedia.org/wiki?curid=545412", "title": "Arrondissement di Compi\u00e8gne", "text": "L\"arrondissement\" di Compi\u00e8gne \u00e8 un \"arrondissement\" dipartimentale della Francia situato nel dipartimento dell'Oise, nella regione dell'Alta Francia.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 composto da 156 comuni raggruppati in 10 cantoni:"}
{"id": "545429", "revid": "287204", "url": "https://it.wikipedia.org/wiki?curid=545429", "title": "Ciro Pinsuti", "text": "\u00c8 stato il pi\u00f9 importante musicista di Sinalunga (Siena).\nSeppur poco conosciuto in Italia, ebbe gran fortuna in Inghilterra, a Londra.\nBiografia.\nFiglio di M. Maddalena Formichi e G. Battista Pinsuti, maestro di musica della banda paesana (all'epoca una vera e propria orchestra di fiati), gi\u00e0 da piccolo dimostr\u00f2 gran talento per la musica. Dopo aver studiato musica da un amico del padre, a dodici anni fece la sua prima apparizione pubblica nel Teatro Civico di Perugia la sera del 7 marzo 1840, come primo violino dell'orchestra che festeggiava la stagione carnevalesca di quell'anno. Finita la stagione, il padre lo condusse a Roma, e, sfruttando l'amicizia con il Conte Savorelli gli fece tenere un'innumerevole serie di concerti al pianoforte presso le pi\u00f9 importanti famiglie romane, e la fama che lo circond\u00f2 l'aiut\u00f2 ad accedere all'Accademia di Santa Cecilia.\nAd una delle cene a cui Ciro Pinsuti si esibiva sempre accompagnato dal padre, era presente anche il nobile inglese Henry Drummond, il quale estasiato da tale talento propose al padre di Ciro di farlo iscrivere al conservatorio di Napoli, ma il padre non poteva permettersi tale spesa. Il nobile inglese si propose come finanziatore degli studi di Ciro, a condizione che il piccolo gli venisse assegnato in affidamento, e che poi lo potesse seguire a Londra. Ciro Pinsuti rest\u00f2 a Londra per cinque anni, al termine dei quali gli fu chiesto presso quale maestro volesse andare a perfezionarsi, scegliendo tra Meyerbeer in Germania e Gioachino Rossini a Bologna. Ciro Pinsuti non ebbe dubbi e scelse il genio immortale di Rossini, il quale gli fu maestro e amico, tale che giustamente lo consigli\u00f2 a Ciro di tornare a Londra una volta finiti gli studi, per farsi una posizione ed affermarsi.\nA Londra Ciro inizi\u00f2 a dare lezioni di musica di giorno, mentre di notte si dedicava alle sue originali composizioni. La Royal Academy of Music di Londra lo nomin\u00f2 maestro di canto e, nel 1871, gli fu affidato il compito di scrivere un inno di sole voci come rappresentante italiano, mentre Charles Gounod faceva la stessa cosa per la Francia, Ferdinand Hiller per la Germania e Arthur Sullivan per l'Inghilterra.\nDopo qualche anno Ciro Pinsuti fu nominato commendatore per meriti artistici, nonch\u00e9 nominato membro onorario dell'Accademia di S. Cecilia a Roma. Si ritrova ufficialmente a Sinalunga il 7 settembre 1876, data da cui fece parte del consiglio comunale, carica che ricopr\u00ec fino alla sua morte, anche se l'impegno che profuse in tale carica fu necessariamente soggetto ai numerosi spostamenti richiestigli dalla sua attivit\u00e0 musicale. Nel 1879 prende parte come regista per la rappresentazione del \"Trovatore\" di Giuseppe Verdi presso il teatro di Sinalunga, assistendo alle prove della banda locale diretta dal fratello, Domenico Pinsuti. Nel 1885 mise in scena a Venezia e poi a Sinalunga una delle sue opere pi\u00f9 importanti, \"La Margherita\".\nCiro Pinsuti mor\u00ec a Firenze il 10 marzo 1888, le esequie ufficiali furono celebrate la mattina del 10 aprile 1888 nella Collegiata di San Martino a Sinalunga, come deliberato il 21 marzo 1888 dal consiglio comunale, mentre la sera furono celebrate le commemorazioni civili in teatro, a cui parteciparono alte personalit\u00e0 del giovane stato italiano.\nOpere.\nCiro Pinsuti ha regalato al teatro lirico soltanto tre opere:\nDal 1884 Ciro Pinsuti consacr\u00f2 la sua popolarit\u00e0 negli Stati Uniti registrando al U.S. Copyright Office una lunga serie di canzoni e ballate pubblicate gi\u00e0 da qualche anno in America. Una di queste ballate dal titolo \"Beatrice - Kind and so modest\" fu pubblicata con il solo nome del musicista, l'allora famosissimo Ciro Pinsuti appunto, mentre non fu fatta alcuna menzione del paroliere, tale Dante Alighieri. Infatti, Ciro Pinsuti aveva musicato il sonetto XXVI della Vita Nuova del 1283."}
{"id": "545430", "revid": "2730", "url": "https://it.wikipedia.org/wiki?curid=545430", "title": "Francesco III d'Este", "text": "Considerando i soli duchi di Modena capitale, Francesco III \u00e8 stato quello che ha regnato per pi\u00f9 tempo, per 43 anni. \u00c8 invece Niccol\u00f2 III il sovrano estense pi\u00f9 longevo, essendo stato Marchese di Ferrara, Modena e Reggio per 48 anni, dal 1393 al 1441.\nBiografia.\nInfanzia.\nNacque a Modena il 2 luglio 1698 dal duca Rinaldo d'Este e di Carlotta Felicita di Brunswick-L\u00fcneburg.\nMatrimoni.\nSpos\u00f2 Carlotta Aglaia di Borbone-Orl\u00e9ans (1700 \u2013 1761); rimasto vedovo, spos\u00f2 con matrimonio morganatico, dapprima Teresa di Castelbarco, vedova Simonetta, poi Renata Teresa d'Harrach, vedova Melzi.\nNel 1741 Francesco III concluse il matrimonio del figlio Ercole con Maria Teresa Cybo-Malaspina, erede del Ducato di Massa e Carrara, e cos\u00ec il Ducato di Modena e Reggio, acquist\u00f2 l'amb\u00ecto sbocco al mare.\nDuca di Modena e Reggio.\nIl matrimonio con Carlotta Aglaia d'Orl\u00e9ans fu effettuato per procura alle Tuileries il 12 febbraio 1720, ma la principessa giunse a Modena solo nel giugno successivo. A Modena la principessa entr\u00f2 quasi subito in contrasto col suocero ed anche col marito, tanto che Carlotta tent\u00f2 di far annullare il matrimonio.\nNel 1734 Francesco, per evitare la cattura da parte delle truppe austro-sarde si rifugi\u00f2 a Genova e successivamente in Francia e Inghilterra. Il Duca Francesco infine si arruol\u00f2 sotto le bandiere imperiali, combatt\u00e9 contro i turchi in Ungheria, fu nominato generale d\u2019artiglieria e rientr\u00f2 a Modena il 4 dicembre 1737, dopo la morte del padre. La moglie, che era a Parigi, lo raggiunse a Modena solo alla fine del giugno 1739. Dopo questa riunione, cerc\u00f2 di barcamenarsi fra Borbone e Asburgo, ma il gioco non gli riusc\u00ec, e l'ultimatum austro-sardo lo costrinse a spostarsi a Padova. Infine nella guerra per la successione d\u2019Austria si arruol\u00f2 nell'esercito spagnolo, dove serv\u00ec fino al 1747, ma il Ducato di Modena e Reggio, toltogli all\u2019inizio della guerra, gli fu restituito solo nel 1748 con la pace di Aquisgrana.\nPer risanare le esauste finanze del Ducato dopo le guerre di successione polacca e austriaca, vendette per 100\u00a0000 zecchini i pi\u00f9 pregiati quadri della Galleria Estense ad Augusto III Re di Polonia e principe elettore di Sassonia, che li trasfer\u00ec a Dresda. Tale episodio, noto nella storia dell'arte come vendita di Dresda, fu una delle pi\u00f9 importanti alienazioni del patrimonio pittorico italiano.\nA quel punto il ducato non aveva pi\u00f9 amici in Europa, considerando che i rapporti con Spagna, Francia ed Austria erano fortemente deteriorati, pertanto il Duca decise a questo punto di appoggiarsi agli Asburgo. Quindi si avvicin\u00f2 sempre pi\u00f9 all'Austria, e su suggerimento inglese, nel 1753 combin\u00f2 il matrimonio della nipote Maria Beatrice Ricciarda (unica discendente del figlio Ercole e di Maria Teresa Cybo-Malaspina) con l'Arciduca Ferdinando d'Asburgo-Lorena, terzogenito di Maria Teresa d'Austria, in cambio della garanzia imperiale sulla sopravvivenza del ducato come entit\u00e0 separata dai domini asburgici. In pi\u00f9, egli ottenne la nomina ad \"Amministratore e capitano generale della Lombardia austriaca\" fino alla maggiore et\u00e0 dell'arciduca, che avrebbe allora assunto le funzioni di governatore.\nUomo accorto ed abile amministratore, il duca si rese conto che la carica che gli era stata conferita aveva solo funzioni onorifiche, sicch\u00e9 si adatt\u00f2 a lasciare le leve effettive del potere a Beltrame Cristiani, plenipotenziario imperiale e, dopo la morte di questo a Carlo Firmian. Egli cerc\u00f2 comunque nei primi anni di svolgere una politica estera autonoma rispetto a quella viennese, ma il rovesciamento delle alleanze operato nel 1756 gli tolse ogni spazio di manovra. Cerc\u00f2 allora di cogliere il massimo dei vantaggi economici offertigli dalla carica, entrando al tempo stesso in ottimi rapporti con l'aristocrazia lombarda, grazie anche al matrimonio contratto con Teresa di Castelbarco, vedova del conte Antonio Simonetta.\nSignore di Varese.\nIl 23 giugno 1765 l'imperatrice Maria Teresa d'Austria decise di trasformare la citt\u00e0 di Varese in feudo non trasmissibile, e la concesse a Francesco III, che vi fece l'ingresso ufficiale il 2 luglio 1766, accolto da una grande festa.\nIl duca si stabil\u00ec presso Villa Orrigoni, in pieno centro, che fece via via sistemare ed ampliare, trasformandola nell'odierno Palazzo Estense. Fece altres\u00ec costruire un vasto giardino, modellato a somiglianza del palazzo imperiale di Sch\u00f6nbrunn, a Vienna. Dal punto di vista del governo, introdusse nuove e pi\u00f9 stringenti regole igieniche per la macellazione degli animali, riordin\u00f2 il sistema scolastico cittadino, fiss\u00f2 visite mediche gratuite per i pi\u00f9 poveri e favor\u00ec con atti di mecenatismo lo sviluppo della cultura (spettacoli teatrali, balli pubblici e sale da gioco).\nOpere.\nFu sovrano illuminato, anche se libertino nei costumi: regol\u00f2 l'urbanistica di Modena e vi introdusse la numerazione delle case; istitu\u00ec l'ospedale, l'Albergo dei Poveri, oggi Palazzo dei Musei, l'Orto Botanico; fece costruire la Via Vandelli che collegava Modena alla Toscana e al Tirreno e fece redigere, primo sovrano in Italia, un Codice di leggi, il famoso \u00abCodice Estense\u00bb del 1771 che fu il progenitore di tutte le codificazioni dell'Ottocento.\nPur con tutte le difficolt\u00e0 causate dalle tensioni in Europa fra le grandi potenze, egli si dimostr\u00f2 un duca assai migliore di quanto fosse lecito sperare dal suo comportamento da principe ereditario. Ader\u00ec agli ideali illuministici e questo si riverber\u00f2 positivamente sulla situazione economica perch\u00e9 l'incameramento dei beni ecclesiastici, il \u00abrinnovo\u00bb urbanistico della capitale, l'introduzione delle prime macchine, crearono sviluppo ed occupazione.\nMorte.\nIl duca mor\u00ec al Palazzo Estense di Varese il 22 febbraio 1780, rassegnato all'estinzione del casato, data la mancanza di eredi maschi del figlio Ercole III, anche se nel contratto di matrimonio della nipote con l'arciduca d'Austria era previsto che i figli ereditassero il nome d'Este e quindi i duchi successivi vengono indicati come Austria-Este.\nFu sepolto presso il convento dei frati Cappuccini di Casbeno (poi soppresso sotto la Repubblica Cisalpina, le cui strutture sono state inglobate dal liceo classico Ernesto Cairoli). Le sue spoglie sono state poi traslate al cimitero monumentale di Giubiano.\nDiscendenza.\nFrancesco III ebbe complessivamente dodici figli, ma solo i primi nove dalla moglie legittima:\nFigli legittimi:\nFigli illegittimi:"}
{"id": "545431", "revid": "212348", "url": "https://it.wikipedia.org/wiki?curid=545431", "title": "Classe B'rel", "text": ""}
{"id": "545438", "revid": "115549", "url": "https://it.wikipedia.org/wiki?curid=545438", "title": "Slavia Praha", "text": ""}
{"id": "545439", "revid": "115549", "url": "https://it.wikipedia.org/wiki?curid=545439", "title": "SK Slavia Praga", "text": ""}
{"id": "545441", "revid": "2196166", "url": "https://it.wikipedia.org/wiki?curid=545441", "title": "San Gregorio (Assisi)", "text": "San Gregorio \u00e8 una frazione del comune di Assisi, in provincia di Perugia, situato a 279 m s.l.m. sul fianco di una collina, tra i territori di Assisi e Perugia, sulla riva sinistra del fiume Chiascio. Al censimento del 2001, risultava abitata da 13 persone.\nStoria.\nLa localit\u00e0 viene citata per la prima volta in un documento del 1114, nel quale si afferma che venne donata ad un certo Letone, priore della chiesa di San Rufino ad Assisi.\nNel 1232, circa 150 persone abitavano nell'agglomerato rurale di \"Sancti Gregorii\", che venne poi cinto da mura difensive e da un fossato e dotato di un ponte levatoio.\nIl castello \u00e8 sempre stato al centro di aspre contese tra le citt\u00e0 di Perugia ed Assisi, che nel corso dei secoli si sono alternate alla sua guida. Nel 1320 e nel 1383, infatti, pass\u00f2 sotto il dominio perugino, ma poi venne sempre ricondotto (anche forzatamente) nella sfera d'influenza assisate.\nNel 1479 il castello venne ulteriormente fortificato.\nEconomia.\nL'amenit\u00e0 dei luoghi e la vicinanza con Assisi hanno fatto sviluppare un buon numero di imprese agrituristiche."}
{"id": "545446", "revid": "79657", "url": "https://it.wikipedia.org/wiki?curid=545446", "title": "Notazione FEN", "text": ""}
{"id": "545448", "revid": "212348", "url": "https://it.wikipedia.org/wiki?curid=545448", "title": "Classe D5", "text": ""}
{"id": "545449", "revid": "212348", "url": "https://it.wikipedia.org/wiki?curid=545449", "title": "Classe D7", "text": ""}
{"id": "545450", "revid": "212348", "url": "https://it.wikipedia.org/wiki?curid=545450", "title": "Classe K't'inga", "text": ""}
{"id": "545454", "revid": "212348", "url": "https://it.wikipedia.org/wiki?curid=545454", "title": "Classe K'Vort", "text": ""}
{"id": "545455", "revid": "124979592", "url": "https://it.wikipedia.org/wiki?curid=545455", "title": "Zone altimetriche d'Italia", "text": "Quella per zone altimetriche \u00e8 una \"ripartizione del territorio nazionale in zone omogenee derivanti dall'aggregazione di comuni contigui sulla base di valori soglia altimetrici\" adottata in Italia dall'Istat.\nDefinizione.\nL'ISTAT fino dal 1958 ripartisce il territorio italiano in \"zone altimetriche\", con il criterio della \"inscindibilit\u00e0 del territorio comunale\". Da tale criterio deriva che \"l'intero territorio del comune \u00e8 stato attribuito all'una o all'altra zona altimetrica\". Le eventuali isole amministrative presenti, che possono essere anche piuttosto lontane dal centro comunale, vengono quindi attribuite alla zona altimetrica che caratterizza il comune di appartenenza nel suo complesso.\nLe tre zone sono \"montagna\", \"collina\" e \"pianura\", ed i comuni italiani vengono di norma assegnati ad una delle tre zone in base al loro livello altimetrico. La zona di montagna si caratterizza per la presenza di \"masse rilevate\" alte pi\u00f9 di 600 metri nell'Italia settentrionale e pi\u00f9 di 700 metri in quella centro-meridionale e insulare. La zona collinare presenta invece masse rilevate di altitudine inferiore alle due soglie sopra citate mentre la pianura \u00e8 in generale caratterizzata dalla \"assenza di masse rilevate\".\nLe aree che ricadono all'interno delle zone altimetriche \"montagna\" e \"collina\" sono ulteriormente ripartite tra:\nQuesta ulteriore suddivisione \u00e8 stata introdotta per tener conto dell'influenza del mare sul clima delle zone costiere.\nFonte dei dati e campo di osservazione.\nI dati di superficie comunale che entrano nel calcolo delle zone altimetriche vengono forniti ad Istat dagli uffici provinciali della Agenzia del territorio, i quali a loro volta li ricavano dalle mappe catastali in loro possesso (generalmente ad una scala di 1:2000). La superficie che viene considerata comprende i \"corpi idrici interni\" (laghi, fiumi e canali), mentre non viene considerata nel calcolo la superficie coperta dal mare.\nVariazioni nel tempo.\nLe superfici attribuite alle zone altimetriche possono variare nel tempo a causa di:\nRipartizione dell'Italia nelle diverse zone altimetriche.\nL'Italia presenta una prevalenza di zone collinari (il 41,6% del territorio), rispetto a zone montuose (il 35,2% del territorio) o a zone pianeggianti (23,2% del territorio).\nDi seguito sono riportati i dati relativi ai tre tipi di zone nelle diverse regioni italiane.\nZone collinari.\nDi seguito \u00e8 riportata la superficie collinare di ciascuna regione italiana. La lista \u00e8 ordinata in senso decrescente per superficie.\nZone montuose.\nDi seguito \u00e8 riportata la superficie montuosa di ciascuna regione italiana. La lista \u00e8 ordinata in senso decrescente per superficie.\nZone pianeggianti.\nDi seguito \u00e8 riportata la superficie pianeggiante di ciascuna regione italiana. La lista \u00e8 ordinata in senso decrescente per superficie."}
{"id": "545458", "revid": "212348", "url": "https://it.wikipedia.org/wiki?curid=545458", "title": "Classe Negh'var", "text": ""}
{"id": "545460", "revid": "212348", "url": "https://it.wikipedia.org/wiki?curid=545460", "title": "Classe Vor'cha", "text": ""}
{"id": "545470", "revid": "212348", "url": "https://it.wikipedia.org/wiki?curid=545470", "title": "Classe Andromeda", "text": ""}
{"id": "545471", "revid": "212348", "url": "https://it.wikipedia.org/wiki?curid=545471", "title": "Classe Antares", "text": ""}
{"id": "545474", "revid": "73843", "url": "https://it.wikipedia.org/wiki?curid=545474", "title": "Classe Apollo", "text": ""}
{"id": "545475", "revid": "287204", "url": "https://it.wikipedia.org/wiki?curid=545475", "title": "Perle", "text": ""}
{"id": "545476", "revid": "212348", "url": "https://it.wikipedia.org/wiki?curid=545476", "title": "Classe Bradbury", "text": ""}
{"id": "545479", "revid": "287204", "url": "https://it.wikipedia.org/wiki?curid=545479", "title": "Classe Challenger", "text": ""}
{"id": "545480", "revid": "212348", "url": "https://it.wikipedia.org/wiki?curid=545480", "title": "Classe Cheyenne", "text": ""}
{"id": "545481", "revid": "212348", "url": "https://it.wikipedia.org/wiki?curid=545481", "title": "Classe Chimera", "text": ""}
{"id": "545483", "revid": "287204", "url": "https://it.wikipedia.org/wiki?curid=545483", "title": "Classe Constellation", "text": ""}
{"id": "545484", "revid": "4175", "url": "https://it.wikipedia.org/wiki?curid=545484", "title": "Aram Il'i\u010d Cha\u010daturjan", "text": "Biografia.\nNato e cresciuto a Tbilisi, la capitale della Georgia, Khachaturian si trasfer\u00ec a Mosca nel 1921 in seguito alla sovietizzazione del Caucaso. Nato da una famiglia armena povera e senza previa formazione musicale, fu ammesso all'Accademia russa di musica Gnesin grazie al suo talento musicale, proseguendo poi gli studi presso il Conservatorio di Mosca nella classe di Nikolai Myaskovsky, tra gli altri. Studi\u00f2 a Mosca violoncello e composizione, affermandosi in breve come uno dei principali compositori sovietici della sua generazione.\nNel 1929 si trasfer\u00ec al Conservatorio di Mosca: negli anni '30 spos\u00f2 la compositrice Nina Makarova. Insegnante dal 1951 al Conservatorio di Mosca, organizzatore e animatore della vita musicale, ottenne dallo stato sovietico i pi\u00f9 alti riconoscimenti, come il premio Lenin e il premio Stalin. Mor\u00ec a Mosca il 1\u00ba maggio 1978, a quasi settantacinque anni, e fu sepolto a Yerevan, capitale dell'allora repubblica sovietica dell'Armenia.\nStile.\nLa musica di Cha\u010daturjan, appassionata, spesso illustrativa, esprime appieno la poetica del realismo socialista, inteso nell'accezione meno problematica. Perci\u00f2 l'urgenza comunicativa dell'autore si esprime attraverso una sintassi spontanea, immediata, ottimistica, lontana dalla sensibilit\u00e0 di \u0160ostakovi\u010d, suo contemporaneo, che ebbe prospettive culturali e filosofiche pi\u00f9 ampie e complesse.\nCha\u010daturjan spesso fa uso di stilemi e atteggiamenti folcloristici, inseriti in un tessuto post-romantico, impreziosito dalle moderne conquiste in campo timbrico e orchestrale, fedele al tonalismo e che si articola secondo schemi classici liberamente ricreati.\nL'estetica di Cha\u010daturjan si pu\u00f2 avvicinare a quella di Kabalevskij, altro autore che appartiene al periodo della crisi del linguaggio dei compositori sovietici; la sua opera nel complesso rimane sempre godibilissima, ricca di idee e impulsi vitali. Cha\u010daturjan, insieme ai coetanei Sergej Prokof'ev e Dmitrij \u0160ostakovi\u010d, fu il fondatore del cosiddetto movimento russo I Titani, caratterizzato dalla crisi del linguaggio sovietico, dalla musica definita \"di massa\" e dalle armonie fedeli alla tonalit\u00e0 e alla melodia.\nComposizioni famose.\nSicuramente il pezzo pi\u00f9 famoso di Cha\u010daturjan \u00e8 la \"Danza delle sciabole\" (o \"Danza delle spade\") dal quarto atto del balletto \"Gayaneh\". La celebre danza viene spesso usata nel circo o in numeri di magia o di acrobazia, che l'hanno resa ingiustamente legata all'immagine circense e non a quella degli scenari orientali.\nAltro pezzo molto famoso del compositore armeno \u00e8 Il \"Concerto per pianoforte e orchestra\", uno dei pochissimi pezzi dove viene usato uno strumento di nuova generazione, il Flexatone. Con struttura classica, il concerto prende spunto molto dal lavoro del compositore coevo Sergej Rachmaninov, soprattutto nelle fatiscenti atmosfere del secondo tempo, \"Andante con Anima\", con la sua massiccia cadenza, somigliante a quella presente nel \"Terzo concerto per pianoforte\" del sopracitato compositore di San Pietroburgo.\nFamosa \u00e8 anche la celeberrima \"Toccata per pianoforte in mi bemolle minore\" (1932) una delle poche toccate moderne presenti nel repertorio pianistico. L'Adagio del \"Gayaneh\" viene utilizzato da Stanley Kubrick per sonorizzare la celebre sequenza del \"jogging sull'astronave Discovery\" nel suo capolavoro \"\". Pezzo altrettanto famoso \u00e8 l'adagio tratto dal balletto \"Spartacus and Phrygia\"."}
{"id": "545487", "revid": "212348", "url": "https://it.wikipedia.org/wiki?curid=545487", "title": "Classe Danube", "text": ""}
{"id": "545488", "revid": "212348", "url": "https://it.wikipedia.org/wiki?curid=545488", "title": "Classe Deneva", "text": ""}
{"id": "545492", "revid": "115554058", "url": "https://it.wikipedia.org/wiki?curid=545492", "title": "Complesso nuragico di Romanzesu", "text": "Il complesso nuragico di Romanzesu \u00e8 un sito archeologico che si trova a 750\u00a0m s.l.m. in localit\u00e0 \"Poddi Arvu\" (\"il pioppo bianco\"), nella foresta di sughere dell'altopiano granitico di \"Sa Serra\", a circa 13 chilometri da Bitti, in provincia di Nuoro.\nSi tratta di un villaggio nuragico esteso per oltre sette ettari risalente all'Et\u00e0 del bronzo, vicino alla sorgente del fiume Tirso, e che comprende il pozzo sacro, un centinaio di capanne, due templi a \"m\u00e9garon\", un tempio rettangolare, un anfiteatro ellittico a gradoni, e una grande struttura labirintica.\nIl toponimo Romanzesu deriva dalla presenza di testimonianze di epoca romana. Nel II - III secolo d.C. i romani infatti occuparono l'altopiano costruendo delle \"mansiones\" (fattorie) in localit\u00e0 \"Sa Pathata\", \"Juanne Pala\" e \"Olusthes\".\nGli scavi.\nStoria.\nLe prime notizie risalgono al 1919, quando l'archeologo Antonio Taramelli, durante dei lavori di ricerca d'acqua, scopr\u00ec il pozzo sacro. In seguito agli scavi, la scala trapezoidale che scendeva al pozzo venne distrutta dagli operai e l'acqua sorgiva deviata verso un abbeveratoio.\nNegli anni Cinquanta i tubi in ceramica furono sostituiti da un canale in blocchi di granito, rendendo cos\u00ec difficilmente leggibili le antiche strutture.\nIl complesso nuragico.\nIl pozzo sacro.\nIl pozzo sacro si trova al centro dell'area sacra. Di esso rimangono diciannove filari in blocchi di granito. Ha una struttura a \"tholos\", cio\u00e8 con pianta circolare e copertura a pseudocupola; i muri poggiano sulla roccia da cui sgorga la sorgente. Il vano del pozzo dispone di una panchina che doveva in origine seguire tutta la circonferenza.\nSi ritiene possa risalire all'Et\u00e0 del bronzo recente e finale (XIII-IX secolo a.C.) e che fosse un tempio a pozzo dove si svolgevano le cerimonie legate al culto delle acque.\nEsso \u00e8 infatti collegato all'anfiteatro da un canalone con gradoni lungo 42 metri che portava l'acqua della sorgente all'anfiteatro.\nVicino al pozzo sono stati riportati alla luce tre \"betili\" in granito (piccoli cippi simboleggianti la divinit\u00e0).\nL'anfiteatro.\nL'anfiteatro \u00e8 una grande vasca circolare su un dislivello di 1,60 metri che raccoglieva l'acqua del pozzo quando essa superava il livello della scala. \u00c8 circondata da sei tribune a gradoni, su cui probabilmente si raccoglieva la gente del villaggio. Originariamente doveva essere lastricato.\nLa vasca probabilmente era utilizzata per le abluzioni rituali e altri riti politico-religiosi e, forse, anche per l'ordalia dell'acqua nei giudizi sui delitti contro la propriet\u00e0.\nLe capanne.\nLe capanne del villaggio nuragico hanno pianta circolare e pavimento lastricato. All'interno vi \u00e8 un sedile di pietra perimetrale ed un focolare sempre in pietra posto al centro del vano. Alcune di esse sono di grandi dimensioni ed una si distingue per la presenza di un muro divisorio interno.\nPresso le capanne sono stati trovati reperti in ceramica risalenti all'Et\u00e0 del Bronzo medio (XVI secolo a.C.), da cui si pu\u00f2 dedurre che in un primo tempo la sorgente venisse usata soltanto per l'approvvigionamento idrico dell'abitato.\nI templi.\nNel complesso nuragico sono stati ritrovati due templi a \"megaron\", cio\u00e8 di forma rettangolare allungata con un vestibolo che precede la cella, ed un terzo caratterizzato dall'ingresso posto su uno dei lati lunghi.\nIl tempio a \"megaron\", dal pavimento in argilla, era originariamente costruito con i muri laterali della cella prolungati ad anta sulla facciata e sul retro ed ha un vestibolo i cui muri sono costruiti con l'impiego di pietre pi\u00f9 piccole e disposte in modo pi\u00f9 accurato. All'interno vi \u00e8 una cella che conserva i banconi perimetrali per la deposizione delle offerte, una fossa circolare che originariamente forse fungeva da sostegno per i contenitori che raccoglievano una riserva d'acqua per le abluzioni rituali, o che forse alloggiava un elemento architettonico, e tracce dell'originario pavimento in argilla.\nLo scavo documenta tre fasi edilizie:\nSi suppone che in quest'epoca il tempio abbia conosciuto un graduale abbandono (le cui ragioni sono tuttora sconosciute) oppure sia stato destinato ad uso non esclusivamente religioso.\nIl labirinto.\nIl cosiddetto labirinto (forse la capanna del sacerdote stregone) \u00e8 una struttura di muri concentrici databile al XIII-IX secolo a.C. che introduce, attraverso un corridoio ad anello, in un vano centrale rotondo (che in origine doveva essere coperto come le altre capanne) al cui centro vi \u00e8 un basamento circolare in pietra e che conserva una parte di pavimentazione lastricata.\nAll'interno del vano centrale sono stati rinvenuti molti ciottoli fluviali di quarzo rossiccio."}
{"id": "545494", "revid": "44876", "url": "https://it.wikipedia.org/wiki?curid=545494", "title": "Serie C 1935-1936", "text": "La Serie C 1935-1936 \u00e8 stata la 1\u00aa edizione della terza serie della Divisione Nazionale, disputata tra il 22 settembre 1935 e il 10 maggio 1936 e conclusa con la promozione della , della , dello e del .\nStagione.\nLa competizione nacque dalla scrematura della societ\u00e0 partecipanti alla precedente edizione della vecchia Prima Divisione, e come il previgente torneo, fu gestita dal \"Direttorio Divisioni Superiori\" che dal novembre 1933 aveva sede a Roma. Vi presero parte 64 squadre suddivise in quattro gironi, tre al Nord ed uno al Sud, e nei fatti fu la riproposizione della terza serie ideata nel 1929 ma poi annacquata dai generosi ripescaggi concessi dai compiacenti dirigenti federali.\nAl campionato partecipavano diverse societ\u00e0 che avevano conosciuto in passato la massima serie. La presenza pi\u00f9 rimarcabile fu quella del gi\u00e0 vincitore dello scudetto, che qui concluse per\u00f2 mestamente la sua parabola venendo retrocesso nelle divisioni regionali. Tutti e quattro i gironi furono vinti da neoretrocesse dalla B, il , la , lo e la , che ritornavano cos\u00ec prontamente nella serie cadetta. Numerose retrocessioni sul campo furono poi annullate per un allargamento del torneo che la Federazione decise a poche settimane dalla nuova stagione.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nLa gara fu annullata per errore tecnico ma la Sanremese si rifiut\u00f2 di disputare la ripetizione, perci\u00f2 lo Spezia fu di conseguenza promosso in Serie B.\nGirone D.\nClassifica finale.\nLegenda:\nRegolamento:\nNote:"}
{"id": "545497", "revid": "746117", "url": "https://it.wikipedia.org/wiki?curid=545497", "title": "Necropoli di Populonia", "text": "La necropoli di Populonia \u00e8 uno dei monumenti pi\u00f9 importanti della Civilt\u00e0 etrusca. Essa \u00e8 situata nel golfo di Baratti, e \u00e8 costituita da diversi siti, risalenti a momenti diversi della storia etrusca. I reperti della necropoli si trovano esposti nel museo della Collezione privata Gasparri, a Populonia Alta.\nLe zone cimiteriali.\nLe aree di necropoli visitabili all'interno del Parco archeologico di Baratti e Populonia sono la necropoli di San Cerbone - Casone e di Poggio della Porcareccia, risalente essenzialmente al periodo orientalizzante (VII secolo a.C.) e arcaico (VI secolo a.C.) con alcune sepolture pi\u00f9 tarde, e la necropoli delle Grotte, risalente al periodo ellenistico (IV - II secolo a.C.).&lt;br&gt;\nAll'esterno del Parco si trovano sia zone cimiteriali pi\u00f9 antiche (Poggio del Molino, Poggio delle Granate, Piano delle Granate, del periodo villanoviano) che di epoca tarda (periodo ellenistico), come le necropoli di Buche delle Fate, Poggio Malassarto, le tombe pi\u00f9 recenti di Piano delle Granate.\nGli scavi.\nLe tombe della necropoli orientalizzante ed arcaica si trovavano, fino agli inizi del XX secolo, sepolte sotto alcuni metri di scorie di ferro, detriti lasciati ancora in epoca etrusca dalla lavorazione di questo importante metallo, una grande fonte di reddito per Populonia.\nA parte alcune scoperte casuali nell'Ottocento, la prima tomba venne individuata nel 1897 dall'archeologo Isidoro Falchi.\nTuttavia, poich\u00e9 le scorie erano ancora ricche di ferro, l'escavazione della zona venne data in concessione dallo stato italiano ad alcune societ\u00e0 private, che sfruttarono le scorie antiche nell'industria siderurgica. Questi scavi, condotti dal 1920 al 1959, finirono per danneggiare i monumenti e distruggere la stratigrafia archeologica rappresentata dalle scorie. A questi sbancamenti si un\u00ec anche il problema costituito dai saccheggi dei \"tombaroli\".\nNello stesso periodo vennero tuttavia effettuati anche scavi regolari, a partire dal 1914, condotti da archeologi come Antonio Minto e A. De Agostino; pi\u00f9 recentemente, negli anni settanta, da Marina Martelli e Antonella Romualdi.\nNecropoli del periodo villanoviano.\nLe necropoli villanoviane (IX - VIII secolo a.C.) si trovano al di fuori del Parco e non sono semplici da visitare.\nLa maggior parte delle sepolture \u00e8 costituita da \"tombe a fossa\", \"tombe a pozzetto\" (piccoli pozzi scavati nella terra con all'interno \"cinerari biconici\", le tipiche urne cinerarie del periodo villanoviano) e \"tombe a camera\", che gi\u00e0 fanno presagire la struttura dei tumuli di epoca successiva.\nNecropoli di San Cerbone, Casone, Poggio della Porcareccia.\nNella necropoli di San Cerbone - Casone (e nell'attigua Poggio della Porcareccia), scavate a partire dalla fine dell'Ottocento, sono visibili tre tipi di tombe:\nSi tratta di tombe monumentali, alcune (come la tomba dei Carri o quella dei Letti funebri) molto grandi, con oltre 20 metri di diametro. A Populonia esistono alcune varianti della tomba a tumulo, ma le pi\u00f9 comuni sono quelle dotate di un basamento (crepidine a tamburo cilindrico), di solito in arenaria locale \"pietra panchina\" (calcarenite), sormontato da una gronda (\"grundarium\") in pietra alberese, un tipo di calcare, ancora di origine locale.\nAll'interno le tombe a tumulo di Populonia hanno, nella cella centrale usata per le sepolture, un soffitto a \"falsa cupola\" (\"tholos\") comune anche a molte altre tombe etrusche dello stesso tipo.\nLa maggior parte di essi \u00e8 costruita in \"pietra panchina\", mentre uno, in nenfro (pietra vulcanica) sembrerebbe d'importazione.\nNecropoli delle Grotte.\nNella necropoli delle Grotte, scavata in anni recenti ed ancora in corso di studi, sono visibili \"tombe a camera ipogee\" (molte di esse gi\u00e0 violate nell'antichit\u00e0 o anche in tempi recenti) scavate nell'arenaria, e altre sepolture pi\u00f9 piccole, a cassone (a cremazione o a inumazione). \nVi sono state rinvenute anche tombe pi\u00f9 semplici, \"a fossa\", ovvero semplici fosse terragne che tuttavia in alcuni casi hanno anche restituito interessanti oggetti di corredo.\nQueste sepolture risalgono tutte al periodo ellenistico (IV - II secolo a.C.), e alcune di esse sono scavate all'interno di cave di arenaria utilizzate nei periodi precedenti.\nNecropoli di Buche delle Fate.\nDelle altre necropoli, di epoca ellenistica, la meno difficile da raggiungere \u00e8 Buche delle Fate, sul versante occidentale del promontorio dove sorge il castello di Populonia, dove, seminascoste dalla vegetazione, si trovano tombe a camera sotterranea scavate nella roccia di una interessante necropoli etrusca di epoca ellenistica, simili a quelle delle Grotte e databili III - I secolo a.C.\nAltre necropoli ellenistiche.\nLe altre necropoli ellenistiche di Populonia si trovano a Poggio Malassarto (IV secolo a.C.) e Piano e Poggio delle Granate, dove gi\u00e0 si seppelliva in epoca villanoviana.\nInoltre, vi sono sepolture attestate nella vecchia zona di San Cerbone e Casone e tombe isolate nel retroterra."}
{"id": "545502", "revid": "212348", "url": "https://it.wikipedia.org/wiki?curid=545502", "title": "Classe Hokule'a", "text": ""}
{"id": "545503", "revid": "287204", "url": "https://it.wikipedia.org/wiki?curid=545503", "title": "Classe Istanbul", "text": ""}
{"id": "545504", "revid": "73843", "url": "https://it.wikipedia.org/wiki?curid=545504", "title": "Classe Freedom", "text": ""}
{"id": "545505", "revid": "212348", "url": "https://it.wikipedia.org/wiki?curid=545505", "title": "Classe Korolev", "text": ""}
{"id": "545506", "revid": "212348", "url": "https://it.wikipedia.org/wiki?curid=545506", "title": "Classe Mediterranean", "text": ""}
{"id": "545507", "revid": "212348", "url": "https://it.wikipedia.org/wiki?curid=545507", "title": "Classe Merced", "text": ""}
{"id": "545509", "revid": "212348", "url": "https://it.wikipedia.org/wiki?curid=545509", "title": "Classe Miranda", "text": ""}
{"id": "545510", "revid": "287204", "url": "https://it.wikipedia.org/wiki?curid=545510", "title": "Campionati europei di atletica leggera 1994", "text": "I XVI campionati europei di atletica leggera si sono tenuti a Helsinki, in Finlandia, dal 7 al 14 agosto 1994 all'Olympiastadion. \nNazioni partecipanti.\nTra parentesi, il numero di atleti partecipanti per nazione."}
{"id": "545513", "revid": "212348", "url": "https://it.wikipedia.org/wiki?curid=545513", "title": "Classe NAR", "text": ""}
{"id": "545514", "revid": "287204", "url": "https://it.wikipedia.org/wiki?curid=545514", "title": "Classe New Orleans", "text": ""}
{"id": "545516", "revid": "1870933", "url": "https://it.wikipedia.org/wiki?curid=545516", "title": "Profesionalen Futbolen Klub Liteks Love\u010d", "text": "Il Profesionalen Futbolen Klub Liteks Love\u010d (), noto internazionalmente secondo la traslitterazione anglosassone Litex Lovech, \u00e8 una societ\u00e0 calcistica bulgara con sede nella citt\u00e0 di Love\u010d. Milita nella Vtora liga, la seconda divisione del campionato bulgaro di calcio.\nFondato nel 1921, gioca le partite casalinghe nello stadio Love\u010d (8 100 posti a sedere), adatto alla disputa di partite internazionali. Nel suo palmar\u00e8s figurano quattro campionati bulgari, quattro Coppe di Bulgaria e una Supercoppa di Bulgaria.\nStoria.\nIl club viene fondato nel 1921 a Love\u010d, in Bulgaria, col nome di \"Hisarya\". Viene promosso per la prima volta nella massima divisione bulgara al termine della stagione 1993-94 con il nome \"LEX\", e si classifica undicesimo nella stagione seguente. Retrocede per la prima volta dopo un altro campionato.\nUna nuova era inizia nel 1996 quando la squadra cambia il nome in \"Litex\", e anche propriet\u00e0. Risalito immediatamente in massima divisione, il Litex conquista da neopromossa il suo primo titolo nazionale, nel campionato 1997-1998. Nella stagione successiva i bulgari fanno il loro esordio nelle competizioni europee, nella Champions League 1998-99: qui eliminano nel primo turno preliminare gli svedesi dell'Halmstads, ma vengono sconfitti pesantemente nel turno successivo dallo Spartak Moskva. Il Litex accede per\u00f2 alla Coppa UEFA, ma viene eliminato nel primo turno dal Grazer AK. Al termine della stagione la squadra conquista il secondo titolo, e Dimcho Belyakov \u00e8 capocannoniere del campionato. Il Litex disputa inoltre per la prima volta nella sua storia la finale della Coppa nazionale, pur venendo sconfitto 1-0 dal CSKA Sofia. Tuttavia anche nella successiva Champions League la squadra viene eliminata nel secondo turno preliminare dai polacchi del Widzew \u0141\u00f3d\u017a, ma solo dopo i calci di rigore.\nNel 2001 la squadra conquista la prima Coppa nazionale, ottenuta battendo in finale il Velba\u017ed. Nella stagione successiva la squadra raggiunge il terzo turno della Coppa UEFA 2001-2002 dove viene eliminata dai greci dell'. Una nuova vittoria nella Coppa nazionale avviene nel 2004, quando il Litex sconfigge in finale il CSKA. Due anni dopo partecipa alla Coppa UEFA 2005-2006, e accede alla fase a gironi, classificandosi terzo nel gruppo, dietro ai futuri finalisti del Middlesbrough e all'AZ. Questo piazzamento \u00e8 sufficiente ai bulgari per qualificarli ai sedicesimi, dove vengono eliminati dallo Strasburgo.\nIl Litex torna a sollevare un trofeo nel 2008, quando si aggiudica la sua terza Coppa di Bulgaria sconfiggendo in finale il \u010cerno More Varna per 1-0. L'anno successivo consegue il quarto successo nella manifestazione, sconfiggendo per 3-0 il Pirin Blagoevgrad in finale. Nella stagione 2009-2010 arriva invece il terzo titolo nazionale, ma la squadra non riesce ad accedere al tabellone principale della Champions League, venendo eliminato al terzo turno preliminare dagli slovacchi dello \u017dilina. Accede, per\u00f2, ai play-off dell'Europa League, dove gioca contro il Debrecen. I magiari vincono il doppio confronto per 4-1, ma i bulgari presentano ricorso contro il Debrecen, reo di aver schierato un giocatore non presente nella rosa ufficiale. Tuttavia il risultato del campo non viene mutato dalla sentenza. Intanto il Litex vince la Supercoppa di Bulgaria del 2010. La stagione 2010-2011 si conclude con la conquista del quarto titolo. Neanche in questo caso, per\u00f2, il Litex riesce ad entrare nel tabellone della Champions League, a causa dell'eliminazione subita per mano dei polacchi del , n\u00e9 al tabellone dell'Europa League, nei cui play-off di qualificazione la squadra bulgara \u00e8 eliminata dalla Dinamo Kiev. All'inizio del 2012 viene assunto come allenatore Hristo Stoi\u010dkov. Qualificatosi per l'Europa League 2014-2015, il club non riesce ad andare oltre il secondo turno preliminare, eliminato dagli ungheresi del Di\u00f3sgy\u0151ri.\nIl 16 dicembre 2015, per decisione della federcalcio bulgara, il club \u00e8 escluso dal campionato bulgaro di massima serie dopo la partita del 12 dicembre contro il , da cui si era ritirato alla fine del primo tempo per protesta contro l'arbitraggio (due calciatori del Liteks espulsi), sul punteggio di 1-0 per il Liteks. Il 20 gennaio 2016 la squadra \u00e8 retrocessa d'ufficio in Vtora liga per l'annata seguente, mentre ai suoi calciatori \u00e8 concesso di terminare la stagione con la squadra riserve, attiva in seconda divisione. Nel giugno 2016 il club vende la propria licenza al , che, declassato in Treta liga a causa di problemi finanziari, pu\u00f2 cos\u00ec disputare l'annata 2016-2017 in Vtora liga in luogo del Liteks, che riparte dunque dalla terza divisione, dove prende il posto del Botev Lukovit. Vincendo il girone nord-ovest di terza serie con una rosa di giovani guidati dal tecnico \u017divko \u017delev, al termine della stagione 2016-2017 il Liteks \u00e8 promosso in seconda serie; nella stessa annata raggiunge la semifinale della Coppa di Bulgaria eliminando compagini di massima divisione quali e , per poi cadere contro il . Nell'annata seguente si piazza decimo in seconda serie e nel 2018-2019 quinto.\nOrganico.\nRosa 2018-2019.\n\"Aggiornata al 25 luglio 2018.\"\nRosa 2015-2016.\n\"Aggiornata al 24 gennaio 2016.\""}
{"id": "545517", "revid": "212348", "url": "https://it.wikipedia.org/wiki?curid=545517", "title": "Classe Niagara", "text": ""}
{"id": "545519", "revid": "212348", "url": "https://it.wikipedia.org/wiki?curid=545519", "title": "Classe Oberth", "text": ""}
{"id": "545521", "revid": "212348", "url": "https://it.wikipedia.org/wiki?curid=545521", "title": "Classe Peregrine", "text": ""}
{"id": "545522", "revid": "212348", "url": "https://it.wikipedia.org/wiki?curid=545522", "title": "Classe Renaissance", "text": ""}
{"id": "545525", "revid": "212348", "url": "https://it.wikipedia.org/wiki?curid=545525", "title": "Classe Rigel", "text": ""}
{"id": "545526", "revid": "212348", "url": "https://it.wikipedia.org/wiki?curid=545526", "title": "Classe Soyuz", "text": ""}
{"id": "545527", "revid": "400694", "url": "https://it.wikipedia.org/wiki?curid=545527", "title": "Giovanni Tommaso Cimello", "text": "Biografia.\nNacque da famiglia agiata, che risiedeva nel quartiere della Scrima. Uomo di lettere, fu versato non solo nella musica ma anche nella poesia e gi\u00e0 da giovane dovette distinguersi nella locale comunit\u00e0, visto che in un documento afferma di ricoprire il ruolo di revisore amministrativo.\nAttorno al 1540 fu a Napoli, dove si mise in luce per le doti didattiche. Malgrado Napoli fosse diventata ormai vicereame spagnolo dagli inizi del XVI secolo, la scuola musicale instaurata sotto il dominio degli Aragonesi e legata al nome del maestro fiammingo Johannes Tinctoris non si era dissolta. Sulla sua scia e su quella di Franchino Gaffurio si svolger\u00e0 l'attivit\u00e0 didattica per cui Cimello diventer\u00e0 piuttosto noto. Oltre a comporre madrigali, fu anche uno dei primi autori di villanelle napoletane e in alcuni casi ne compose anche i versi.\nAl periodo napoletano appartengono opere quali le due raccolte musicali pubblicate nel 1545 e l'opera teorica \"Della perfettione delle 4 note maggiori massima, longa, breve, semibreve\", in cui non si limita ad esporre le regole e il nuovo tipo di notazione che stava entrando in uso, ma ne illustra l'applicazione pratica.\nUna successiva raccolta di stampe musicali fu pubblicata nel 1548, sempre a Venezia come le precedenti.\nGi\u00e0 entrato nelle grazie della famiglia Colonna (dedic\u00f2 anche diversi componimenti a Marcantonio Colonna ed altri esponenti della famiglia), si spost\u00f2 a Roma presso il ramo romano. Qui esercit\u00f2 l'attivit\u00e0 di compositore e fu cantore della Cappella Giulia, poi maestro di cappella. Del periodo romano sono noti i suoi screzi con Annibale Zoilo, anche lui al servizio del cardinale Guglielmo Sirleto, che bad\u00f2 a riappacificarli. Dal 1570 fu anche cantore nella Cappella Sistina.\nLe vicende dei suoi ultimi anni ci sono note attraverso una lettera scritta al cardinale dal suo paese natale, datata 13 dicembre 1579. Alcuni passaggi sono stati interpretati come la conferma che ad un certo punto il Cimello avesse preso gli ordini minori. Vi afferma inoltre che nel 1571 lasci\u00f2 Roma per Benevento e poi Sora e che avrebbe dovuto partecipare, col Palestrina e altri, alla riedizione del graduale a seguito della riforma del Concilio di Trento.\nDato che \u00e8 l'ultimo documento di sua mano, che non viene menzionato altrove come vivente in anni successivi e che il testamento \u00e8 datato 1591, si ritiene mor\u00ec in quell'anno nel paese di Monte San Giovanni. Fu sepolto nella locale chiesa di Santa Giusta."}
{"id": "545529", "revid": "212348", "url": "https://it.wikipedia.org/wiki?curid=545529", "title": "Classe Sequoia", "text": ""}
{"id": "545530", "revid": "212348", "url": "https://it.wikipedia.org/wiki?curid=545530", "title": "Classe Springfield", "text": ""}
{"id": "545531", "revid": "212348", "url": "https://it.wikipedia.org/wiki?curid=545531", "title": "Classe Surak", "text": ""}
{"id": "545532", "revid": "212348", "url": "https://it.wikipedia.org/wiki?curid=545532", "title": "Classe Sydney", "text": ""}
{"id": "545535", "revid": "212348", "url": "https://it.wikipedia.org/wiki?curid=545535", "title": "Classe Yorkshire", "text": ""}
{"id": "545536", "revid": "46480", "url": "https://it.wikipedia.org/wiki?curid=545536", "title": "Gaio Flaminio Nepote", "text": "Biografia.\nInizio della carriera.\nAlla fine della Prima guerra punica Gaio Flaminio si present\u00f2 come \"homo novus\" alla guida del movimento che cercava di riorganizzare politicamente le conquiste territoriali di Roma. In qualit\u00e0 di tribuno della plebe, nel 232 a.C. promosse un plebiscito che frazion\u00f2 il territorio controllato dalla Repubblica. Il territorio a sud di \"Ariminum\" (Rimini), l\"Ager Gallicus\", che era stata strappato ai Galli Senoni decenni prima, venne centuriato e dato a famiglie di agricoltori caduti in miseria durante le precedenti guerre. Per superare l'opposizione del Senato, Flaminio si limit\u00f2 a non consultare i senatori, contravvenendo a quanto dettavano le norme costituzionali e la tradizione.\nNel 227 a.C. Flaminio fu nominato governatore della Sicilia. Durante la sua carica, per\u00f2, la riorganizzazione delle terre centuriate, da lui condotta scaten\u00f2 la reazione dei Galli che entrarono a fondo nel territorio della Repubblica. I Romani contrattaccarono e distrussero l'esercito gallico alla battaglia di Talamone nel 225 a.C.\nDal Consolato allo scoppio della seconda guerra punica (223 - 218 a.C.).\nNel 223 a.C., Flaminio fu eletto console per la prima volta. Con il collega Publio Furio Filo sconfisse definitivamente i Galli e li costrinse a sottomettersi a Roma creando la provincia della Gallia Cisalpina. Egli ottenne inoltre il trionfo sui Galli Insubri nell'anno successivo (222 a.C.).\nNel 221 a.C. Flaminio diventa \"magister equitum\" del console Marco Minucio Rufo e l'anno successivo fu eletto censore assieme a Lucio Emilio Papo. Fu in questo periodo che Roma diede inizio a un grande progetto di costruzioni. Nasce la Via Flaminia che colleger\u00e0 Roma a Rimini, si stabiliscono le colonie di \"Placentia\" e \"Cremona\" per controllare il fiume Po e le genti galliche circostanti, in particolare i Galli Boi stanziati nell'attuale Emilia e gli Insubri nell'odierna Lombardia.\nSempre in questo periodo vengono riorganizzati i comizi centuriati per aumentare il peso elettorale dei plebei. Sempre Gaio Flaminio fece costruire il primo Circo stabile di Roma e lo fece edificare nei Campi Flamini: il circo si chiam\u00f2, ovviamente, Circo Flaminio.\nNel 218 a.C., in qualit\u00e0 di senatore fu l'unico a votare a favore della \"Lex Claudia\" che voleva proibire ai senatori di partecipare ai commerci con l'estero, vietando che i senatori potessero avere una nave adatta a trasportare un carico maggiore di trecento anfore di grano (pari a circa 7.800 dm\u00b3). Questa legge, se da un lato aveva provocato grande risentimento da parte dei patrizi, al contrario i plebei ne aveva ottenuto grande consenso e l'appoggio al successivo consolato.\nSecondo consolato e morte (217 a.C.).\nNel 217 a.C. divenne console per la seconda volta avendo come collega Gneo Servilio Gemino. L'autunno precedente Annibale valicate le Alpi era giunto nella Pianura Padana e vi aveva sconfitto Publio Cornelio Scipione, padre dell\"Africano\" al Ticino e Sempronio Longo al fiume Trebbia.\nFlaminio, al quale erano toccate in sorte le legioni che svernavano a \"Placentia\", mand\u00f2 al console uscente Sempronio Longo un editto affinch\u00e9 conducesse l'esercito alle idi di marzo negli accampamenti di \"Ariminum\". Poi egli, per evitare di essere trattenuto a Roma con falsi pretesti a cui erano esposti solitamente i consoli poco amati dal senato, se ne and\u00f2 nella provincia assegnatagli di nascosto, provocandone di nuovo odio e rancore. All'unanimit\u00e0 il Senato infatti deliber\u00f2 di richiamarlo a Roma, costringendolo ad assolvere di persona ai suoi doveri verso gli d\u00e8i e gli uomini prima di ripartire per il proprio comando militare e la propria provincia. Ma Flaminio non si smosse e comp\u00ec un sacrificio ad \"Ariminum\", sebbene alcuni dicessero che si era rivelato poco favorevole.\nFlaminio, una volta ricevute le due legioni da Sempronio e le due dal pretore Gaio Atilio Serrano, condusse l'esercito attraverso gli Appennini in Etruria. Inizialmente credeva che Annibale avrebbe percorso la strada che tutti gli invasori utilizzavano per scendere verso Roma, passando da Rimini. Quando invece il Barcide attravers\u00f2 l'Appennino probabilmente in qualche punto fra Bologna e Pistoia (o forse con un tracciato simile a quello che qualche anno dopo l'omonimo figlio utilizz\u00f2 per costruire la via Flaminia minor), Flaminio fu costretto a seguirlo per evitare che marciasse su Roma. Flaminio dovette invertire precipitosamente la marcia per difendere la citt\u00e0.\nAl lago Trasimeno i Romani, ostacolati anche dalla nebbia, caddero in una terribile imboscata architettata da Annibale. Le legioni di Flaminio e un reparto di cavalleria di Gaio Servilio che stava sopraggiungendo furono quasi totalmente distrutti. La Battaglia del Lago Trasimeno, combattuta il mattino del 21 giugno 217 a.C., fu l'ultimo combattimento del generale romano. Secondo il racconto di Tito Livio, Flaminio venne trafitto con la lancia da un cavaliere gallo di nome Ducario. Il cadavere del console venne poi decapitato; il busto non fu mai ritrovato."}
{"id": "545537", "revid": "212348", "url": "https://it.wikipedia.org/wiki?curid=545537", "title": "Classe Venture", "text": ""}
{"id": "545538", "revid": "212348", "url": "https://it.wikipedia.org/wiki?curid=545538", "title": "Classe Wells", "text": ""}
{"id": "545539", "revid": "212348", "url": "https://it.wikipedia.org/wiki?curid=545539", "title": "Classe Wambundu", "text": ""}
{"id": "545540", "revid": "110157", "url": "https://it.wikipedia.org/wiki?curid=545540", "title": "Love\u010d", "text": "Love\u010d (in bulgaro: \u041b\u043e\u0432\u0435\u0447) \u00e8 una citt\u00e0 di 44.000 abitanti della Bulgaria centro-settentrionale, centro amministrativo dell'omonima regione e della subordinata municipalit\u00e0 di Love\u010d. \u00c8 situata a 150\u00a0km dalla capitale Sofia. Le citt\u00e0 importanti pi\u00f9 vicine sono Pleven, Trojan e Teteven.\nAll'epoca della rivoluzione contro gli Ottomani Love\u010d fu il centro delle operazioni dell'Organizzazione Rivoluzionaria Interna di Vasil Levski, al quale \u00e8 intitolato un museo, il pi\u00f9 grande tra quelli dedicati a questo personaggio. Il museo si trova nella citt\u00e0 vecchia di Love\u010d.\nCollocazione geografica.\nLove\u010d \u00e8 situata nell'area balcanica della Bulgaria settentrionale, su entrambe le rive del fiume Os\u0103m, e si estende su un territorio che unifica rilievi e tratto pianeggiante. La parte orientale della citt\u00e0 \u00e8 circondata da un \"plateau\" di 250 metri d'altezza, dove si trova il parco pi\u00f9 vasto di Love\u010d, lo \"Strate\u0161\", mentre la parte sudoccidentale \u00e8 circondata dai rilievi \"Hisarja\" e \"Ba\u0161 Bunar\". A nord-ovest i rilievi degradano progressivamente nella pianura della vicina Regione di Pleven. L'altitudine media di Love\u010d \u00e8 di circa 200 metri sul livello del mare. Il punto pi\u00f9 alto della citt\u00e0 \u00e8 il \"Monte Akbair\" (450\u00a0m).\nLove\u010d \u00e8 particolarmente attraente dal punto di vista paesaggistico, dato che conta numerosi parchi e luoghi di riposo. Nel Parco Strate\u0161, il luogo pi\u00f9 alto della citt\u00e0, vi sono molti cespugli di lill\u00e0, facilmente visibili da tutta la citt\u00e0 e assai piacevoli da osservare in primavera. Per queste ragioni Love\u010d \u00e8 conosciuta come \"la citt\u00e0 dei lill\u00e0\".\nStoria.\nCentro di origine trace, fu trasformata dai Romani in citt\u00e0 fortezza con il nome di \"Melta\". Nel 1190 i rappresentanti dell'Impero bizantino presenti in citt\u00e0 riconobbero l'indipendenza del ricostituito Regno di Bulgaria. Fu un fiorente centro commerciale e artigiano durante la dominazione ottomana.\nLocalit\u00e0.\nIl comune di Love\u010d \u00e8 composto dalle seguenti localit\u00e0:\nSport.\n\u00c8 sede del Profesionalen Futbolen Klub Litex Love\u010d, societ\u00e0 di calcio."}
{"id": "545545", "revid": "872845", "url": "https://it.wikipedia.org/wiki?curid=545545", "title": "Marian Woronin", "text": "\u00c8 stato l'uomo bianco pi\u00f9 veloce al mondo nei 100 metri piani, fino all'avvento del francese Christophe Lemaitre. Il suo record europeo di 10\"00, ottenuto a Varsavia il 9 giugno 1984, ha resistito fino al 1988 quando \u00e8 stato migliorato dal 9\"97 del britannico Linford Christie ai Giochi olimpici di Seul.\nBiografia.\nHa conseguito il primo successo internazionale nel 1977 conquistando il bronzo nei 60 metri piani agli Europei indoor di San Sebasti\u00e1n. Nel 1978 vince la medaglia d'oro ai Campionati europei di Praga correndo come ultimo frazionista della staffetta 4\u00d7100 metri.\nPer quattro anni consecutivi \u00e8 stato campione europeo indoor nella velocit\u00e0, avendo vinto la gara sui 60 metri nel 1979, nel 1980 e nel 1982, mentre nel 1981 ha vinto la gara sui 50 m disputatasi in luogo della tradizionale gara sui 60 m. Nella storia dei campionati europei indoor maschili una simile impresa \u00e8 stata compiuta solo dal sovietico Valerij Borzov.\nNel 1980 ha conquistato la medaglia d'argento ai Giochi olimpici di Mosca nella staffetta 4\u00d7100 m. Nella stessa edizione delle Olimpiadi ha raggiunto la finale individuale dei 100 m, conclusa al 7\u00ba posto.\nLa sua ultima vittoria di prestigio \u00e8 la medaglia d'oro conquistata nel 1987 agli Europei indoor di Li\u00e9vin nei 60 metri."}
{"id": "545572", "revid": "212348", "url": "https://it.wikipedia.org/wiki?curid=545572", "title": "Classe IV", "text": ""}
{"id": "545573", "revid": "4193", "url": "https://it.wikipedia.org/wiki?curid=545573", "title": "Corificazione", "text": "La corificazione \u00e8 un processo naturale, simile alla mummificazione, che tende a verificarsi nei cadaveri chiusi in casse di zinco o \npiombo ermeticamente chiuse, a causa della carenza di ossigeno che rallenta la putrefazione. Consiste nell'acquisizione dei caratteri del cuoio da parte della cute, che resta relativamente morbida, integra ed elastica, a causa di processi chimici di disidratazione e polimerizzazione, che provocano un'indefinita conservazione del corpo.\nLa trasformazione del cadavere procede in questi casi in maniera conservativa, per l'arresto dei fenomeni colliquativi (cio\u00e8 il processo degenerativo del tessuto) e la stabilizzazione delle strutture proteiche, in un processo simile a quello della conciatura delle pelli. La cute assume un colorito giallastro, pi\u00f9 scuro nelle parti scoperte (testa e mani). Le articolazioni non sono rigide \npoich\u00e9 nei tessuti rimane, talvolta, malleabilit\u00e0. Il fenomeno si completa entro uno o due anni dalla data del decesso.\nDinamica.\nI processi trasformativi si verificano in maniera molto lenta e sono estremamente influenzati dalle condizioni ambientali, di conseguenza alla fine non risultano di grande utilit\u00e0 per la datazione della morte, la quale risulta sempre estremamente imprecisa, a meno che non soccorra qualche altro diverso elemento di giudizio.\nMa proprio sulla ripetitivit\u00e0 dei segni sopracitati si basa il lavoro del medico legale, in grado il pi\u00f9 delle volte di stabilire la causa e l'ora della morte ai fini dell'accertamento di responsabilit\u00e0 umane, volontarie o meno.\nDi conseguenza nella pratica giudiziaria, e quindi anche nella medicina legale, \u00e8 sempre raccomandabile ricercare elementi circostanziali, magari da verificare nel cadavere, come quelli connessi con l'alimentazione e con la veridicit\u00e0 delle modificazioni degli alimenti ingeriti per effetto delle attivit\u00e0 digestive.\nPerci\u00f2 raccomandare attenzione nella valutazione cronologica dei fenomeni cinerei \u00e8 motivato dalle conoscenze scientifiche e dagli insuccessi pratici."}
{"id": "545586", "revid": "212348", "url": "https://it.wikipedia.org/wiki?curid=545586", "title": "Classe D12", "text": ""}
{"id": "545589", "revid": "287204", "url": "https://it.wikipedia.org/wiki?curid=545589", "title": "Classe K'toch", "text": ""}
{"id": "545590", "revid": "283026", "url": "https://it.wikipedia.org/wiki?curid=545590", "title": "Classe Raptor", "text": "La classe Raptor o Progetto 03160 (in cirillico: \u043f\u0440\u043e\u0435\u043a\u0442\u0430 03160 \u0420\u0430\u043f\u0442\u043e\u0440) \u00e8 una classe di classe di imbarcazioni d'assalto di fabbricazione russa sviluppate dai cantieri JSC Pella negli anni 2010 su richiesta della Marina russa, nella quale prestano servizio dal 2015.\nProgettate per compiere operazioni di pattugliamento, abbordaggio e ricerca e soccorso, sono impiegate anche dalle forze speciali per l'infiltrazione e l'esfiltrazione dai teatri di missione.\nSviluppate, a detta del produttore, in modo indipendente ed autonomo il design \u00e8 sorprendentemente simile alle Combat Boat 90 della marina svedese nonch\u00e9 alle motovedette BK-16 prodotte dalla Kalashnikov.\nCaratteristiche.\nLe unit\u00e0 Raptor sono dotate di una pesante blindatura e di vetri antiproiettile dello spessore di 39 mm.\nSono capaci di trasportare fino a 20 soldati con equipaggiamento che sbarcano attraverso boccaporti posti a prua ed a poppa dell'imbarcazione.\nLa propulsione dell'imbarcazione \u00e8 affidata ad un idrogetto, propulso da 2 motori entrobordo, che espelle fino a 170 litri di acqua al secondo, permettendo di navigare anche in acque poco profonde. \nIn caso di allagamento, la sezione interessata pu\u00f2 essere isolata ermeticamente e, nel caso l'unit\u00e0 dovesse capovolgersi, \u00e8 in grado di raddrizzarsi autonomamente. \nArmamento.\nArmate con 2 mitragliatrici da 7,62 mm poste ai lati dello scafo, le Raptor possono contare anche su un mitragliatore pesante KPV da 14,5 mm a comando remoto e stabilizzato tramite giroscopio in grado di ingaggiare bersagli in un raggio di 2.000 m."}
{"id": "545593", "revid": "93328", "url": "https://it.wikipedia.org/wiki?curid=545593", "title": "Classe Toron", "text": ""}
{"id": "545602", "revid": "30445", "url": "https://it.wikipedia.org/wiki?curid=545602", "title": "Clinometro", "text": "Il clinometro o inclinometro (pi\u00f9 raramente, tiltmetro) \u00e8 lo strumento per la misura dell'inclinazione di un corpo. \u00c8 costituito da una parte fissa e da una mobile, che consente di traguardare l'oggetto della misura.\nSulla parte fissa verticale c'\u00e8 un riferimento in centimetri, con divisioni di un millimetro. Sulla parte orizzontale \u00e8 fissata una livella.\nCon il clinometro si pu\u00f2 calcolare l'altezza anche usando il metodo trigonometrico, leggendo il valore dell'angolo sulla scala posta a sinistra.\nVolgarmente, dagli addetti ai lavori \u00e8 chiamato anche \"piombo\".\nIn geologia, il clinometro \u00e8 utilizzato per misurare l'inclinazione di uno strato roccioso. Se \u00e8 provvisto di un sistema fotografico, assume il nome di clinografo."}
{"id": "545607", "revid": "767487", "url": "https://it.wikipedia.org/wiki?curid=545607", "title": "Satoshi Tomiie", "text": "Biografia.\nTomiie cominci\u00f2 la sua carriera per caso, quando una casa cosmetica lo incaric\u00f2 di comporre un brano per il tour promozionale, offrendogli la possibilit\u00e0 di lavorare con l'allora gi\u00e0 famoso Frankie Knuckles. Il DJ, gi\u00e0 esperto nel campo, decise cos\u00ec di ingaggiarlo per comporre con lui e David Morales il singolo \"Tears\", pubblicato nel 1989 e che ha ottenuto un buon successo, raggiungendo la vetta delle classifiche house di tutto il mondo.\nRaggiunto il successo, Tomiie ha proseguito la sua carriera riscontrando grandi successi e qualificandosi ai primi posti nella classifiche house mondiali."}
{"id": "545609", "revid": "287204", "url": "https://it.wikipedia.org/wiki?curid=545609", "title": "Associazione Calcio Boca San Lazzaro", "text": "L'Associazione Calcio Boca San Lazzaro, comunemente nota come Boca San Lazzaro, \u00e8 stata una societ\u00e0 calcistica italiana attiva dal 1998 al 2009 e avente sede a San Lazzaro di Savena. Ha disputato nove campionati di Serie D e uno di Serie C2.\n\u00c8 nata dalla fusione di squadre della Provincia di Bologna, dapprima l'Iperzola di Zola Predosa, che spost\u00f2 il suo titolo sportivo nella cittadina sul Savena unendosi al locale F.C. San Lazzaro nell'A.C. Felsina San Lazzaro, e nel 2002 di questa con il Bo.Ca. di Bologna nel succitato Boca San Lazzaro. I colori sociali della compagine sono stati il bianco e verde come Felsina San Lazzaro, gli stessi del FC San Lazzaro, e il giallo e rosso come Boca San Lazzaro in quanto colori del BoCa. Il titolo sportivo \u00e8 sempre stato quello dell'Iperzola.\nAlmeno per il FC San Lazzaro e l'AC Bo.Ca., societ\u00e0 che dispongono di vivai di consolidata tradizione, la fusione ha riguardato solo la prima squadra, mentre le formazioni giovanili hanno mantenuto attivit\u00e0 autonome e rispettive ubicazioni.\nStoria.\nIl F.C. San Lazzaro.\nNel 1920 viene fondato a San Lazzaro di Savena, comune alle porte di Bologna, il Football Club San Lazzaro, con la maglia bianco-verde, colori mutuati dallo stemma cittadino. Il club vanta nella sua storia diverse partecipazioni al campionato interregionale, la prima delle quali nella stagione 1950-1951.\nDall'Iperzola al Felsina San Lazzaro.\nAll'altro capo della citt\u00e0 felsinea, nel paese satellite di Zola Predosa, nasce nel 1991 la \"Societ\u00e0 Sportiva Ponteroncariale\", fusione di due compagini che rappresentano due frazioni del comune: il Ponte Ronca e il Riale. Alla nuova societ\u00e0 viene aggiunto, per ragioni di sponsor, il nome di Iperzola, che era allora un grande magazzino situato nel territorio comunale. \nL'Iperzola (colori Bianco-Azzurro) raggiunge subito risultati di un certo rilievo: nel 1994 si aggiudica la Coppa Italia Dilettanti, e nel 1995-96 la promozione in serie C2. In quel periodo nell'Iperzola militano Fabio Poli, prima in campo e poi in panchina, Paolo Stringara, in panchina, entrambi con trascorsi in serie A, e un giovane Antonio Di Natale.\nEssendo per\u00f2 il campo di Ponte Ronca inadeguato alla C2, l'Iperzola \u00e8 costretto a trasferirsi a San Lazzaro di Savena, nel cui territorio si trova lo stadio Kennedy, decisamente pi\u00f9 capiente e pi\u00f9 adatto ad ospitare le partite di un campionato professionistico. \nDopo due anni tra i professionisti la squadra torna in serie D, e nel 1998, per riportare la squadra tra i professionisti, si decide di unire le forze con la squadra storica della citt\u00e0 sul Savena. Nasce quindi l\"'A.C. Felsina San Lazzaro\", dalla fusione di Iperzola e FC San Lazzaro. Il nome scelto, che \u00e8 l'antico nome etrusco di Bologna, rivela l'ambizioso progetto di presentarsi, pur giocando a San Lazzaro, come seconda squadra del capoluogo.\nIl Boca.\nIl BoCa, pi\u00f9 precisamente Associazione Calcio Bo.Ca., \u00e8 invece una storica squadra di quartiere bolognese. Sebbene il riferimento al celebre Boca Juniors di Buenos Aires non sia forse del tutto casuale, il suo nome \u00e8 l'acronimo di Bolognina e Casaralta, due quartieri di origine operaia situati a ridosso della Stazione Centrale, nella zona settentrionale di Bologna. Nella sua storia composita, iniziata nel 1966, il Boca \u00e8 stato protagonista di varie fusioni con altre compagini della zona, riuscendo per\u00f2 a mantenere sempre un forte radicamento territoriale, oltre alla tradizionale divisa a strisce verticali giallo-rosse. \nLa politica delle fusioni, e la ricerca di un maggiore seguito di pubblico port\u00f2, alla fine degli anni '90, la prima squadra a Granarolo dell'Emilia.\nInfine, dopo la promozione in serie D nel 2001 e il conseguente campionato disputato a San Pietro in Casale come \"Bo.Ca. Ba.Sca. Galliera\", al termine della stagione 2001-02 avvenne la fusione tra Felsina San Lazzaro e BoCa, dando origine all\"'A.C. Boca San Lazzaro s.r.l.\" La compagine mantenne i colori giallorossi del BoCa, utilizzando il Kennedy di San Lazzaro per le gare interne. Lo stemma della societ\u00e0 riprendeva nel disegno quello del F.C. San Lazzaro, riadattato ai nuovi colori sociali con l'aggiunta del leone bochista.\nLa fusione riguard\u00f2 per\u00f2 solo la prima squadra, e sia l'AC Boca che il FC San Lazzaro mantennero le rispettive scuole calcio. Per quanto riguarda l'AC Boca, perso ormai ogni legame con la compagine sanlazzarese, e rimasto in questo modo senza prima squadra, oper\u00f2 nel 2007 l'ennesima fusione (a livello di giovanili), questa volta con l'Atletico Van Goof, squadra nata dalla creativit\u00e0 di Fabio Fazio e Marino Bartoletti nell'ambito del programma televisivo \"Quelli che... il calcio\", e impegnata nel campionato di Promozione.\nNella stagione 2006-2007 ha disputato un campionato di Serie C2, concluso con il ritorno in Serie D dopo i play-out.\nL'ultimo trasferimento a Vignola.\nNel 2009 la politica societaria d\u00e0 origine ad un'altra fusione: Il Boca San Lazzaro acquista i diritti della Dorando Pietri Carpi, che, appena promossa in Serie D, sceglie di unire le forze con la pi\u00f9 importante squadra della citt\u00e0, il Carpi. Siccome il regolamento della Serie D vieta di trasferire il titolo sportivo in una provincia diversa da quella in cui \u00e8 stato conquistato, il Boca \u00e8 costretto a fondersi con una squadra modenese (la Vignolese di Prima Categoria), prima di acquisire il titolo. Nasce dunque la \"Boca Pietri Carpi\" che disputa il campionato di Serie D 2009-2010 a Vignola.\nIl titolo vacante in Eccellenza ha permesso a un nuovo Boca San Lazzaro di prendere parte al campionato regionale; la squadra per\u00f2 viene ritirata dopo sole sette giornate."}
{"id": "545615", "revid": "92723", "url": "https://it.wikipedia.org/wiki?curid=545615", "title": "Quisquella", "text": ""}
{"id": "545616", "revid": "842", "url": "https://it.wikipedia.org/wiki?curid=545616", "title": "Impero Klingon", "text": ""}
{"id": "545618", "revid": "433605", "url": "https://it.wikipedia.org/wiki?curid=545618", "title": "Sidamara", "text": "Sidamara \u00e8 un'antica citt\u00e0 dell'Asia Minore (nell'attuale provincia di Konya in Turchia), sulla strada tra Eregli e Karaman) dalla quale prende il nome una tipologia di sarcofagi.\nI sarcofagi del tipo Sidamara sono nell'arte romana una tipologia di sarcofagi figurati a inquadramento architettonico, nella quale le figure scolpite sono separate da colonne e inserite in piccole edicole raffigurate sullo sfondo. Le edicole sono coronate da frontoni o da archi e sono spesso coperte all'interno da soffitti a semicupola decorati a conchiglia.\nIl tipo si sviluppa tra il II e il III secolo d.C. nell'ambito della produzione asiatica . Prende il nome dal \"Sarcofago di Sidamara\" (III secolo d.C.), conservato nei Musei archeologici di Istanbul. Pi\u00f9 tardi la tipologia viene imitata anche in sarcofagi scolpiti in altre regioni.\nLa tipologia venne adottata anche nell'ambito dei sarcofagi paleocristiani. Tra questi il sarcofago di Giunio Basso \u00e8 articolato in due registri, quello superiore con personaggi separati da piccole colonne sulle quali corre una trabeazione rettilinea, e quello inferiore, che riprende l'articolazione dei sarcofagi del tipo Sidamara."}
{"id": "545619", "revid": "122964565", "url": "https://it.wikipedia.org/wiki?curid=545619", "title": "Roman Vlad", "text": "Biografia.\nNato nell'allora Regno di Romania a Cern\u0103u\u0163i (odierna citt\u00e0 ucraina di \u010cernivci), consegu\u00ec il diploma in pianoforte nella sua citt\u00e0 natale e si trasfer\u00ec nel 1938 in Italia, prima dello scoppio della seconda Guerra Mondiale.\nCittadino italiano dal 1951, fu allievo di Alfredo Casella nei corsi di perfezionamento presso l'Accademia nazionale di Santa Cecilia, dove ottenne il diploma nel 1942. Nello stesso anno una sua composizione (\"Sinfonietta\") ottenne il Premio Enescu.\nDal matrimonio con Licia Borrelli, durato pi\u00f9 di sessant'anni, ha avuto due figli: Alessio, compositore e direttore d'orchestra, e Gregorio, fisico del plasma.\nNel secondo dopoguerra Vlad, oltre alle sue attivit\u00e0 di compositore e di pianista, si fece apprezzare internazionalmente come musicologo e conferenziere: nel 1954 e 1955 tenne corsi di musicologia alla Summer School of Music di Dartington Hall, partecipando inoltre a congressi e seminari in tutta Europa, in America ed in Giappone. Dal 1958 fu direttore della sezione musica dell\"'Enciclopedia dello spettacolo\", mentre dal 1967 ha condiretto la \"Nuova Rivista Musicale Italiana\".\nDal 1980 \u00e8 stato per due anni presidente della \"CISAC\" (Conf\u00e9d\u00e9ration Internationale des Auteurs et Compositeurs); dal 1987 al 1993 \u00e8 stato presidente della \"SIAE\".\nCome musicologo si \u00e8 occupato prevalentemente degli autori del Novecento, spesso con intenti principalmente divulgativi; ha infatti pubblicato saggi ed ha collaborato frequentemente con la Rai (nel 1964 realizz\u00f2 il programma Specchio Sonoro, su vari compositori del primo '900) e con numerose riviste, specializzate e non.\nRoman Vlad ha spesso ricoperto alte cariche in varie istituzioni musicali italiane: direttore artistico dell'Accademia Filarmonica Romana per due mandati, negli anni cinquanta e sessanta, \u00e8 stato in seguito direttore artistico del Teatro Comunale di Firenze (1968-1972) e dell'Orchestra Sinfonica di Torino della RAI (1973-1989), presidente della Societ\u00e0 Aquilana dei Concerti (1973-1992) e dell'Accademia Filarmonica Romana (dal 1994 al 2007), membro del comitato direttivo dell'Accademia Nazionale di Santa Cecilia a Roma. \u00c8 stato inoltre direttore artistico del Teatro alla Scala di Milano dal 1995 al 1997 e sovrintendente del Teatro dell'Opera di Roma.\nLa musica per il cinema.\nHa composto anche colonne sonore per film e musiche di scena; tra esse, la colonna sonora del film \"La bellezza del diavolo\" di Ren\u00e9 Clair ed il commento musicale di \"Racconto di un affresco\" (1941), film di Luciano Emmer sull'opera realizzata da Giotto nella Cappella degli Scrovegni.\nNel corso della sua lunga carriera gli sono stati conferiti numerosi riconoscimenti ufficiali: nel 1991 \u00e8 stato eletto membro della \"Koninlijke Academie voor Wetenschappen, Letteren en Schone Kunsten\" del Belgio; inoltre \u00e8 stato nominato \"Commandeur des Art et des Lettres\" della \"Acad\u00e9mie des Arts et des Lettres\" in Francia.\nGrande conoscitore della musica del Novecento, ha studiato attentamente le espressioni musicali del secolo, inclusa la dodecafonia; compositivamente, per\u00f2, non ader\u00ec ufficialmente a nessuna scuola, nel tentativo di creare un linguaggio personale di facile identificazione."}
{"id": "545624", "revid": "1577172", "url": "https://it.wikipedia.org/wiki?curid=545624", "title": "Althing", "text": "LAlthing (in islandese antico, Al\u00feing, adesso Al\u00feingi, lett. \"Assemblea generale\") \u00e8 il Parlamento nazionale islandese. Originariamente composto di due camere (una camera bassa e una camera alta), dal 1991 ha struttura unicamerale ed \u00e8 formato da 63 seggi.\nStoria.\nLe sue origini sono fatte risalire al 930, quando la propriet\u00e0 di \u00deingvellir (\"campi dell'assemblea\") fu espropriata ad un uomo macchiatosi di omicidio e designata quale luogo per l\u2019assemblea generale in quanto raggiungibile pi\u00f9 o meno agevolmente da ogni parte del Paese. Anche dopo l'unione dell'Islanda con la Norvegia, l'Althing continu\u00f2 a organizzare le assemblee a \u00deingvellir fino al 1799, quando le sue attivit\u00e0 si interruppero per qualche decennio. Le assemblee ripresero nel 1844 e furono trasferite a Reykjav\u00edk, luogo in cui risiede da allora. L'attuale palazzo del Parlamento, l'Al\u00feingish\u00fasi\u00f0, \u00e8 stato costruito nel 1881.\nLe ultime elezioni si sono tenute nel 2017 in anticipo di ben tre anni dalla data prevista nel 2020 a causa del collasso immediato della coalizione di governo nata dopo le elezioni del 2016 e formata dal Partito dell'Indipendenza e dal Partito Progressista pi\u00f9 da Vi\u00f0reisn (\"Rinascita\", nato dal Partito dell'Indipendenza) e Bj\u00f6rt Framt\u00ed\u00f0 (\"Futuro Luminoso\").\nAl termine delle elezioni del 2017 quindi si \u00e8 formata una crisi di governo in cui sono entrati nell'Althing alcuni nuovi partiti (Partito di Centro e Partito del Popolo) e il ridimensionamento di Partito Pirata, Rinascita e Futuro Luminoso e la nuova coalizione di governo formata da Partito dell'Indipendenza, Partito Progressista e Sinistra - Movimento Verde."}
{"id": "545626", "revid": "339392", "url": "https://it.wikipedia.org/wiki?curid=545626", "title": "Prefettura della Calcidica", "text": ""}
{"id": "545634", "revid": "709565", "url": "https://it.wikipedia.org/wiki?curid=545634", "title": "Alfonso IV d'Este", "text": "Biografia.\nInfanzia.\nNacque a Modena il 14 ottobre 1634 da Francesco I d'Este e da Maria Farnese.\nRegno.\nSuccedette al padre, ma a causa della scomparsa in giovane et\u00e0 a cagione della gotta e della tubercolosi, il suo regno dur\u00f2 solo quattro anni, nel quale sono da segnalare la fine della guerra tra Francia e Spagna e l'acquisizione definitiva di Correggio, da cui se ne and\u00f2 la guarnigione spagnola.\nMatrimonio.\nNel 1655 spos\u00f2 la contessa Laura Martinozzi, nipote del cardinale Giulio Mazzarino. Rimasta vedova, ebbe la reggenza in nome del figlio, unica donna nella storia del Ducato, che non prevedeva la successione in linea femminile.\nMorte.\nIl Duca mor\u00ec prematuramente il 16 luglio 1662 a Modena, a soli 28 anni e venne sepolto Chiesa di San Vincenzo di Modena.\nDiscendenza.\nAlfonso e Laura ebbero tre figli:"}
{"id": "545635", "revid": "2077074", "url": "https://it.wikipedia.org/wiki?curid=545635", "title": "Adriano Lualdi", "text": "Biografia.\nNacque da genitori veneziani trasferitisi per motivi di lavoro a Larino, dove trascorse l'infanzia. I genitori, incoraggiati dalla sua propensione per la musica e per la letteratura, lo inviarono a studiare al Conservatorio Santa Cecilia a Roma sotto Stanislao Falchi. Successivamente studi\u00f2 a Venezia sotto la guida di Ermanno Wolf-Ferrari, di cui sentir\u00e0 l'influenza, sia stilistica che in ambito teatrale. Si diplom\u00f2 in composizione nel 1907, mettendosi in luce con la cantata per coro e orchestra \"Attollite portas\", su testo di Arturo Graf.\nIntraprese giovanissimo la carriera di direttore d'orchestra, registrando presenze in diversi teatri d'Italia, tra cui la Fenice di Venezia e il Teatro San Carlo di Napoli. In quegli anni collabor\u00f2 con direttori come Pietro Mascagni e Arturo Toscanini, che nel 1925 diresse una sua composizione ispirata alla novella di Edgar Allan Poe \"Il diavolo nel campanile\".\nOltre a tenere conferenze in varie citt\u00e0 d'Italia, collabor\u00f2 assiduamente con diversi quotidiani, tra cui L'Ambrosiano (1922), Il Secolo (1923-1927), il Corriere della Sera (1927-1932) e Il Giornale d'Italia (1936-1942), e ad alcuni periodici.\nContemporaneamente all'attivit\u00e0 di direttore d'orchestra diresse i conservatori di Firenze e Napoli. Assieme a Giuseppe Mul\u00e8, fu il pi\u00f9 strenuo rappresentante della poetica musicale del regime fascista, avversando fortemente le avanguardie moderniste."}
{"id": "545637", "revid": "830939", "url": "https://it.wikipedia.org/wiki?curid=545637", "title": "Luigi Cortese", "text": "Biografia.\nAllievo di Andr\u00e9 Gedalge a Parigi e di Alfredo Casella a Roma, sub\u00ec l'influsso dell'Impressionismo francese e del Neoclassicismo del proprio maestro italiano.\nAll'interno della sua produzione vanno ricordate una \"Sinfonia\" e una \"Fantasia\" per\norchestra e, in ambito cameristico, un'interessante \"Sonata per corno e pianoforte\". Della non irrilevante produzione pianistica, ricordiamo la \"Suite Fran\u00e7aise\" e i \"Cinque Pezzi op.45\".\nFu attivo inoltre come critico musicale, oltre che nei maggiori ambiti della vita musicale genovese (direttore del Conservatorio \"Niccol\u00f2 Paganini\", membro della giuria al prestigioso Concorso violinistico internazionale \"Premio Paganini\")."}
{"id": "545641", "revid": "57342", "url": "https://it.wikipedia.org/wiki?curid=545641", "title": "Marcello Martini (conduttore televisivo)", "text": "Biografia.\n\u00c8 stato un vj di MTV Italia dal 2000, dopo un'esperienza a Disney Channel.\nHa condotto \"Hit List Italia\" , \"Hit List+\", \"Select\", \"On the beach\". ha partecipato a \"MTV Mad\".\nAgli inizi del anni 2000, con la nascita della nuova rete LA7, Martini ha presentato insieme ad Alvin e altri il programma estivo \"Fluido\" nel 2002.\nDa sempre appassionato di musica, ha lasciato il ruolo di conduttore, e ha realizzato la pubblicazione, per la Sugar, di un suo brano singolo, nel 2003, intitolato \"A volte\".\nNel 2004 torna alla conduzione televisiva con \"Reality Zone\", rubrica quotidiana dedicata alle vicende dei reality show trasmessi su SKY Vivo, come ad esempio \"Grande Fratello\" e \"L'isola dei famosi\"."}
{"id": "545642", "revid": "2014155", "url": "https://it.wikipedia.org/wiki?curid=545642", "title": "Laura Martinozzi", "text": "Biografia.\nEra figlia di Girolamo Martinozzi e di Laura Margherita Mazzarino. Fu una delle cosiddette \"mazarinettes\", le famose nipoti del cardinale. Dopo aver trascorso l'infanzia a Roma, nel Palazzo Mazzarino presso Monte Cavallo, nel 1653, su invito dello zio, si trasfer\u00ec a Parigi con la madre, la sorella Anna Maria, la zia Girolama, e le cugine Mancini. Qui acquis\u00ec la nazionalit\u00e0 francese e fu educata come una \"fille de France\".\nIl 30 maggio 1655 spos\u00f2 per procura, nella cappella reale del castello di Compi\u00e8gne, il principe Alfonso, figlio di Francesco I d'Este e di Maria Farnese, erede del ducato di Modena e Reggio. Lo sposo era rappresentato da Eugenio Maurizio di Savoia-Soissons, che due anni dopo si unir\u00e0 in matrimonio con Olimpia Mancini, cugina di Laura. Alla cerimonia presenziarono Luigi XIV e la madre Anna d'Austria. \nIl 14 ottobre 1658 mor\u00ec Francesco I d'Este. Alfonso assunse la guida del Ducato come Alfonso IV, e Laura divenne duchessa consorte. \nNel 1658 divenne madre di Maria Beatrice d'Este (futura moglie di Giacomo II d'Inghilterra e quindi regina d'Inghilterra), e nel 1660 di Francesco, futuro duca di Modena e Reggio. \nNel giro di pochi mesi, fra il 1661 ed il 1662, perse lo zio cardinale Mazarino, cui era sinceramente affezionata, e il marito. Assunta la reggenza in nome del figlio, a 23 anni si trov\u00f2 cos\u00ec la responsabilit\u00e0 della gestione dello Stato.\nCerc\u00f2 di trovare i migliori uomini per un valido Consiglio di Reggenza, si affid\u00f2 al proprio confessore, Padre Garimberti, ma il compito sembrava troppo arduo ed in pochi mesi le invidie a corte e la situazione dell'ordine pubblico con il brigantaggio ormai dentro la citt\u00e0, la portarono ad un crollo nervoso che la costrinse a letto. Tent\u00f2 allora di affidarsi al cardinale Rinaldo d'Este, fratello del defunto suocero Duca Francesco I, e la mossa, grazie alle indubbie capacit\u00e0 di questi, sort\u00ec i suoi effetti.\nLaura riprese la salute e cominci\u00f2 un governo forte, autoritario, persino spietato con i delinquenti, ma anche implacabile nella tassazione e parsimonioso nelle spese, al fine di risanare il bilancio dello Stato che era sull'orlo del collasso.\nDescritta nelle cronache dell'epoca come \"Dux Mutinae\", o \"il miglior duca di Modena\", Lodovico Antonio Muratori la defin\u00ec \"donna virile, in cui grande era il senno, maggiore la piet\u00e0\", aggiungendo che \"maraviglioso poi fu il governo di questa principessa, e lungamente ne dur\u00f2 una dolce memoria\". Personaggio contraddittorio, la \"Duchessa padrona\" alternava alterigia da despota a dolcezza e carit\u00e0, insegnava dottrina cristiana ai bimbi ed umiliava il vecchio zio Cesare, quasi divertendosi a contrapporre sempre soluzioni contrarie a quelle da lui proposte.\nNon esit\u00f2 ad avvalersi di sicari per sbarazzarsi del conte Odoardo Malvasia e del conte Orazio Boschetti, ma non poche furono le sue opere a favore degli ammalati e degli indigenti. A Modena fece costruire il grande convento della Visitazione e a Reggio il Ghetto per gli Ebrei che fu \u00abinaugurato\u00bb ai primi del 1671.\nNel 1673 part\u00ec per Londra ad assistere al matrimonio della figlia Maria Beatrice con il duca di York, Giacomo Stuart, futuro re d'Inghilterra, ed al ritorno il figlio quattordicenne Francesco II assunse i pieni poteri. Lei, abituata al comando, dovette ubbidire e si trov\u00f2 sola e senza amici.\nNel 1674 ritorn\u00f2 quindi a Roma, presso la madre, mantenendo (ricambiata) un rapporto di amore-odio per il figlio e trepidando per la sorte della lontana figlia, travolta dalle vicende degli Stuart. Furono questi anni di intensi viaggi, nel feudo personale di Gualtieri (di cui l'aveva investita il marito prima di morire), a Londra (1682), e a Bruxelles, dove si trattenne a lungo presso la figlia in esilio (1679-1684). Dopo un ultimo soggiorno in Inghilterra (1684), dove di l\u00ec a poco la figlia sarebbe salita al trono, rientr\u00f2 definitivamente a Roma. Gli ultimi anni furono allietati da un'intensa amicizia con Lucrezia Barberini, gi\u00e0 duchessa di Modena come terza moglie di Francesco I, e con la regina Cristina di Svezia. \nMor\u00ec il 19 luglio 1687 nel convento delle Orsoline in via Vittoria (oggi sede dell'Accademia di Santa Cecilia) e fu sepolta insieme alla madre (deceduta nel 1685), nella chiesa di San Carlo alle Quattro Fontane. Nel suo testamento lasci\u00f2 quasi tutti i propri beni al figlio, riservando alla figlia i beni posseduti in Francia, e chiese di essere sepolta a Modena. In ossequio alle sue volont\u00e0, il 6 settembre 1695 la sua salma fu esumata e traslata nella capitale del Ducato, ove si trova tuttora, nella cappella mortuaria estense della chiesa di San Vincenzo. Una vetrina contenente le viscere fu lasciata a San Carlino."}
{"id": "545645", "revid": "1718925", "url": "https://it.wikipedia.org/wiki?curid=545645", "title": "Francesco II d'Este", "text": "Biografia.\nInfanzia e ascesa.\nFrancesco divenne duca di Modena e Reggio a soli 2 anni, sotto la reggenza della madre Laura Martinozzi; la spodest\u00f2 nel 1674, a soli 14 anni, su istigazione del cugino Cesare Ignazio.\nDuca di Modena e Reggio.\nIn un'Europa dove l'Inghilterra era indebolita dalle lotte interne, l'Austria era impegnata con tutte le sue forze contro i Turchi e la Spagna era in piena decadenza, sempre pi\u00f9 pesava l'egemonia del Re di Francia, Luigi XIV.\nIl Ducato modenese storicamente propendeva per la Francia, ma l'ambizione smisurata di Luigi XIV port\u00f2 ad umiliare a pi\u00f9 riprese il duca e gli altri Stati europei, finch\u00e9 questi, e soprattutto Austria e Piemonte, non gli mossero guerra, e Francesco II, dopo molte esitazioni, decise per la neutralit\u00e0, pur essendo costretto a subire gli acquartieramenti imperiali.\nFrancesco II am\u00f2 intensamente la cultura e soprattutto la musica (fu eccellente suonatore di violino) e diede impulso ed incoraggiamento a molti artisti e alle stamperie musicali, lasciando spesso le incombenze di governo al cugino Ignazio.\nMatrimonio.\nNel 1692, dopo avere cercato invano principesse pi\u00f9 prestigiose, spos\u00f2 la cugina Margherita Maria Farnese, principessa di Parma, dalla quale non ebbe figli.\nMorte.\nLa sua salute declinava velocemente (soffriva di gotta e poliartrite) e mor\u00ec nella reggia di Sassuolo, a soli 34 anni, con al capezzale il sempre fedele cugino Cesare Ignazio ed il futuro Duca, l'allora cardinale Rinaldo."}
{"id": "545649", "revid": "486946", "url": "https://it.wikipedia.org/wiki?curid=545649", "title": "Ex repubblica jugoslava di Macedonia", "text": ""}
{"id": "545653", "revid": "122261934", "url": "https://it.wikipedia.org/wiki?curid=545653", "title": "L'investitore intelligente", "text": "L'investitore intelligente (titolo originale \"The Intelligent Investor\") \u00e8 un saggio di tecnica degli investimenti finanziari di Benjamin Graham, pubblicato nella sua prima versione nel 1949. Nell'ambito delle teorie sull'investimento azionario e obbligazionario \u00e8 uno dei libri classici della scuola di pensiero conosciuta come value investing, scuola nata agli inizi degli anni '30 attorno alla figura di Benjamin Graham, professore di finanza alla Columbia University di New York. Dello stesso autore il testo altrettanto famoso \"Security Analysis\" pubblicato per la prima volta nel 1934.\nContesto e storia.\n\"The Intelligent Investor\" \u00e8 basato sul value investing, un approccio d'investimento che Graham inizi\u00f2 ad insegnare alla Columbia Business School nel 1928, successivamente ridefinito con David Dodd in \"Security Analysis.\" Il saggio rappresenta inoltre un significativo cambiamento nell'approccio usato da Graham nella selezione delle azioni. Egli spiega cos\u00ec il cambiamento:\nEdizioni.\nIl libro, pubblicato per la prima volta nel 1949, fu rivisto pi\u00f9 volte da Graham. L'ultima revisione, pubblicata nel 1973 come \"\"Fourth Revised Edition\" (Quarta Edizione Rivista), includeva una prefazione e appendici a cura di Warren Buffett. I commenti e le nuove note sono state aggiunte alla quarta edizione da Jason Zweig e la nuova revisione \u00e8 stata pubblicata nel 2003.\nIl 7 luglio 2015 \u00e8 stata pubblicata anche una versione audio integrale dell'edizione rivista di \"The Intelligent Investor.\"\nL'11 settembre 2020 \u00e8 stata pubblicata la versione italiana del saggio con il titolo \"L'investitore Intelligente\"\", curata da Paolo Basilico e tradotta da Ilaria Katerinov.\nContenuti del libro.\nedizione americana (2003)\nedizione italiana (2020)\nInvestimento vs speculazione.\nNel primo capitolo del libro Graham distingue tra investimento e speculazione. In particolare, egli riprende la definizione di investimento gi\u00e0 presente in Security Analysis (1934):\nIn altre parole, secondo Graham l'attivit\u00e0 d'investimento deve possedere 3 elementi, senza i quali \u00e8 pura speculazione, ossia:\nL'investitore, dunque, calcola il valore delle azioni in base al valore della societ\u00e0 e del suo business; lo speculatore, invece, scommette che il prezzo delle azioni salir\u00e0 e che qualcuno sar\u00e0 disposto a comprarle anche ad un prezzo alto. Il primo giudica \"il prezzo di mercato in base a standard di valore stabiliti\"; il secondo, invece, \"basa [i propri] standard di valore in base al prezzo di mercato\". L'uno non d\u00e0 alcun valore alle quotazioni dei titoli; per l'altro \"sono come ossigeno\".\nL'investitore intelligente naturalmente sa che laddove c'\u00e8 un'opportunit\u00e0 di profitto, c'\u00e8 anche una certa percentuale di rischio: il rendimento e il rischio sono inevitabilmente correlati, n\u00e9 esistono investimenti redditizi privi di rischiosit\u00e0. Tuttavia, sottolinea Graham, il rischio legato all'investimento cresce vertiginosamente nel momento in cui l'investitore:\nIl portafoglio dell'investitore.\nSecondo la visione tradizionale, il tasso di rendimento \u00e8 pi\u00f9 o meno proporzionale al grado di rischio che l'investitore \u00e8 pronto a correre. Tuttavia, secondo Graham, \"il tasso di rendimento ricercato deve dipendere piuttosto dalla misura dell'impegno intelligente che l'investitore \u00e8 disposto e in grado di mettere in campo nel proprio compito\". Pertanto \"il rendimento minimo spetta al nostro investitore passivo, che vuole sia la sicurezza che la libert\u00e0 dalle preoccupazioni\"; invece, \"il massimo rendimento verrebbe realizzato dall'investitore attento e intraprendente che padroneggia la massima intelligenza e competenza\". In altre parole, il rendimento atteso dall'investitore non dipende dalla sua propensione al rischio, bens\u00ec dal suo impegno nell'attivit\u00e0 di investimento, nonch\u00e9 dalla sua conoscenza e competenza; di conseguenza, dunque, un investitore attivo otterr\u00e0 sempre rendimenti superiori rispetto ad un investitore passivo. \nDunque, dice Graham, l'aggressivit\u00e0 del portafoglio \"dipende non tanto dalla tipologia di investimenti effettuati, quanto piuttosto dalla tipologia di investitore che si desidera essere\". Pertanto, ci sono due modi di essere un investitore intelligente:\nIl primo \u00e8 un approccio \"attivo\" o \"intraprendente\" e richiede una grande quantit\u00e0 di tempo ed energie; il secondo, invece, \u00e8 un approccio \"passivo\" o \"difensivo\", che richiede poco tempo e sforzo, ma porta minori rendimenti. L'uno si addice all'investitore che ha tempo da dedicare all'attivit\u00e0 d'investimento (considerando appunto l'investimento come un'attivit\u00e0 a tempo pieno), \u00e8 molto competitivo ed \u00e8 pronto ad accettare una complicata sfida intellettuale; l'altro, invece, si addice all'investitore che ricerca la semplicit\u00e0 e non desidera pensare al denaro.\nLe regole dell'investimento.\nNel libro Graham enuncia 7 regole di base che l'investitore deve seguire nella selezione dei titoli azionari:\nUn rapporto prezzo/utili superiore a 15 volte l'ammontare degli utili pu\u00f2 essere giustificato a condizione che via sia un rapporto prezzo/valore contabile degli asset inferiore al massimo consigliato. In ogni caso, il valore derivante dalla moltiplicazione dei due rapporti (cio\u00e8 prezzo/utili e prezzo/valore contabile degli asset) non deve essere superiore a 22,5 (che \u00e8 dato appunto da 15 moltiplicato per 1,5): ad esempio potrebbe essere ammissibile un rapporto prezzo/utili pari a 9 e un rapporto prezzo/valore contabile degli asset pari a 2,5. \nLe fluttuazioni di mercato.\nLe azioni ordinarie sono soggette a ricorrenti e ampie fluttuazioni di mercato, che ne fanno oscillare i prezzi. Tuttavia, l'investitore intelligente non dovrebbe temere tali fluttuazioni, bens\u00ec dovrebbe vederle come un'opportunit\u00e0 di profitto. In particolare, ci sono due approcci per trarne profitto:\nCon il secondo approccio l'investitore cerca di acquistare azioni quando esse hanno una quotazione inferiore al fair value e le vende quando invece hanno una quotazione superiore, o quanto meno egli cerca di acquistare azioni ad un prezzo che non sia troppo alto; l'investitore intelligente pu\u00f2 trarre beneficio da tale approccio a patto che non si focalizzi sul \"timing\" nel tentativo di \"prevedere\" ci\u00f2 che il mercato far\u00e0, onde evitare di trasformarsi in uno speculatore, il quale - al contrario - punta a realizzare profitti in un lasso di tempo abbastanza breve. Anche da questo punto di vista, dunque, l'investitore e lo speculatore si distinguono, dal momento che il primo non d\u00e0 vero valore al tempo, a meno che non gli consenta di acquistare le azioni ad un prezzo molto basso o di riacquistare le azioni che ha venduto ad un prezzo pi\u00f9 basso del prezzo di vendita; per il secondo, invece, il tempo \u00e8 tutto, dato che egli mira a realizzare profitti nel breve e non \u00e8 interessato al prezzo, a meno che egli non riesca a \"comprare a poco e vendere a tanto\".\nD'altra parte, la strategia seguita solitamente dallo speculatore \u00e8 molto difficile da applicare e pu\u00f2 risultare snervante per via della repentinit\u00e0 delle fluttuazioni di mercato. Peraltro, avverte Graham, non si pu\u00f2 nemmeno pensare di fare sulle formule, le quali smettono di funzionare sia perch\u00e9 con il passare del tempo sono meno adottabili, sia perch\u00e9 le possibilit\u00e0 di guadagno si riducono all'aumentare del numero di \"investitori\" che le applicano. Difatti, scrive Graham:\nPer spiegare l'atteggiamento dell'investitore intelligente rispetto alle fluttuazioni di mercato, Graham utilizza la parabola di Mr. Market. Rivolgendosi al lettore, Graham scrive:\nSecondo Graham, dunque, il vero investitore che detiene azioni ordinarie nel proprio portafoglio deve aspettarsi di vederne fluttuare i prezzi nel tempo. Tuttavia, anzich\u00e9 temere tali fluttuazioni, egli pu\u00f2 trarne vantaggio in due modi:\n\u00c8 evidente, dunque, che apprendere il giusto atteggiamento verso le fluttuazioni dei mercati \u00e8 un passaggio fondamentale nella formazione di qualunque investitore di successo, professionale o meno che sia. L'investitore intelligente, piuttosto che prestare attenzione all'umore del mercato, si concentra sul formulare una propria valutazione del valore della societ\u00e0 di cui detiene le azioni e, quindi, del valore della singola azione. Solo quando egli ha effettuato tale valutazione pu\u00f2 decidere se il prezzo che Mr. Market gli propone \u00e8 un affare o meno. In ogni caso, ammonisce Graham, ci\u00f2 che l'investitore intelligente non deve mai fare \u00e8 cedere alla tentazione di \"seguire la folla\", perch\u00e9 nel 99% dei casi avr\u00e0 solo da perdere.\nAzionisti e management.\nSecondo Graham gli azionisti hanno diritto di mettere in discussione l'operato del management quando i risultati:\nIn merito alla politica dei dividendi, Graham ritiene che il trattenimento (parziale o totale) degli utili prodotti dalla societ\u00e0 non possa essere giustificato dalla \"necessit\u00e0\" di denaro da parte dell'azienda, a meno che tali risorse non siano utilizzate per un'espansione profittevole della societ\u00e0 stessa, creando in questo modo un vantaggio anche per gli azionisti. In ogni caso, precisa Graham, in un certo senso gli utili \"appartengono\" agli azionisti, i quali hanno dunque diritto a riceverne il pagamento mediante la distribuzione dei dividendi, sia pure entro i limiti di una gestione prudente. D'altra parte, fermo restando che gli utili distribuiti sotto forma di dividendi sono \"soldi veri\", mentre quelli trattenuti in azienda possono presentarsi o meno come valori tangibili per gli azionisti, il mercato azionario nella sostanza tende a pregiudicare le societ\u00e0 che distribuiscono dividendi sostanziosi rispetto a quelle che invece distribuiscono dividendi pi\u00f9 piccoli o non ne distribuiscono affatto, come ad esempio fa attualmente la Berkshire Hathaway, la quale non distribuisce dividendi dal 1967. \nIl margine di sicurezza.\nConiato da Benjamin Graham e David Dodd, il termine margine di sicurezza \u00e8 stato usato per la prima volta nel libro Security Analysis (1934) e poi ripreso in \"The Intelligent Investor\" \"come concetto centrale dell'investimento\". Esso \u00e8 dato dalla differenza tra il valore intrinseco di un'azione e il suo prezzo di mercato ed ha la funzione di \"rendere non necessaria un'accurata stima del futuro\", sicch\u00e9 \"se il margine \u00e8 grande, allora \u00e8 sufficiente per presumere che gli utili futuri non saranno molto al di sotto di quelli passati in modo che un investitore si senta sufficientemente protetto contro le vicissitudini del tempo\". D'altra parte, in una conferenza tenuta nel 1972, Graham afferm\u00f2 che \"il margine di sicurezza \u00e8 la differenza tra il tasso percentuale degli utili per azione al prezzo pagato per essa e il tasso d'interesse sui titoli obbligazionari, e quel margine di sicurezza \u00e8 la differenza che assorbirebbe sviluppi insoddisfacenti\". In ogni caso, precisa Graham, \"il margine di sicurezza dipende sempre dal prezzo pagato\"."}
{"id": "545660", "revid": "111373", "url": "https://it.wikipedia.org/wiki?curid=545660", "title": "Ferrovie della Jungfrau", "text": "Il gruppo Ferrovie della Jungfrau (\"Jungfraubahn Holding AG\"), quotato alla Borsa di Zurigo, \u00e8 il principale gestore della rete di trasporto nella regione della Jungfrau nell'Oberland bernese in Svizzera. Le proprie attivit\u00e0 sono suddivise in diverse societ\u00e0 controllate.\nLinee gestite dal gruppo.\nWengernalpbahn.\nFerrovia a cremagliera inaugurata nel 1892.\nAncora oggi rappresenta l'unico mezzo di trasporto per raggiungere la frazione di Wengen da Lauterbrunnen. Kleine Scheidegg \u00e8 la stazione di partenza della ferrovia della Jungfrau e fulcro di un ampio comprensorio sciistico.\nJungfraubahn.\nLa costruzione della ferrovia della Jungfrau, progettata da Adolf Guyer-Zeller, rappresent\u00f2 una delle pi\u00f9 grandi sfide dell'industria ferroviaria.\nLa linea raggiunge la stazione di Jungfraujoch, la pi\u00f9 alta d'Europa a 3.454 m di altitudine dalla stazione di Kleine Scheidegg, attraversando una galleria di 7\u00a0km inaugurata nel 1912 in seguito a quattordici anni di scavi. La ferrovia corre all'interno di due monti: l'Eiger ed il M\u00f6nch.\nSchynige Platte-Bahn.\nLa ferrovia a cremagliera collega Wilderswil alla Schynige Platte, da cui si possono ammirare l'Eiger, il M\u00f6nch e la Jungfrau. Il servizio \u00e8 limitato alla stagione estiva ed \u00e8 effettuato con vetture d'epoca.\nFirstbahn.\nLa funivia Grindelwald-First \u00e8 stata inaugurata nel 1991, sostituendo la seggiovia pi\u00f9 lunga del mondo.\nBergbahnen Lauterbrunnen-M\u00fcrren.\nLa linea \u00e8 suddivisa in due sezioni.\nHarderbahn.\nFunicolare in partenza da Interlaken inaugurata nel 1907. Il tracciato \u00e8 stato concepito per non essere visto dalla valle."}
{"id": "545664", "revid": "1904508", "url": "https://it.wikipedia.org/wiki?curid=545664", "title": "Alfonso III d'Este", "text": "Biografia.\nGiovinezza.\nFiglio di Cesare d'Este e di Virginia de' Medici, era di carattere acceso ed impulsivo, partecip\u00f2 alla guerra contro Lucca del 1613 ed ebbe un ruolo di primo piano nella contesa tra la famiglia ducale e quella dei Pepoli che culmin\u00f2 con l'assassinio del conte Ercole Pepoli a Ferrara nel 1617.\nMatrimonio.\nSpos\u00f2 a Torino il 22 febbraio 1608 Isabella di Savoia, figlia del duca Carlo Emanuele I, che am\u00f2 sinceramente, tanto che alla sua morte per parto (ben il quattordicesimo) nel 1626 medit\u00f2 di prendere i voti.\nAscesa e abdicazione.\nL'11 dicembre 1628 mor\u00ec il padre Cesare ed assunse il governo dello Stato, ma alla fine di luglio del 1629 dalla rocca di Sassuolo annunci\u00f2 la sua abdicazione a favore del figlio Francesco. L'8 settembre a Merano nel Tirolo svest\u00ec gli abiti ducali ed indoss\u00f2 il saio dei Cappuccini col nome di fra' Giambattista da Modena.\nCarriera ecclesiastica.\nFu predicatore e missionario e in occasione della peste del 1630-31 svolse con coraggio l'opera di conforto ai moribondi. Nell'ottobre 1632 ritorn\u00f2 a Modena, ma le sue prediche, contro i costumi della corte e contro gli ebrei, che tentava di convertire obbligandoli ad ascoltare i suoi sermoni, accesero gli animi in citt\u00e0 e la sua presenza divenne \"ingombrante\".\nUltimi anni e morte.\nSi ritir\u00f2 quindi in un convento a Castelnuovo di Garfagnana, fatto erigere a spese del duca figlio, dove mor\u00ec il 24 maggio 1644.\nDiscendenza.\nDall'unione tra Alfonso e Isabella nacquero quattordici figli, alcuni dei quali morti nell'infanza:"}
{"id": "545666", "revid": "729019", "url": "https://it.wikipedia.org/wiki?curid=545666", "title": "Andr\u00e9 Pretorius", "text": "Biografia.\nDal 1999 in Currie Cup nelle file dei Golden Lions, Pretorius esord\u00ec a livello professionistico nel 2002 in Super Rugby nei Cats, nome con cui era conosciuta l'attuale \"franchise\" dei Lions.\nIn quello stesso anno debutt\u00f2 anche negli \"Springbok\" in un \"test match\" a Bloemfontein contro il .\nNel 2007 prese parte, con cinque incontri, alla Coppa del Mondo in Francia, che il si aggiudic\u00f2; l'incontro internazionale pi\u00f9 recente di Pretorius risale al novembre di quell'anno.\nNel 2009 si accord\u00f2 per il trasferimento alla \"franchise\" australiana del Western Force; tuttavia, a causa di una lesione ai muscoli della coscia sinistra occorsagli durante un allenamento con il suo nuovo club, risult\u00f2 indisponibile per tutta la stagione e di fatto non scese mai in campo per il Western Force a livello ufficiale.\nAlla fine del 2010 \u00e8 tornato in Sudafrica nei Lions e, nel maggio 2011, ha firmato un accordo che lo ha portato in Francia al Tolone dalla stagione 2011-12."}
{"id": "545668", "revid": "287204", "url": "https://it.wikipedia.org/wiki?curid=545668", "title": "Andre Pretorius", "text": ""}
{"id": "545674", "revid": "119159", "url": "https://it.wikipedia.org/wiki?curid=545674", "title": "UNO (gioco di carte)", "text": "UNO \u00e8 un gioco di carte non collezionabili statunitense creato da Merle Robbin nel 1971 e prodotto da Mattel.\nIl gioco \"UNO\" \u00e8 venduto in 80 paesi e ha raggiunto i 150 milioni di copie vendute al mondo. Ne sono state distribuite varie versioni speciali, associate a un tema preciso (esistono ad esempio il \"Barbie UNO\", l\"'Harry Potter UNO\", il \"The Simpsons UNO\", lo \"SpongeBob UNO\" e il \"Cars UNO\"), e ne sono state fatte delle trasposizioni per computer, come una versione giocabile in chat su IRC, una versione open source \"Duo\", una versione per Windows Live Messenger e Facebook. Le versioni per Xbox Live Arcade di Microsoft, quella per WiiWare (su Nintendo Wii), per Android e per iPhone, iPod touch, iPad, Windows 8, Windows Phone 8 e PlayStation Portable sono state sviluppate da Gameloft.\nLa meccanica di base di Uno \u00e8 mutuata da giochi tradizionali: in Italia, ad esempio, \u00e8 diffuso un gioco che a seconda delle regioni si chiama Dernier, Gnagno, Centouno, Ultima o Briscola russa. Dei giochi analoghi si ritrovano un po' in tutto il mondo, con vari titoli. Nei paesi anglosassoni \u00e8 definita addirittura una categoria apposita per questi giochi, detti di \"shedding\", di cui fanno parte, fra gli altri, \"Crazy Eights\", \"Taki\", \"Macau\", eccetera.\nCome giocare.\nLe carte.\nAll'interno della confezione sono contenute in totale 112 carte, cos\u00ec distribuite:\n\u00c8 possibile utilizzare pi\u00f9 di un mazzo nel caso il numero dei giocatori sia molto alto.\nObiettivo del gioco.\nIl giocatore che per primo riesce a esaurire tutte le carte che ha nella sua mano vince la partita. Nella versione inglese, invece, ogni giocatore che esaurisce le carte che ha nella mano ottiene punti in base alle carte rimaste in mano agli altri giocatori; il primo giocatore che raggiunge i 500 punti vince la partita.\nProcedimento del gioco.\nIl sorteggio del mazziere avviene mediante pescata di una carta dal mazzo; colui che pesca quella con il numero pi\u00f9 alto diviene il mazziere (in questa fase del gioco le carte \"Azione\" hanno valore pari a zero). Il mazziere mescola il mazzo e poi distribuisce 7 carte a ciascun giocatore. La porzione di mazzo rimanente, detta \"\"mazzo pesca\", viene posata sul tavolo a dorso coperto, e la prima carta del \"mazzo pesca\" viene girata, andando cos\u00ec a formare il cosiddetto \"mazzo scarti\". Nel caso in cui la prima carta sia una carta \"Azione\", \u00e8 necessario applicare le regole della sezione Funzioni delle carte Azione; fa eccezione la carta \"Jolly Pesca Quattro\" che, se scoperta all'inizio del gioco, deve essere rimessa a caso nel \"mazzo pesca\"\" e sostituita con un'altra. \nIl giocatore alla sinistra del mazziere comincia il gioco (procedendo il giro in senso orario): questi deve scartare una carta dalle proprie a disposizione, compatibile con quella in cima al mazzo scarti per colore o per numero. Ci\u00f2 significa che la carta deve avere colore o numero uguale alla prima carta sul banco: ad esempio, se la carta sul banco \u00e8 un \"7 rosso\", il giocatore pu\u00f2 scartare una qualsiasi carta numerata di colore \"rosso\" oppure un \"7\" di qualsiasi colore; i giocatori successivi continuano seguendo sempre tale regola. Alternativamente, il giocatore pu\u00f2 usare una carta \"Azione\" (le carte azione colorate devono essere compatibili con la carta del mazzo scarti).\nSe il giocatore non ha a disposizione carte adatte da scartare, ha l'obbligo di pescarne una dal mazzo pesca; se la carta pescata pu\u00f2 essere giocata lo si pu\u00f2 fare immediatamente, altrimenti si dichiara di passare il turno al giocatore successivo. Il giocatore ha l'obbligo di tirare una carta in suo possesso, se compatibile con quella che si trova sul mazzo scarti. In alternativa il giocatore pu\u00f2 scegliere di non giocare una carta giocabile che ha in mano e pescare una carta dal mazzo. Se pu\u00f2 e vuole giocare la carta che pesca, la pu\u00f2 utilizzare nello stesso turno, altrimenti pu\u00f2 comunque passare, ma non pu\u00f2 giocare una carta di quelle della sua mano dopo che ha fatto una pescata.\nQuando un giocatore rimasto con due carte in mano ne scarta una, rimanendo quindi con una sola carta in mano, deve pronunciare \"UNO!\". La pronuncia della parola deve avvenire prima che il giocatore seguente inizi il suo turno. La parola deve essere detta comprensibilmente e non ammette varianti (forme come \"Una\", \"Ultima\" oppure \"One\" non sono ammesse, anche i giocatori anglofoni utilizzano \"Uno\" con la pronuncia italiana).\nQuando un giocatore resta senza carte in mano vince la mano e si procede al calcolo del punteggio conseguito, con gli altri giocatori che ottengono i punti corrispondenti ai valori carte rimaste loro in mano, con le carte \"Azione\" che valgono zero punti. Nel caso in cui l'ultima carta da giocare sia un \"Pesca due carte\" o un \"Jolly Pesca quattro\", il giocatore seguente deve prendere il numero di carte corrispondenti (che saranno tenute in conto per il calcolo del suo punteggio).\nFunzioni delle carte \"Azione o Jolly\".\nLe funzioni delle carte \"Azione\" sono le seguenti:\nVarianti del gioco.\nVariante per due giocatori.\nNel caso in cui \"UNO\" fosse giocato da due soli giocatori, si applicano alcune regole speciali, dovute al fatto che, in sostanza, quando un giocatore deve saltare il turno consente all'altro di giocare per due turni consecutivi.\nVarianti ufficiali del gioco.\n\"UNO Stacko\".\n\"UNO Stacko\" \u00e8 una variante di \"UNO\" che mixa le caratteristiche del gioco con quelle di \"Jenga\", ed \u00e8 forse la variante pi\u00f9 famosa e diffusa. Consiste nel formare una torre composta da blocchi di plastica posti a tre a tre, gli uni sugli altri. Ci sono due versioni del gioco: la meno recente, contenente 45 blocchi di plastica di colori rosso, giallo, verde e blu (numerati da 1 a 4), fa uso di un dado che stabilisce l'ordine di gioco dei vari giocatori, e quale colore/numero deve essere estratto dalla torre. La versione pi\u00f9 recente non fa uso di dadi; il colore/numero del blocco che va estratto \u00e8 determinato da quello estratto dal giocatore precedente. La versione pi\u00f9 recente conta inoltre nuovi blocchi: \"Pesca due, Inverti il giro, Salta giocatore, Cambia colore\". Il vincitore sar\u00e0 l'ultimo giocatore abile a non far cadere la torre nel proprio turno.\n\"UNO Spin\".\n\"UNO Spin\" \u00e8 una variante di \"UNO\" contenente la \"Spin Card\" che, se giocata, costringe il giocatore che ha scartato la carta a sorte con l'ausilio di una ruota girevole, a prendere, scartare o scambiare carte a seconda dell'opzione che la ruota sceglier\u00e0.\n\"UNO Extreme!\".\nIn \"UNO Extreme!\" compare uno smazzatore automatico a pile che si aggiunge al classico mazzo di pesca. Si aggiungono nuove carte: per esempio il x2 dove il giocatore successivo dovr\u00e0 premere 2 volte lo smazzatore, il quale pu\u00f2 rilasciare un numero casuale di carte che va da 0 a 8; la carta jolly con punto di domanda fa schiacciare il tastino della macchinetta di uno Extreme fin quando non escono le carte.\n\"UNO Flash\".\n\"UNO Flash\" \u00e8 l'edizione del classico gioco con molte altre caratteristiche.\nLa prima caratteristica fondamentale di quest'edizione \u00e8 la macchinetta inclusa, che funziona a batterie, che ha varie funzioni. La prima \u00e8 quella del timer: ogni giocatore ha a disposizione un determinato lasso di tempo per finire il proprio turno. Il tempo pu\u00f2 essere impostato a 4 secondi, 6 secondi o senza tempo. Se non si riesce a scartare una carta o a passare il turno prima che il tempo si esaurisca si dovr\u00e0 pescare due carte di penalit\u00e0. Inoltre ogni giocatore possiede il proprio pulsante che deve essere premuto per passare il turno al prossimo giocatore. Inoltre, non c'\u00e8 nessun ordine di gioco perch\u00e9 la macchinetta di \"UNO Flash\" decide chi \u00e8 il prossimo giocatore in modo casuale (di conseguenza non c'\u00e8 la carta Inverti). La carta chiamata SLAP \u00e8 un'altra novit\u00e0 del gioco La carta SLAP \u00e8 una carta con una mano: se il giocatore di turno posiziona una di queste carte deve premere anche il pulsante giallo con la scritta UNO presente sulla macchinetta. A questo punto tutti i giocatori, eccetto chi ha messo la carta SLAP, devono premere subito il proprio pulsante e l'ultimo che lo preme pesca 2 carte dal mazzo.\nPer quanto riguarda la modalit\u00e0 a 2 giocatori, si devono impostare delle regole prima di iniziare il gioco.\nInoltre, dato che l'ordine del gioco \u00e8 casuale, cambiano le regole per Pesca 2 e Jolly Pesca 4. Infatti, quando viene messa una di queste due carte, il giocatore che le deve pescare pu\u00f2 essere anche il giocatore che l'ha messa nel caso la macchinetta scegliesse ancora lo stesso giocatore. Stesso ragionamento per la carta Salto (Skip).\nUna differente modalit\u00e0 di gioco si chiama Pesca 2 e Pesca 4 Targeted (Scelta) che permette al giocatore che ha scartato una +2 o una Jolly +4 di scegliere chi dovr\u00e0 pescare le 2 o le 4 carte tra gli altri giocatori.\n\"UNO Flash\" \u00e8 anche il nome con cui \u00e8 conosciuto in Italia \"UNO Blitzo\", un gioco elettronico ispirato a \"UNO\"."}
{"id": "545675", "revid": "2196166", "url": "https://it.wikipedia.org/wiki?curid=545675", "title": "Passerella dell'Isolotto", "text": "La passerella dell'Isolotto o delle Cascine \u00e8 uno ponte pedonale sull'Arno a Firenze, tra il lungarno dei Pioppi e il piazzale Kennedy.\nStoria.\nRealizzata nel 1962 come passaggio pedonale in calcestruzzo, collega il rione dell'Isolotto con il centro del parco delle Cascine. Il progetto fu degli ingegneri Carlo Damerini e Vittorio Scalesse. Fu inaugurata dal sindaco Giorgio La Pira Domenica 3 marzo 1963 (come testimonia un articolo del quotidiano \"La Nazione\" di Luned\u00ec 4 marzo). \nUn progetto per trasformarla in un ponte carrabile anche agli autobus fu avviato nel 2002, ma a seguito di polemiche i lavori furono sospesi, il cantiere rest\u00f2 fermo per molti mesi e infine smantellato, dato che un'opera del genere avrebbe causato un impatto difficilmente conciliabile con la zona monumentale del Parco. \nDopo una prima ordinanza di pedonalizzazione completa, il Comune di Firenze ha deciso di continuare a rendere transitabile a ciclomotori e motocicli visto l'aumento del traffico locale che era succeduto al periodo della sua chiusura.\nA fine 2011 la passerella ha subito importanti lavori di restauro che hanno riguardato il ripristino del copriferro del calcestruzzo e la verniciatura di quest'ultimo, oltre che delle balaustre in acciaio.\nNel mese di giugno 2017 iniziano i lavori di riqualificazione della struttura. Tali lavori comporteranno la completa demolizione della struttura in cemento armato e posa della nuova in acciaio.\nDescrizione.\nA campata unica, viene giornalmente attraversato da centinaia di persone che si recano al lavoro o ai plessi universitari (\u00e8 infatti la direttrice pi\u00f9 breve tra il Quartiere 4 e il Quartiere 5), per via della sua posizione strategica, a met\u00e0 strada tra i due ponti pi\u00f9 vicini, quello alla Vittoria e quello all'Indiano) ed \u00e8 specialmente trafficata la mattina del marted\u00ec quando si tiene il mercato delle Cascine. Seppure sia stata concepita come ponte pedonale, \u00e8 consentito transitare dalla passerella dell'isolotto con velocipedi, ciclomotori e motocicli, purch\u00e9 condotti a mano e a motore spento. "}
{"id": "545677", "revid": "1522738", "url": "https://it.wikipedia.org/wiki?curid=545677", "title": "Morte bianca", "text": ""}
{"id": "545679", "revid": "298055", "url": "https://it.wikipedia.org/wiki?curid=545679", "title": "Leopold Stotch", "text": ""}
{"id": "545683", "revid": "74801", "url": "https://it.wikipedia.org/wiki?curid=545683", "title": "Volo", "text": "Il volo \u00e8 il processo tale per cui un animale o un oggetto si sposta nell'aria attraverso l'uso di una forza diretta verso l'alto detta portanza.\nVolo animale.\nGli esseri viventi che con pi\u00f9 successo sono riusciti a dominare la capacit\u00e0 di volare sono gli insetti, gli uccelli e i pipistrelli. Ognuno di questi gruppi si \u00e8 evoluto separatamente a partire da differenti strutture.\nTra i vertebrati estinti in grado di volare spiccano gli pterosauri, contemporanei dei dinosauri.\nI pipistrelli sono gli unici mammiferi capaci di volare realmente. Comunque ci sono diverse specie di animali, come lo scoiattolo volante, che sono in grado di planare da un albero ad un altro usando delle membrane tra le loro estremit\u00e0; alcuni possono percorrere centinaia di metri in questo modo senza perdere molto in altezza.\nI cosiddetti pesci volanti\npossono planare usando delle ali-pinna abbastanza grandi e sottili, ed \u00e8 stato osservato anche qualche volo di un centinaio di metri sul pelo dell'acqua. Questo sistema \u00e8 stato selezionato per riuscire a scappare dai predatori che vivono sott'acqua.\nD'altra parte la maggioranza degli uccelli \u00e8 in grado di volare, ma ci sono alcune eccezioni. Il pi\u00f9 grande uccello, ovvero lo struzzo, e l'em\u00f9 non possono volare, cos\u00ec come i dodo, ora estinti, mentre altri uccelli non volanti, i pinguini, hanno adattato le loro ali come pinne per nuotare sott'acqua.\nMolti piccoli uccelli che non possono volare sono nativi di piccole isole, e conducono uno stile di vita che non trarrebbe nessun vantaggio dal volo. Il falco pellegrino \u00e8 l'animale pi\u00f9 veloce del mondo: la sua velocit\u00e0 di punta supera i .\nTra gli animali volanti, l'albatross ha la pi\u00f9 grande apertura alare: 3,5 metri (11,5 piedi) per un peso totale che si aggira intorno ai .\nIl volo nella fantasia.\nSono numerose nella mitologia, nella tradizione religiosa, nella letteratura e nei media moderni le creature immaginarie in grado di volare. Nella mitologia greca vi sono ad esempio Icaro e Dedalo, che si alzano in volo con ali di cera per scappare dal labirinto del minotauro, Pegaso, un cavallo alato e il dio Ermes \u00e8 rappresentato con le ali ai piedi (o con dei sandali alati).\nIn varie culture il drago \u00e8 una creatura immaginaria simile a un grande rettile con ali e in alcune tradizioni religiose varie creature non umane - ad esempio angeli e demoni - vengono rappresentate come uomini dotati di ali.\nAltre famose creature alate o comunque in grado di volare sono il supereroe dei fumetti Superman, il personaggio cinematografico Dumbo, l'elefantino creato dalla Disney che utilizza le sue enormi orecchie per volare, F\u00f9cur, uno dei Draghi della Fortuna del romanzo \"La storia infinita\" che vola ma \u00e8 senza ali, Babbo Natale personaggio immaginario della cultura occidentale, che viaggia su una slitta trainata da renne volanti.\nVolo meccanico.\nLe macchine che volano si dividono in aerodini, che sfruttano una spinta dinamica, e aerostati, che invece ottengono la spinta verso l'alto grazie al principio di Archimede.\nLe macchine volanti pi\u00f9 comuni sono:\nCome volano gli aeromobili.\nIl volo degli aerostati \u00e8 molto semplice: contengono un gas leggero, che fa s\u00ec che complessivamente l'aerostato abbia una densit\u00e0 minore di quella dell'aria (circa ), quindi vengono sollevati per il principio di Archimede, lo stesso che fa galleggiare le navi. In pratica gli aerostati galleggiano nell'aria.\nTutti gli altri aeromobili, quelli pi\u00f9 pesanti dell'aria, o aerodine volano grazie ad un effetto aerodinamico detto portanza.\nLe \"aerodine\" hanno bisogno delle ali (o delle pale per gli elicotteri) che, una volta investite dall'aria (ad una certa velocit\u00e0 ed angolo di incidenza corretto), generano la portanza necessaria a sostenere il velivolo.\nGli aeroplani devono effettivamente avanzare ad una certa velocit\u00e0 per far scorrere l'aria sull'ala, mentre gli elicotteri possono anche effettuare il volo a punto fisso in quanto le pale portanti sono messe in rotazione meccanicamente (per questo l'elicottero \u00e8 detto anche \"velivolo ad ala rotante\")\nI veicoli spaziali che volano in spazi interplanetari sono attratti da forze molto piccole e quindi gli effetti della gravit\u00e0 sono trascurabili. I veicoli spaziali in orbita cadono \"mancando\" il pianeta; hanno una velocit\u00e0 laterale tale che sono in caduta attorno al pianeta."}
{"id": "545686", "revid": "729019", "url": "https://it.wikipedia.org/wiki?curid=545686", "title": "Ferrovie dell'Oberland bernese", "text": "Le Ferrovie dell'Oberland Bernese (\"Berner Oberland-Bahnen\", BOB) sono una piccola rete ferroviaria che collega la citt\u00e0 di Interlaken con i comuni di Lauterbrunnen e Grindelwald; sono gestite dalla omonima societ\u00e0 ferroviaria operante nell'Oberland bernese in Svizzera.\nLa linea \u00e8 stata inaugurata il 1\u00ba luglio 1890 ed \u00e8 stata elettrificata nel 1914.\nIl 13 dicembre 2019 \u00e8 stata inaugurata la fermata di Grindelwald Terminal in corrispondenza di scambio con nuova cabinovia Grindelwald-M\u00e4nnlichen. L'apertura commerciale \u00e8 avvenuta il 14 dicembre dello stesso anno.\nCaratteristiche.\nLa linea, a scartamento metrico e parzialmente a cremagliera, \u00e8 lunga . La linea \u00e8 elettrificata a corrente continua con la tensione di ; la pendenza massima \u00e8 del 120 \u2030 (per mille). \u00c8 a doppio binario tra le stazioni di Umler e Zweil\u00fctschinen.\nLo scartamento di 1000 mm \u00e8 compatibile con quello della Zentralbahn che collega Interlaken a Lucerna.\nLa linea ha la forma di una Y rovesciata ed inizia alla stazione est di Interlaken (Interlaken Ost); si divide in due rami a Zweil\u00fctschinen dei quali uno raggiunge Grindelwald e l'altro Lauterbrunnen. Ambedue le stazioni sono collegate tra loro dalla Wengernalpbahn. A Interlaken avviene l'interscambio con le linee principali della BLS e della Zentralbahn. Dalla stazione intermedia di Wilderswil si diparte la Ferrovia della Schynige Platte. Dal Lauterbrunnen si possono inoltre raggiungere le frazioni di Wengen (con la Wengernalpbahn) e M\u00fcrren (tramite la funivia).\nI servizi ferroviari sono commercializzati da Jungfraubahnen Management AG, una filiale delle Ferrovie della Jungfrau."}
{"id": "545688", "revid": "1776051", "url": "https://it.wikipedia.org/wiki?curid=545688", "title": "Meienried", "text": "Meienried (toponimo tedesco) \u00e8 un comune svizzero di 53 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "545691", "revid": "287204", "url": "https://it.wikipedia.org/wiki?curid=545691", "title": "Noi albinoi", "text": ""}
{"id": "545692", "revid": "1953061", "url": "https://it.wikipedia.org/wiki?curid=545692", "title": "Cynric dei Gewisse", "text": "Era figlio o nipote del precedente re Cerdic. Tra le poche testimonianze sulla sua vita si dice che: \nA Cynric successe proprio il figlio Ceawlin.\nNella cultura di massa.\nNel film del 2004, \"King Arthur\", di Antoine Fuqua, Cerdic e Cynric sono presentati come sassoni invasori e sono uccisi rispettivamente da Art\u00f9 e da Lancillotto nella battaglia del Monte Badon. Cynric \u00e8 stato interpretato da Til Schweiger."}
{"id": "545693", "revid": "287204", "url": "https://it.wikipedia.org/wiki?curid=545693", "title": "Noi Albinoi", "text": ""}
{"id": "545697", "revid": "1856738", "url": "https://it.wikipedia.org/wiki?curid=545697", "title": "Reggio TV", "text": "Reggio TV (meglio nota come RTV) \u00e8 una emittente televisiva locale presente in Calabria.\nHa sede a Villa San Giovanni e trasmette nelle province di Reggio Calabria, Catanzaro, Cosenza, Crotone, Vibo Valentia, Messina e Catania.\nStoria.\n\"Reggio TV\" nasce il 15 maggio 1998 a Reggio Calabria. La sua sede iniziale si trova in via Vittorio Veneto ed \u00e8 subito conosciuta per lo slogan \"RTV \u2013 la televisione positiva\".\nNel 2008 si trasferisce presso la Zona Industriale di Campo Calabro (RC) e la sua struttura che si affaccia sullo Stretto di Messina \u00e8 ben visibile anche dalla citt\u00e0 di Messina.\nPer diverso tempo, ha anche avuto uno studio televisivo a Gioia Tauro, poi dismesso.\nA partire da marzo 2007, in modalit\u00e0 saltuaria, l'emittente ha effettuato diversi test notturni in DVB-T, dalle 2 alle 6 del mattino.\nLa \"guerra del 32\".\nIn seguito all'esistenza di notevoli interferenze sul canale UHF 32, vennero intraprese delle azioni legali per cercare di ovviare a questo problema.\nForte di sentenze del TAR e del Tribunale Civile, l'editore di Reggio TV promosse una serrata con totale fermo degli studi televisivi. Una sorta di sciopero contrario che non tarda a dare i suoi effetti positivi. Anche il capo del governo del tempo, Romano Prodi, interessato dalla forma di protesta singolare quanto risoluta, intervenne.\nLa stampa locale e quella nazionale richiamata dal clamore contribuirono alla soluzione del problema: le interferenze cessarono e Reggio TV riapr\u00ec.\nDal 18 novembre del 2002, con l'acquisizione del canale UHF 47, Reggio TV trasmette anche su gran parte della Citt\u00e0 Metropolitana di Messina.\nOggi.\nIl 15 giugno 2012, a seguito dello switch off della Citt\u00e0 Metropolitana di Reggio Calabria, Reggio TV \u00e8 visibile sul digitale terrestre nel canale 14 e in streaming da qualsiasi parte del mondo sul sito internet dell'emittente.\nDa settembre 2012 Reggio TV trasmette anche nella provincia di Catanzaro sul mux di RTC Telecalabria.\nDal 4 agosto 2017 l'emittente trasmette anche sul mux Video Calabria coprendo tutta la regione.\nIn passato ha emesso il segnale anche sul mux TeleLiberaCassano.\nProgrammi.\nMolte sono le trasmissioni che hanno come protagonista il passante, a cui viene spesso data la possibilit\u00e0 di manifestare le sue idee, le sue critiche, le sue proposte.\nGrande rilievo ha nel palinsesto la cultura, dal teatro popolare all'opera lirica, e Reggio TV produce, in collaborazione con alcune associazioni italiane, qualificate edizioni di opere liriche.\nTrovano posto nel palinsesto la storia, la letteratura e l'arte, come pure le manifestazioni religiose e la santa messa quotidiana.\nSlogan.\nLo slogan originale dell'emittente \u00e8 \"La televisione positiva\", e adotta anche in alcuni spot lo slogan \"Con voi, ovunque, sempre\"."}
{"id": "545699", "revid": "339392", "url": "https://it.wikipedia.org/wiki?curid=545699", "title": "John Romita jr", "text": ""}
{"id": "545702", "revid": "1953061", "url": "https://it.wikipedia.org/wiki?curid=545702", "title": "Ceol dei Gewisse", "text": "Figlio di Cutha e nipote di Cynric, succedette allo zio Ceawlin dopo averlo sconfitto nella battaglia di Wanborough (nello Wiltshire). Ceawlin mor\u00ec nel 593, rendendo cos\u00ec pi\u00f9 sicuro il trono di Ceol. Nel 597, a quest'ultimo succedette il fratello Ceolwulf. Il figlio di Ceol, Cynegils, sal\u00ec sul trono in seguito."}
{"id": "545703", "revid": "339392", "url": "https://it.wikipedia.org/wiki?curid=545703", "title": "John Romita junior", "text": ""}
{"id": "545709", "revid": "7", "url": "https://it.wikipedia.org/wiki?curid=545709", "title": "Cimitero di Staglieno", "text": ""}
{"id": "545710", "revid": "1953061", "url": "https://it.wikipedia.org/wiki?curid=545710", "title": "Ceolwulf dei Gewisse", "text": "La Cronaca anglosassone afferma che egli era costantemente in guerra. L'attestazione pi\u00f9 chiara su di lui \u00e8 quella che lo ricorda in battaglia nel 607 contro il regno anglosassone del Sussex. Fratello del precedente re Ceol, figlio di Cutha e nipote di Cynric, sul trono gli succedette il nipote Cynegils."}
{"id": "545711", "revid": "92723", "url": "https://it.wikipedia.org/wiki?curid=545711", "title": "Abbazia di Montecorona", "text": "L'abbazia di San Salvatore di Montecorona \u00e8 situata nella valle del Tevere, ai piedi di monte Corona, a quattro chilometri da Umbertide, in provincia di Perugia.\nStoria e descrizione.\nSarebbe stata fondata, secondo la tradizione, nel 1008, da san Romualdo che vi realizz\u00f2 un semplice eremo.\nSan Pier Damiani ne fu a capo nel 1050. Fu un monastero di grande importanza, tanto \u00e8 vero che, nella seconda met\u00e0 del Duecento ebbe, nella sua giurisdizione, 21 chiese.\nA fianco della chiesa \u00e8 situato il campanile a pianta ottagonale che, anticamente, aveva la funzione di torre di difesa. L'orologio del campanile fu restaurato nel 1992.\nLa chiesa superiore, consacrata nel 1105 da San Giovanni da Lodi, vescovo di Gubbio, \u00e8 a tre navate e contiene affreschi trecenteschi di scuola umbra e un coro ligneo di buona fattura. \u00c8 dedicata a Santa Sofia.\nNel 1959, dopo i lavori di ripristino, vi fu ricollocato l'antico \"ciborio\" (VIII secolo) con quattro colonne in pietra e quattro frontoni su cui poggiano tre lastre scolpite con motivi vegetali ed una con la raffigurazione di due pavoni.\nL'antica cripta (denominata \"Madonna delle Grazie\") \u00e8 composta da un locale a cinque navate, terminante con tre absidi. \u00c8 praticamente una chiesa seminterrata in cui gli spazi sono scanditi da colonne romane ed altomedievali, una diversa dall'altra, sorreggenti volte a crociera. I muri perimetrali sono solcati da archi ciechi, con archi pi\u00f9 piccoli all'interno.\nL'abbazia fu concessa, nel 1234, da papa Gregorio IX, all'ordine dei monaci Cistercensi; torn\u00f2 ai camaldolesi nel 1434 per volere di papa Eugenio IV, ma vi poterono accedere solo un secolo pi\u00f9 tardi a causa delle lotte tra le famiglie degli Oddi e dei Baglioni.\nAd oggi \u00e8 sede, in una parte dell'antica abbazia, di un'importante azienda agricola del gruppo UnipolSai. Con l'unit\u00e0 d'Italia e l'esproprio in Umbria dei beni ecclesiastici, pass\u00f2 sotto la propriet\u00e0 della famiglia Marignoli, poi nel 1936 ne fu proprietario il tenore Beniamino Gigli. Dopo la seconda guerra mondiale furono proprietari della tenuta le famiglie Agnelli e Ligresti. Oggi il monastero \u00e8 affidato alla Famiglia monastica di Betlemme."}
{"id": "545712", "revid": "92723", "url": "https://it.wikipedia.org/wiki?curid=545712", "title": "Wu wei", "text": "Il Wu wei (cinese: \u7121\u7232; cinese tradizionale e giapponese: \u7121\u70ba; cinese semplificato: \u65e0\u4e3a; pinyin: \"w\u00fa w\u00e9i\"; coreano: \ubb34\uc704; vietnamita: V\u00f4 vi) \u00e8 un importante precetto del Taoismo che riguarda la consapevolezza del \"quando agire\" e del \"quando non agire\". \"Wu\" pu\u00f2 essere tradotto come \"non avere\"; \"wei\" con \"azione\". Il significato letterale \u00e8 quindi \"senza azione\" o meglio \"non azione\". \u00c8 parte fondamentale della regola wei wu wei (\"azione senza azione\", \"agire senza sforzo\").\nLo scopo del \"wu wei\" \u00e8 il mantenimento di un perfetto equilibrio, o armonia con il Tao, e quindi con la natura.\nOrigini.\nNei primi testi taoisti, \"wu wei\" \u00e8 spesso associato con l'acqua che ne rende perfettamente il concetto. Anche se l'acqua \u00e8 leggera e debole, essa ha la capacit\u00e0 di erodere lentamente la roccia. L'acqua \u00e8 compatta e rimane sempre uguale a s\u00e9 stessa, a differenza del legno, la pietra o qualsiasi altro materiale che pu\u00f2 essere suddiviso in pezzi. Essa pu\u00f2 tuttavia riempire qualsiasi contenitore, assumere qualsiasi forma, andare dovunque, anche nei buchi pi\u00f9 piccoli.\nQuando si suddivide in tante gocce, l'acqua ha ancora la capacit\u00e0 di riunirsi.\nPratica.\nL'obiettivo del Wu Wei \u00e8 quello di mantenere gli esseri umani in armonia con la natura, affinch\u00e9 il mondo segua la sua naturale evoluzione. Per fare questo non si deve ambire ad azioni troppo grandi o complesse. Queste azioni, se irrealizzabili, saranno solamente causa di sofferenza e sentimenti negativi. Applicando il \"wu wei\" invece si \u00e8 consapevoli di dover fare scelte razionali nella propria vita, procedendo a piccoli passi. Quando una persona coltiva le leggi del Tao, aumenta il proprio stato di armonia con la natura, e, come afferma il filosofo taoista Zhu\u0101ngz\u01d0, raggiunge lo stato di \"Ming\", o \"chiarezza\". \u00c8 allo stato di \"Ming\" che deve applicare il \"wu wei\", agendo solo quando deve agire, in modo da non sconvolgere gli equilibri del Tao."}
{"id": "545713", "revid": "1655", "url": "https://it.wikipedia.org/wiki?curid=545713", "title": "Abbazia di San Salvatore di Montecorona", "text": ""}
{"id": "545715", "revid": "78273", "url": "https://it.wikipedia.org/wiki?curid=545715", "title": "Wu Wei", "text": ""}
{"id": "545716", "revid": "118927904", "url": "https://it.wikipedia.org/wiki?curid=545716", "title": "Telereggio (Calabria)", "text": "Telereggio \u00e8 stata una emittente televisiva calabrese con sede a Reggio Calabria che trasmette nella sua provincia e in quasi tutta la provincia di Messina.\nStoria.\nL'emittente nasce a Reggio Calabria via cavo il 20 aprile 1973 ad opera dell'impegno tecnico del prof. Vittorio Coscione, ancora oggi attivo nella creazione e gestione tecnica di numerose imprese televisive nazionali ed estere e di Giuseppe Cassone ex presidente della .\nNel 1976 si converte all'etere irradiando i suoi programmi dai canali vhf B e C, e uhf 21, 25 e 42. Il palinsesto propone un videogiornale con una rubrica sportiva, un programma sportivo sulla del Luned\u00ec sera, programmi politici, il programma satirico-sportivo del gioved\u00ec sera \"Chisti Simu\" e film. Per un brevissimo periodo all'inizio del 1977 l'emittente assume la denominazione di TeleRadioCalabria, quindi Radio Sud Television per poi riprendere quello di TeleReggio.\nIl primo palinsesto strutturato propone un Videogiornale, sport, programmi per ragazzi, inchieste, film e telefilm; l'emittente inoltre \u00e8 fra le prime a mandare in onda il programma di Maurizio Seymandi \"Superclassifica Show\" (fin dalla prima puntata). Nel 1980 altro cambio di denominazione: R.S.T. TeleReggio (Radio Sud Television), si riducono i programmi autoprodotti e vengono proposti programmi di Telealtomilanese (\"Playboy di mezzanotte\"), Antenna 3 Lombardia (\"Strano ma vero\" con Ric e Gian), Pop Rock and Soul (produzione Asa Television di Pino Call\u00e0); l'emittente manda inoltre in onda \"I sogni nel cassetto\", programma presentato da Mike Bongiorno, prodotto e distribuito da Telemilano 58 di Silvio Berlusconi. R.S.T. Telereggio entra a far parte della rizzoliana Primarete Indipendente, ma fallita questa syndication riprende autonoma con il nome di TeleReggio.\nNegli anni '80 l'emittente resiste all'assalto dei network concentrandosi sulla programmazione locale (informazione, sport e approfondimento), riducendo i variet\u00e0 e mandando in onda programmi acquistati da emittenti del nord e da alcuni circuiti. Sempre negli anni '80 nasce una seconda rete, Rst TeleReggio 2.\nNella stagione 1993/94 l'emittente manda in onda il programma \"Zona Franca\" condotto da Gianfranco Funari.\nFra i programmi pi\u00f9 seguiti: la tribuna trasmissione sportiva condotta da Michele Favano, \"Focus\", trasmissione di intrattenimento sociale, politico e di attualit\u00e0 condotta da Marina Malara, \"Chisti Simu\", trasmissione satirica sulla condotto dal duo Alfredo Auspici e Francesco Polimeni.\n\"TeleReggio\" \u00e8 stata la seconda emittente in Italia ad andare in onda via cavo.\nIl 21 novembre 2012 il furgoncino di una ditta privata prende fuoco dentro l'androne del palazzo, l'intenso fumo ed il forte calore sviluppato dalle fiamme arrivano fino alla sede di Telereggio attraverso le scale prive di finestre, costringendo l'azienda a sospendere le trasmissioni.\nNel dicembre dello stesso anno alcune trasmissioni proseguirono nell'altra emittente cittadina Reggio Tv.\nNel febbraio 2014 Telereggio cede il suo multiplex a RTI Calabria."}
{"id": "545717", "revid": "78273", "url": "https://it.wikipedia.org/wiki?curid=545717", "title": "Wei wu wei", "text": ""}
{"id": "545719", "revid": "78273", "url": "https://it.wikipedia.org/wiki?curid=545719", "title": "Wei-wu-wei", "text": ""}
{"id": "545720", "revid": "78273", "url": "https://it.wikipedia.org/wiki?curid=545720", "title": "Wu-wei", "text": ""}
{"id": "545721", "revid": "287204", "url": "https://it.wikipedia.org/wiki?curid=545721", "title": "Sigla", "text": "La sigla \u00e8 la lettera iniziale di una parola o l'insieme delle lettere iniziali delle parole che compongono una denominazione, utilizzata per comodit\u00e0 come abbreviazione, specialmente riferita a un'associazione, un'azienda o un ente.\nClassificazione e utilizzo.\nLe sigle sono generalmente delle sequenze di lettere che richiedono la compitazione lettera per lettera per poter essere pronunciate, come nel caso di \"ct\" (\"ci-ti\" = \u00abcommissario tecnico\u00bb), \"pm\" (\"pi-emme\" = \u00abpubblico ministero\u00bb), \"sms\" (\"esse-emme-esse\" = \u00abShort Message Service\u00bb). Altre sigle leggibili invece come una parola, ad es. \"Rai\" (= \u00abRadio Audizioni Italiane\u00bb), rientrano anche nella categoria degli acronimi (ma non tutti gli acronimi sono sigle e non tutte le sigle sono acronimi).\nIn passato si usava scriverle con tutte le lettere in maiuscolo con un punto dopo ogni lettera (ad es., \"C.O.N.I.\", \"O.N.U.\"), ma oggi prevale l'uso senza punti in ogni caso (\"CONI\", \"ONU\"), da cui si passa facilmente alla grafia con la sola prima lettera maiuscola per le sigle pi\u00f9 usate (\"Coni\", \"Onu\") e talvolta addirittura a quella con tutte le lettere in minuscolo (\"laser\", \"ufo\").\nPer estensione sono considerate sigle anche alcune abbreviazioni non limitate alla sola prima lettera, come le sigle delle province d'Italia e delle citt\u00e0 metropolitane (\"Mi\" per Milano, \"Rm\" per Roma) e altre come \"Hi-Fi\" (da \u00abHigh Fidelity\u00bb) o \"Wi-Fi\" (calco interpretato come \u00abWireless Fidelity\u00bb).\nAnaloga anche etimologicamente al termine sigillo o segno, la sigla assume spesso le forme della firma, con l'apposizione delle iniziali del nome e cognome. In questo senso, la sigla \u00e8 una firma abbreviata e infatti nella prassi giuridica indica la sottoscrizione di un documento che esprime l'approvazione del contenuto (da cui deriva il verbo \"siglare\")."}
{"id": "545722", "revid": "305330", "url": "https://it.wikipedia.org/wiki?curid=545722", "title": "William Daniel Hillis", "text": "Danny Hillis ha costruito un computer che giocava a tris fatto con i tinkertoys (gioco delle costruzioni analogo al pi\u00f9 noto in Italia \"Meccano\") quando era ancora uno studente al MIT. Questo risultato \u00e8 stato anche menzionato nel libro di K. Eric Drexler \"Motori di Creazione\" (\"Engines of Creation\"). Hillis \u00e8 membro della Global Business Network e ha fondato la Thinking Machines azienda creatrice della Connection Machine: un computer che utilizza il parallel distributed processing (PDP).\nHillis ha anche fondato insieme a Stewart Brand, la Long Now Foundation. Ha scritto, tra l'altro \"\" (Basic Books, 1998 ISBN 0-465-02595-1)."}
{"id": "545723", "revid": "2176179", "url": "https://it.wikipedia.org/wiki?curid=545723", "title": "Allobrogi", "text": " Gli Allobrogi erano una bellicosa trib\u00f9 celtica della Gallia ubicata tra il fiume Rodano e il lago di Ginevra nelle odierne Savoia, Delfinato e Vivarese. Le loro citt\u00e0 sono oggi nell'area di Lione, Saint-\u00c9tienne e Grenoble, nel moderno dipartimento dell'Is\u00e8re e nell'odierna Svizzera. La loro capitale era Vienne e il territorio da loro occupato era conosciuto come \"Allobrogia\": ancora oggi una montagna appartenente al Massiccio del Monte Bianco viene chiamata \"Pointe Allobrogia\", molto probabilmente un ricordo linguistico dell'antica occupazione da parte di questa trib\u00f9 gallica.\nSono menzionati per la prima volta nelle fonti da Polibio, che dice che non riuscirono a resistere ad Annibale quando questi attravers\u00f2 le Alpi nel 218 a.C.\nEtnonimo.\nL'etnonimo \"Allobrog\u0113s\" \u00e8 una forma latinizzata del gallico \"*Allobrogis\" ( \"*Allobrox\"), che letteralmente significa \"quelli di un altro paese\" o \"quelli dell'opposta frontiera\", cio\u00e8 gli \"stranieri\" o gli \"esiliati\". I nomi personali \"Allo-brog\u012dcus\" (questo \u00e8 stato usato anche come \"cognomen ex virtute\") e \"Allo-broxus\" sono correlati, infatti derivano tutti da un composto formato dal prefisso celtico \"allo-\" (\"altro, secondo\") saldato alla parola \"brog-i-s\" (\"territorio, regione, marca). Inoltre, secondo quanto riportano alcuni grammatici, il nome poteva essere reso col latino \"alieni-gena\", cio\u00e8 \"popolo di altra stirpe\": ci\u00f2 potrebbe fornire ulteriori prove della venuta relativamente recente degli Allobrogi nella regione. Infine, il loro nome pu\u00f2 essere messo a confronto con quello dei \"Nitio-broges\" (\"coloro che appartengono alla propria terra, indigeni\"), una trib\u00f9 gallica che viveva pi\u00f9 a sud-ovest, sul medio corso del fiume Garonna.\nIl gallico \"*Allobrogis\" \u00e8 affine al gallese \"allfro\" (\"straniero, esiliato\") - entrambi derivanti dal composto celtico \"*allo-mrogis\" - e al germanico \"alja-markiz\" (\"lo straniero\"), trovato in un'iscrizione di Karstad e capace di indicare una corrispondenza celtico-germanica del termine e un calco germanico della parola.\nRelazioni con i Romani.\nGli Allobrogi erano famosi ai Romani come guerrieri, per la loro ricchezza e per l'importazione di frumento. Controllarono la maggior parte della valle del fiume Rodano e diversi passi montani sulle Alpi, come la via Agrippa. Data la loro relativamente recente conquista della zona, potrebbero discendere dai Gesati, menzionati dagli autori latini nella stessa area poco prima di loro e molto simili nelle tattiche belliche.\nNel 123 a.C. gli Allobrogi diedero asilo a Tutomotulo re dei Salluvi, che erano stati conquistati da Roma. Gli Allobrogi si rifiutarono di consegnarlo, e allora Roma li attacc\u00f2. L'8 agosto del 121 a.C. le legioni comandate da Quinto Fabio Massimo Allobrogico sconfissero e sottomisero gli Allobrogi.\nQuando nel 63 a.C. Catilina invit\u00f2 gli Allobrogi a unirsi alla sua congiura, essi non solo rifiutarono, ma denunciarono il suo complotto. Truppe di Allobrogi fecero parte dell'esercito di Gaio Giulio Cesare durante la conquista della Gallia e non defezionarono per aiutare Vercingetorige nella rivolta gallica del 52 a.C. L'imperatore Augusto colloc\u00f2 gli Allobrogi nella provincia della Gallia Narbonense, ma con l'avvento di Diocleziano essi furono assegnati a quella della Gallia Viennense. Durante il periodo imperiale Vienne crebbe molto e divenne un centro importante, come hanno dimostrato gli scavi archeologici e la sua centralit\u00e0 nella regione durante la tarda antichit\u00e0 e l'Alto Medioevo."}
{"id": "545724", "revid": "121573558", "url": "https://it.wikipedia.org/wiki?curid=545724", "title": "Partito Democratico Cristiano Sammarinese", "text": "Il Partito Democratico Cristiano Sammarinese (PDCS) \u00e8 un partito politico sammarinese, a ispirazione democratico-cristiana. Il partito \u00e8 stato fondato il 9 aprile 1948.\nL'organizzazione interna si articola in sezioni su base territoriale e in dipartimenti dedicati a specifici temi politici.\nL'organo di comunicazione era il periodico \"Il San Marino\".\nIl partito \u00e8 membro osservatore presso il Partito Popolare Europeo.\nStoria.\nLe origini.\nMolti cattolici, per contrastare le forze di sinistra, entrarono a far parte gi\u00e0 alla fine del 1944 della neonata Unione Democratica. L'organizzazione politica autonoma dei cattolici democratici inizia, per\u00f2, nel 1947 con la creazione di sezioni in tutti i Castelli della Repubblica. La prima sezione \u00e8 stata quella di Acquaviva che viene fondata il 6 luglio 1947. I promotori del nuovo partito si preoccuparono di avviare i collegamenti con la Democrazia Cristiana in Italia e alcuni dirigenti organizzarono gi\u00e0 il 21 dicembre 1947 un viaggio a Roma per incontrare don Luigi Sturzo. Ufficialmente il partito nasce il 9 aprile del 1948 dopo aver completato la sua prima organizzazione in tutto il paese, annunciato da un manifesto che fu affisso nei Castelli. \nI nomi dei membri del Consiglio direttivo provvisorio sono posti in calce al manifesto: Romano Belluzzi, Domenico Mario Calmi, Antonio Gatti, Germano Guidi, Giuseppe Guidi, Delio Masi, Guido Michelotti, Antonio Morganti, Antonio Simbeni, Giovanni Tonnini, Eugenio Vicini e, a svolgere le funzioni di segretario Zaccaria Savoretti.\nLe prime elezioni a cui partecip\u00f2 il partito furono quelle del 27 febbraio 1949 con l'Unione Democratica e l'Associazione Patriottica Indipendente del lavoro, tutti uniti in Alleanza Popolare che ottenne 25 dei 60 seggi. \nI fatti di Rovereta.\nIl PDCS fu protagonista di uno degli episodi di maggiore tensione della vita politica sammarinese. La maggioranza socialcomunista, uscita vittoriosa dalle elezioni del 1955 con 35 consiglieri su 60, perse la maggioranza assoluta per l'uscita di 5 consiglieri socialisti che passarono all'opposizione dando vita al Partito Socialista Indipendente Sammarinese. Il 18 settembre 1957 anche un indipendente eletto nelle file del Partito Comunista, Attilio Giannini, lasci\u00f2 l'ex maggioranza consentendo al PDCS di formare una coalizione maggioritaria, formata da 23 consiglieri democristiani, 5 del socialisti indipendenti, 2 socialdemocratici e dall'indipendente Giannini.\nI capitani reggenti Giordano Giacomini e Primo Marani, di fronte alle dimissioni della maggioranza dei consiglieri (che per candidarsi con i propri partiti avevano dovuto firmare una lettera di dimissioni in bianco), si videro costretti a sciogliere il Consiglio Grande e Generale e a proclamare le elezioni per il 3 novembre, prorogando quindi di fatto il proprio mandato. Gli esponenti della nuova maggioranza considerarono illegittimo il provvedimento e tentarono di entrare nel Palazzo Pubblico per eleggere il nuovo governo, ma trovarono schierata la gendarmeria che blocc\u00f2 per giorni l'ingresso. Il 30 settembre alla scadenza del mandato regenziale i 31 eletti si riunirono in una fabbrica nella localit\u00e0 di Rovereta dove diedero vita a un governo provvisorio. La tensione crebbe enormemente, cos\u00ec come i timori di una scontro armato tra le parti, anche per la decisione della Reggenza di creare una milizia volontaria. L'11 ottobre i capitani reggenti riconobbero il governo e sciolsero la milizia. Il 14 ottobre il nuovo governo si insedi\u00f2 a Palazzo Pubblico.\nLe elezioni politiche del 2016. Il PDCS all'opposizione.\nAlle elezioni politiche del 2016 il PDCS si conferma partito di maggioranza relativa ma la coalizione di cui fa parte, \"San Marino prima di tutto\", assieme al Partito Socialista e al Partito dei Socialisti e dei Democratici, perde il ballottaggio.\nDal 3 al 5 marzo 2017 il PDCS ha tenuto il suo XX Congresso Generale che ha avuto come titolo \"Le radici del nuovo\". Presidente dei lavori congressuali \u00e8 stato Filippo Tamagnini. Al termine dei lavori \u00e8 stato eletto il nuovo Segretario Generale Giancarlo Venturini che subentra al segretario uscente Marco Gatti. Venturini ha ricevuto 201 voti tra i 308 votanti (su 316 delegati). Il secondo candidato alla Segreteria \u00e8 stato Teodoro Lonfernini."}
{"id": "545725", "revid": "110157", "url": "https://it.wikipedia.org/wiki?curid=545725", "title": "Alessandro o il falso profeta", "text": "Alessandro o il falso profeta () \u00e8 un libello polemico scritto da Luciano di Samosata nell'anno 180.\nContenuto.\nL'oscura citt\u00e0 di Abonutico, situata sulla costa settentrionale dell'Asia Minore, nella seconda met\u00e0 del II secolo si trasform\u00f2 in un centro famoso, meta di pellegrini provenienti da ogni parte per consultare l'\"oracolo\" che vi aveva sede, un dio-serpente di nome Glicone. Il \"merito\" di tutto ci\u00f2 va attribuito ad Alessandro, spregiudicato avventuriero e falso profeta protagonista dello scritto di Luciano, che ne traccia un preciso profilo, dal quale emerge anche il diffuso clima di ansiose aspettative verso un tramite col soprannaturale che favor\u00ec l'affermarsi di molti profittatori.\nInfatti, in 61 capitoli, Luciano delinea una sorta di biografia \"al negativo\" ispirandosi al precedente di Arriano e della sua biografia del brigante Tilloboro per descrivere la carriera di Alessandro, dagli umilissimi inizi alla carriera criminale e allo sfruttamento delle sue doti di attore e poeta, fino ad arrivare alla stima di consoli e imperatori, da cui riceve sussidi di vasto ammontare e sovvenzioni per il suo tempio, fino all'ingloriosa fine per gangrena.\nTematiche.\nPer certi versi l\"'Alessandro\" rientra nel genere delle biografie, ma in un'ottica nuova rispetto alle precedenti, rovesciando la tradizionale finalit\u00e0 agiografica: qui si pone in evidenza non un esempio da imitare, ma un modello da evitare ed avversare, come afferma lo stesso autore dedicando il \"pamphlet\" all'amico epicureo Celso:\nLe intenzioni di Luciano sono ammantate da una felice vena d'ironia, che prende di mira il falso profeta ma anche i facili creduloni: chi plagia e chi si lascia plagiare \u00e8 corresponsabile dell'offesa alla ragione e, dunque, esplicito e dichiarato \u00e8 il favore di Luciano verso la razionalit\u00e0 di Epicuro:"}
{"id": "545728", "revid": "344503", "url": "https://it.wikipedia.org/wiki?curid=545728", "title": "Jonathan Nolan", "text": "Biografia.\nNato a Londra, ma cresciuto nell'area di Chicago, Nolan si \u00e8 laureato alla Universit\u00e0 di Georgetown nel 1999. La sua prima opera, tra le pi\u00f9 importanti, \u00e8 il racconto breve \"Memento Mori\", dal quale il fratello maggiore, il regista e sceneggiatore Christopher Nolan, ha tratto la sceneggiatura (premiata al Sundance Film Festival) del suo secondo lungometraggio \"Memento\" (2000).\nSuccessivamente lavora con il fratello su due sceneggiature, il thriller a sfondo soprannaturale \"The Prestige\" (2006) e il sequel di \"Batman Begins\" (2005), altro film del fratello, intitolato \"Il cavaliere oscuro\", uscito nel 2008. Nel 2009 viene contattato dal regista McG per rivedere e modificare lo script del film \"Terminator Salvation\", scritto precedentemente da John Brancato e Michael Ferris, in uscita lo stesso anno; le presunte modifiche sono state effettuate insieme a Paul Haggis, tuttavia nessuno dei due \u00e8 stato accreditato per il film.\nNel 2011 crea la serie televisiva \"Person of Interest\", prodotta da J. J. Abrams e che vede protagonisti Jim Caviezel, Michael Emerson, Taraji P. Henson, Kevin Chapman, Amy Acker e Sarah Shahi, di cui \u00e8 anche showrunner con Greg Plageman.\nSempre con il fratello lavora alla sceneggiatura del terzo capitolo della trilogia di Batman, \"Il cavaliere oscuro - Il ritorno\", uscito nelle sale italiane ad agosto 2012.\nNel 2016 realizza, assieme a Lisa Joy, per HBO \"Westworld - Dove tutto \u00e8 concesso,\" adattamento televisivo del film \"Il mondo dei robot\".\nVita privata.\n\u00c8 sposato con Lisa Joy con cui ha due figli. Ha due fratelli maggiori, Christopher e Matthew Francis Nolan."}
{"id": "545732", "revid": "1522738", "url": "https://it.wikipedia.org/wiki?curid=545732", "title": "Bosco Smeraldo", "text": ""}
{"id": "545734", "revid": "125100217", "url": "https://it.wikipedia.org/wiki?curid=545734", "title": "Sant'Eraclio", "text": "Sant'Eraclio (\"Santuracchiu\" in dialetto locale) \u00e8 una frazione del comune di Foligno appartenente alla circoscrizione n. 5 \u201cSant'Eraclio\u201d. La frazione, che \u00e8 la pi\u00f9 popolosa del comune e si trova totalmente in pianura, \u00e8 oggi urbanisticamente unita alla periferia della citt\u00e0 di Foligno. Un tempo attraversata dalla via Flaminia, la frazione \u00e8 oggi compresa tra la superstrada Flaminia (S.S.3), la ferrovia Roma-Ancona, l'aeroporto e la costruenda tangenziale sud-ovest di Foligno. Definitosi \"quartiere\" agli inizi degli anni 2000 \nStoria.\nSecondo la tradizione cristiana, il soldato romano Eraclio, convertitosi al Cristianesimo, venne martirizzato nel 251 nei pressi della zona ove successivamente fu eretto il castello a guardia della via Flaminia. In passato venne anche indicato con il nome di \"Sancto Racchio\". Sulla mappa dell'Agro Spoletino affrescata nella Galleria delle carte geografiche all'interno dei Musei Vaticani la localit\u00e0 \u00e8 designata con l'appellativo di \"San Rachio\".\nUn primo nucleo abitato si costitu\u00ec intorno alla piccola chiesa eretta nel corso dell'VIII secolo, mentre nel XIII secolo venne innalzata una torre di vedetta.\nA partire dal XIV secolo la storia del castello si lega con quella della signoria folignate dei Trinci: nel 1320 Nallo Trinci si trasfer\u00ec nel castello appena eretto.\nDurante il XV secolo il castello ospitava anche un ufficiale gabelliere che aveva il compito di riscuotere i pedaggi degli utilizzatori della Flaminia.\nCon la caduta dei Trinci, avvenuta nel 1439, il castello guadagn\u00f2 una parziale autonomia ed arriv\u00f2 ad avere una popolazione di oltre 1.000 abitanti nel 1626.\nNel 1728 Sant'Eraclio perse la propria autonomia, che venne riguadagnata nel 1798, durante la Repubblica Romana napoleonica; dopo la restaurazione dello Stato Pontificio riottenne un'effimera autonomia comunale, prima di tornare definitivamente sotto la giurisdizione comunale di Foligno .\nEconomia e manifestazioni.\nPur possedendo notevoli testimonianze storiche, la parte moderna della frazione \u00e8 in gran parte occupata dalla vasta \"zona industriale ed artigianale sud\" di Foligno.\nNel suo territorio \u00e8 presente l'aeroporto di Foligno e la contigua piastra logistica, la frazione \u00e8 toccata da vie di comunicazione stradali e ferroviarie di interesse nazionale.\nSant'Eraclio \u00e8 nota in tutta l'Umbria per la sfilata di Carnevale (\"Carnevale dei Ragazzi\") che viene organizzata ogni anno, a partire dal 1961, con la presenza di carri allegorici e gruppi in maschera. La tradizione carnevalesca ha radici ben salde nel passato: le prime notizie risalgono al XVI secolo, mentre si \u00e8 certi che nel XVIII secolo la manifestazione richiamasse folle dalle citt\u00e0 vicine e attirasse gli strali degli ecclesiastici, che male vedevano le gioiose attivit\u00e0 intraprese dai cittadini mascherati.\nLe 4 Contrade.\nSant'Eraclio \u00e8 suddivisa storicamente in 4 contrade:"}
{"id": "545744", "revid": "2043251", "url": "https://it.wikipedia.org/wiki?curid=545744", "title": "Cerbone di Populonia", "text": "Fu vescovo di Populonia nel VI secolo ed \u00e8 il pi\u00f9 famoso dei vescovi che si susseguirono in questa diocesi.\nBiografia.\nIl santo, probabilmente di origine nordafricana, sarebbe arrivato nella \"Maritima\" (antico nome della Maremma) insieme a san Regolo, e sarebbe stato infine eletto vescovo dalla comunit\u00e0 populoniese.\nPer sfuggire alle persecuzioni dei longobardi il santo sarebbe fuggito all'Isola d'Elba dove si sarebbe ritirato come eremita in un luogo posto fra i paesi di Poggio e di Marciana, nella zona nord occidentale dell'isola, dove ancora \u00e8 molto viva la tradizione ed il ricordo di san Cerbone (in un bosco si trova il Romitorio di San Cerbone).\nLa leggenda narra che, ormai vecchio e prossimo a morire, il vescovo avesse chiesto di essere sepolto a Populonia, ancora in mano ai longobardi, raccomandando ai suoi seguaci di riprendere subito il mare dopo aver provveduto alla sua sepoltura. Morto il santo, i seguaci attraversarono il Canale di Piombino senza essere miracolosamente visti dai nemici a causa delle nubi e nebbie. A Poggio nell'isola d'Elba ancora \u00e8 viva la tradizione orale che narra di un'imponente libecciata che al transito dell'imbarcazione con il corpo di Cerbone si placava, creando una via di mare piatto dalla Marina di Poggio verso Baratti. I suoi poterono cos\u00ec seppellire il corpo di Cerbone nel golfo di Baratti, nel quale ancora oggi sorge un piccolo edificio dedicato al santo, la Cappella di San Cerbone.\nCulto.\nIl corpo di san Cerbone, tuttavia, venne trasferito in seguito nella cattedrale di Massa Marittima, quando questa fu scelta come nuova sede della diocesi."}
{"id": "545746", "revid": "1305772", "url": "https://it.wikipedia.org/wiki?curid=545746", "title": "Gruppi archeologici d'Italia", "text": "I Gruppi archeologici d'Italia (acronimi GAI o GA d'Italia) sono un'associazione culturale, iscritta dal 1996 al Registro regionale del volontariato della Regione Lazio, attiva nell'ambito dei beni culturali, in special modo quelli archeologici. Si compone di organizzazioni di volontari presenti localmente in tutta Italia.\nStoria dell'organizzazione.\nNascono ufficialmente nel 1964 come \"Centro italiano di ricerca archeologica\" (CIRA) e cambiano denominazione l'anno successivo, nel 1965.\nPrendono vita da un gruppo di persone riunite da Ludovico Magrini che dalla fine degli anni cinquanta si impegnano come volontari per la tutela e la valorizzazione dei beni culturali italiani, dando vita prima all'\"Unione archeologica dell'Etruria\" ed alla sua rivista \"Rinascimento etrusco\" (1960, iniziative spentesi l'anno successivo) quindi alla rivista \"Archeologia\" (1961, organo di stampa dei Gruppi archeologici d'Italia, sostituito nel 2005 da \"Nuova archeologia\"), che porter\u00e0 alla fondazione del Gruppo archeologico romano nel 1963 e, successivamente, alla fondazione di altri gruppi territoriali che si riuniscono nei Gruppi archeologici d'Italia.\nAttualmente l'associazione conta circa 3.500 iscritti in tutta Italia e pi\u00f9 di sessantacinque gruppi locali; questi ultimi riportano nel proprio nome la caratteristica denominazione iniziale \"Gruppo archeologico\" (abbreviato GA).\nTra le associazioni che fanno parte dei Gruppi archeologici d'Italia vi sono Gruppo archeologico romano, Gruppo archeologico ambrosiano, Gruppo archeologico Aquaria, Gruppo archeologico comasco \"Ulisse Buzzi\", Gruppo archeologico Est Milanese, Gruppo archeologico goriziano, Gruppo archeologico padovano e Gruppo archeologico scledense.\nNel corso di quasi 50 anni, migliaia di persone hanno scoperto l'importanza civica della partecipazione attiva. La collaborazione con la Soprintendenza archeologica dell'Etruria meridionale ha portato a poter dare contributi diretti alla salvaguardia del territorio e alla ricerca scientifica fin dagli anni '70. Nel corso del tempo sono cresciuti nell'associazione anche molti \"addetti ai lavori\", che ne condividono gli ideali e che imprimono un alto tasso di preparazione nell'attivit\u00e0 di ricerca, svolta non solo attraverso gli studi ma anche sul campo con la ricognizione sul territorio e lo scavo archeologico.\nI primi scavi si svolsero a Veio ad opera del GAR (1963-1968) (l'\"omino\", ancora oggi logo dei Gruppi archeologici d'Italia, rappresenta un cacciatore di cinghiale ripreso dal bordo a rilievo di un \"foculus\" trovato in quella zona) e dal 1970 al 1974 a Ceri. Dal 1975 al 1997, e dal 2007 al 2013, a Tolfa il GAR, con la collaborazione dei Gruppi archeologici d'Italia, ha organizzato campi scuola (con sede nell'ex convento dei Cappuccini), quindi ha attivato i campi nelle sedi stabili di Ischia di Castro (dal 1979) e di Falerii Novi (dal 1993).\nDal 1978 i campi di scavo archeologico vengono aperti da altri gruppi membri anche al di fuori del Lazio (Tenuta di San Rossore, Caserta, Nola, Asciano, Pomarance, Ripafratta, Lorenzana, Firenze, Rossilli Gavignano, Cropani) grazie alla collaborazione con istituti universitari o enti culturali come l'Universit\u00e0 di Pisa e l'Istituto di storia patria di Caserta.\nHanno fatto capo a queste sedi, soprattutto durante i campi estivi di ricerca archeologica, migliaia di soci provenienti da tutta Italia e dall'estero.\nNegli ultimi anni, partendo dalle esperienze maturate nell'ambito della collaborazione del Gruppo archeologico di Sciacca con la Soprintendenza del mare della Regione siciliana, a partire dal 2007, l'associazione ha riaperto alle esperienze connesse all'archeologia subacquea, recuperando una vecchia tradizione operativa dei Gruppi archeologici d'Italia, iniziata con Alessandro Fioravanti gi\u00e0 ai primi degli anni 60, con le operazioni svolte sul sito del Gran Carro, nel lago di Bolsena.\nAllo stato attuale operano con specifico riferimento alle attivit\u00e0 subacquee i gruppi di Sciacca, Siracusa, Paola e Scalea, contribuendo attivamente allo scavo del sito di Cammordino (Sciacca), a svolgere azioni di ricognizione e segnalazione in vari punti della Calabria e della Sicilia, ma anche a rendere fruibili ai turisti, ove possibile per le condizioni di sicurezza dei beni e dei subacquei, i vari siti contribuendo a ripristinare vecchi percorsi archeologici subacquei (Le Castella, provincia di Crotone) o a istituirne di nuovi come a Stalett\u00ec (provincia di Catanzaro).\nAssociazione.\nL'associazione, espleta la sua attivit\u00e0 sociale operando in convenzione con le soprintendenze, i musei e le istituzioni locali e producendo lavoro culturale in tutte le regioni d'Italia. I Gruppi archeologici d'Italia sono iscritti al Centro nazionale del volontariato e sono iscritti alla sezione \"cultura\" delle Associazioni di volontariato. Gestiscono sin dalla loro fondazione numerose campagne di scavo, ricognizioni su larga scala, recupero in situazioni d'emergenza (come durante i terremoti del Friuli, dell'Irpinia e dell'Umbria). L'associazione si \u00e8 occupata inoltre della formazione dei propri soci e ha svolto attivit\u00e0 didattiche nelle scuole.\nI Gruppi archeologici d'Italia sono promotori e fondatori del \"Forum europeo delle associazioni archeologiche\" e di \"Koin\u00e8\", che raggruppa le associazioni culturali dei paesi del Mediterraneo, inoltre sono iscritti all'\"Albo del volontariato civile\" e fanno quindi parte della Protezione civile.\nGruppi locali.\nGruppo archeologico romano.\nIl Gruppo archeologico romano (acronimo GAR o GA Romano) \u00e8 una associazione di volontariato per i beni culturali ed ambientali, nata da un'idea di Ludovico Magrini nel 1963, per contribuire alla salvaguardia e alla valorizzazione del patrimonio storico-archeologico. Dal gennaio 1998, \u00e8 tra le organizzazioni non lucrative di utilit\u00e0 sociale.\nL'associazione, che conta oggi circa 1000 soci, nel corso del tempo ha creato una rete di iniziative sul territorio di Roma e del Lazio, dove opera anche attraverso le sue sezioni. Il presidente \u00e8 Gianfranco Gazzetti.\nGruppo archeologico ambrosiano.\nIl Gruppo archeologico ambrosiano (acronimo GAAm) \u00e8 un'associazione di volontariato nata nel 2004 a Milano con l'obiettivo di valorizzare, tutelare, salvaguardare il patrimonio culturale italiano e in particolare il patrimonio culturale del territorio milanese. Per raggiungere il suo scopo l'associazione coinvolge direttamente i cittadini e collabora con istituzioni culturali, sovrintendenze, musei e amministrazioni pubbliche locali. Il presidente \u00e8 Cristiana Battiston\nLe principali attivit\u00e0 del Gruppo archeologico ambrosiano sono le visite guidate, i viaggi, i campi di scavo e di ricognizione, le attivit\u00e0 di laboratorio sui reperti, l'organizzazione e la partecipazione a manifestazioni, le conferenze, le attivit\u00e0 didattiche e le pubblicazioni.\nHa realizzato due pubblicazioni \"Milano Fuori Porta - Tra archeologia e arte: 13 itinerari dalle origini al Rinascimento\" e \"Milano Archeologica - Nuova edizione aggiornata: Undici itinerari dalle origini al basso Medioevo\" .\nTra i principali campi di scavo vi sono: "}
{"id": "545752", "revid": "1953061", "url": "https://it.wikipedia.org/wiki?curid=545752", "title": "Cynegils del Wessex", "text": "Figlio di re Ceol del Wessex, succedette sul trono allo zio, re Ceolwulf dopo la sua morte. Nel 614, Cynegils e il figlio Cwichelm sconfissero i gallesi si scontrarono con re Penda di Mercia nella battaglia di Cirencester. Lo scontro fin\u00ec con la firma di un trattato. Nel 634 Cynegils permise al vescovo Birino di predicare il Cristianesimo per la prima volta nel Wessex. L'anno successivo Birino battezz\u00f2 sia Cynegils sia re Oswald di Northumbria, e fond\u00f2 la Diocesi di Winchester. E l'anno dopo Cwichelm fu battezzato, sebbene sia poi morto in questo stesso anno combattendo i gallesi. Cynegils mor\u00ec invece nel 643 e a lui succedette sul trono il figlio Cenwalh.\nCynegils ebbe 5 figli:"}
{"id": "545753", "revid": "1776051", "url": "https://it.wikipedia.org/wiki?curid=545753", "title": "Meinisberg", "text": "Meinisberg (toponimo tedesco, ; in francese, \"Montmenil\", desueto) \u00e8 un comune svizzero di 1\u00a0309 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "545754", "revid": "256896", "url": "https://it.wikipedia.org/wiki?curid=545754", "title": "Centro italiano di ricerca archeologica", "text": ""}
{"id": "545755", "revid": "1277692", "url": "https://it.wikipedia.org/wiki?curid=545755", "title": "Pasta termoconduttiva", "text": "La pasta termoconduttiva, colloquialmente anche pasta termica, \u00e8 una pasta spesso di colore bianco (la pi\u00f9 usata), caratterizzata da un'elevata conducibilit\u00e0 termica e un elevato peso specifico. La sua funzione consiste nell'eliminare il velo di aria inevitabilmente presente tra il package di un dispositivo elettronico e il dissipatore di calore causato dalla base del dissipatore non perfettamente piana. Essendo l'aria un cattivo conduttore di calore, la sua presenza tra le superfici accoppiate diminuirebbe l'efficienza del trasferimento di calore tra il dispositivo che lo genera e il dissipatore; viene usata principalmente in ambito informatico e in elettronica in genere. Questo tipo di pasta viene anche utilizzata nel pannello solare termico con tubi sottovuoto di tipo Heat Pipe per migliorare la conducibilit\u00e0 termica tra le \"teste\" dei tubi e il collettore sovrastante a contatto con l'acqua.\nTipi.\nLa pasta termoconduttiva pu\u00f2 essere di vari tipi, tra cui: a base di argento, a base di ceramica, siliconica con polveri di zinco (a base di silicati, il silicone \u00e8 termicamente isolante quindi non idoneo ad un qualsivoglia trasferimento di calore), a base di diamanti sintetici o il tipo pi\u00f9 recente chiamato metallo liquido. Molte paste termoconduttive, soprattutto ad alte prestazioni, a causa delle loro componenti metalliche sono anche elettroconduttive: \u00e8 quindi necessario prestare la massima attenzione al dosaggio, altrimenti si rischia di creare dei falsi contatti in grado di danneggiare i componenti elettronici.\nEsistono anche paste termoconduttive adesive (chiamate spesso \"colle termoconduttive\"); grazie al suo forte potere collante, stabile anche ad alte temperature, la pasta termoconduttiva adesiva viene impiegata per attaccare i dissipatori ai chip che ne hanno bisogno, nei casi in cui la scheda non presenti i contatti meccanici necessari al montaggio nel modo tradizionale. Le paste di questo tipo sono comunemente costituite da resine epossidiche.\nIn alcuni casi, al posto della comune pasta termoconduttiva o della colla termoconduttiva \u00e8 possibile utilizzare un pad termico. Esso \u00e8 un foglio adesivo (su un solo lato) o biadesivo (cio\u00e8 con entrambe le facce collanti) termoconduttivo, tipicamente di cianoacrilato, disponibile in varie dimensioni. \u00c8 possibile, se necessario, tagliarlo in pezzi pi\u00f9 piccoli. La sua conducibilit\u00e0 termica \u00e8 per\u00f2 spesso inferiore a quella delle vere paste o colle termoconduttive.\nUsi.\nLa pasta si spalma sulla zona del dissipatore dove viene montato il dispositivo elettronico, che pu\u00f2 essere un transistor, triac, mosfet, resistore ed altri, in particolare CPU e GPU, che, dato il loro elevato consumo di energia, concentrato in pochi centimetri quadri, necessitano di una ventola, solidale al dissipatore, con la funzione di sottrarre rapidamente calore dal dissipatore e trasferirlo all'aria circostante.\nMetodi d'applicazione.\nLa pasta termica pu\u00f2 essere applicata in vari modi, anche in base alle forme della superficie calda che deve andare a contatto con il dissipatore, come pu\u00f2 essere l'IHS (Integrated Heat Spreader) di alcune CPU:"}
{"id": "545757", "revid": "287204", "url": "https://it.wikipedia.org/wiki?curid=545757", "title": "Cenwalh del Wessex", "text": "Come re del Wessex, Cenwalh incoraggi\u00f2 San Birino a fondare chiese nel regno. Fu co-regnante \ndal 672 al 674 (anno della morte) con la moglie Seaxburh."}
{"id": "545759", "revid": "1953061", "url": "https://it.wikipedia.org/wiki?curid=545759", "title": "Seaxburh regina del Wessex", "text": "Potrebbe essere la stessa Seaxburh che spos\u00f2 Eorcenberht del Kent. Se cos\u00ec fosse, lei sarebbe la figlia di Anna dell'Anglia orientale e sorella di San Aethelthryth. Se cos\u00ec fosse, lei divenne poi badessa dopo la morte di Cenwalh, anche se alcune fonti dicono che sarebbe morta nello stesso anno del marito, cio\u00e8 nel 674. Un'altra possibilit\u00e0 \u00e8 che lei abbia regnato da sola dopo la morte del marito."}
{"id": "545763", "revid": "1896375", "url": "https://it.wikipedia.org/wiki?curid=545763", "title": "Cenfus del Wessex", "text": "Alla morte gli succedette il figlio Aescwine."}
{"id": "545768", "revid": "1776051", "url": "https://it.wikipedia.org/wiki?curid=545768", "title": "Safnern", "text": "Safnern (toponimo tedesco; in francese \"Savagnier\", desueto) \u00e8 un comune svizzero di 1\u00a0903 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "545770", "revid": "599013", "url": "https://it.wikipedia.org/wiki?curid=545770", "title": "Mercedes-Benz Classe A", "text": "La Mercedes-Benz Classe A \u00e8 un modello di autovettura prodotta dalla casa automobilistica tedesca Mercedes-Benz. La prima generazione (W168) fu introdotta nel 1997 e una seconda generazione (W169) nel 2004. Quest'ultimo modello fu disponibile nella versione a 5 porte o 3 porte (Coup\u00e9). La terza generazione (W176), lanciata nel 2012, pur riprendendo il nome, introdusse una impostazione e una filosofia completamente diversa, riprese nel 2018 con l'arrivo della quarta generazione (W177).\nStoria.\nLa storia della nascita della \"Classe A\" affonda le sue radici gi\u00e0 nei primi anni ottanta: fu infatti nel 1982 che la Casa di Stoccarda cominci\u00f2 ad accarezzare l'idea di ampliare verso il basso la propria gamma, fino a quel momento costituita essenzialmente da grandi berline eleganti, lussuose e raffinate. Un primo passo verso l'espansione della Casa in segmenti di mercato inferiori si ebbe gi\u00e0 proprio in quel 1982, con il lancio della 190, una berlina a tre volumi pi\u00f9 compatta di quelle gi\u00e0 in listino e che avrebbe raccolto un grande successo di vendite. Ma l'allora gruppo Daimler-Benz voleva espandersi ancora pi\u00f9 in basso senza tuttavia dare l'idea di voler abbandonare la sua aura di eleganza e raffinatezza che da sempre l'aveva caratterizzata.\nVoleva una vettura compatta s\u00ec, anche per la citt\u00e0, ma allo stesso tempo sfiziosa e alla moda, lussuosa e rifinita. Per questo la gestazione della futura \"Classe A\" si rivel\u00f2 cos\u00ec lunga e complicata. Il 1982 fu anche l'anno in cui Mercedes-Benz present\u00f2 il suo primo prototipo di vettura da citt\u00e0, denominato NAFA e piuttosto spigoloso nelle linee. Ma fu nei primi anni del decennio seguente che il progetto entr\u00f2 nel vivo, con tutto un susseguirsi di proposte di stile. Fu tra l'altro proprio alla fine del 1992 che trapel\u00f2 la notizia relativa al fatto che la nuova compatta di Casa Mercedes-Benz avrebbe avuto una carrozzeria di tipo monovolume, una scelta quantomai inconsueta e inaspettata per una Casa come quella della stella a tre punte.\nLe serie.\nPrima serie (W168).\nLa produzione della Classe A W168 inizi\u00f2 nel 1997. Era la prima automobile Mercedes a trazione anteriore. Da allora, in tutto il mondo ne sono state vendute pi\u00f9 di un milione di esemplari.\nUna tra le innovazioni della W168 era un sistema di assorbimento degli urti frontali chiamato \"a sandwich\" (vedi i brevetti DE4326 9 e DE4400132 registrati da Mercedes-Benz). Nel caso di un violento impatto frontale, il motore e la trasmissione si sganciano e scivolano sotto il pavimento della vettura salvaguardando l'ambiente dei passeggeri.\nPreceduta da una campagna pubblicitaria su scala mondiale lanciata con oltre due anni di anticipo sull'effettiva uscita in produzione, la W168 divenne tristemente famosa nel 1997, fallendo il tradizionale \"test dell'alce\" eseguito dal giornale svedese \"Teknikens V\u00e4rld\", ribaltandosi. Mercedes richiam\u00f2 tutte le vetture vendute (2.600) e interruppe la produzione, finch\u00e9 il problema non venne risolto aggiungendo il sistema di stabilit\u00e0 ESP e modificando le sospensioni. Fu il primo sistema di controllo di stabilit\u00e0 installato in piccole automobili.\nSeconda serie (W169).\nLa seconda generazione di Classe A, la W169, \u00e8 stata ufficialmente presentata nella fabbrica Mercedes di Stoccarda il 28 giugno 2004. \u00c8 pi\u00f9 lunga della vecchia versione a passo lungo, ma soprattutto larga come un'auto di categoria superiore, ed \u00e8 disponibile sia a tre che a cinque porte. Con la nuova versione sia gli interni che gli esterni hanno un maggior \"family feeling\" con il top della produzione della casa di Stoccarda. L'\"entry level\" A140 viene rimpiazzata dalla A150, i freni a disco sono ora di serie su tutte e quattro le ruote. Sottoposta nuovamente al crash test dell'EuroNCAP nel 2005 ha conseguito le 5 stelle di valutazione.\nNel 2008 la Classe A ha subito un restyling estetico che ha coinvolto sia la sezione anteriore che quella posteriore, con un nuovo disegno dei fari e della griglia anteriore che, seguendo i dettami attuali della moda automobilistica, rende l'idea di un maggiore \"family feeling\" con le altre autovetture del gruppo come le Classe B e Classe M. Gli interni restano invece invariati rispetto a quelli della precedente versione.\nTerza serie (W176).\nIn vendita dal 2012, \u00e8 un modello di rottura con il precedente, sotto molti punti di vista (sia sotto l'aspetto del design che della tecnica). La terza generazione della Classe A abbandona la formula di tipo monovolume in favore di quella a due volumi, la quale va a posizionare la nuova vettura nella fascia del segmento C premium, quello delle varie , Audi A3, BMW Serie 1 e Volvo V40. Grazie a tale nuovo orientamento della Casa tedesca, lo stile della vettura ne guadagn\u00f2 in sportivit\u00e0. Dal punto di vista strutturale venne abbandonato il vecchio pianale a sandwich, sofisticato ma anche assai costoso da produrre, in favore di un pianale pi\u00f9 classico, tecnicamente legato alla Classe B lanciata nel 2011 ed alla CLA introdotta invece nel 2013.\nQuarta serie (W177).\nNel 2018 \u00e8 stata presentata a Ginevra la quarta generazione della Classe A, siglata stavolta \"W177\". Pi\u00f9 grande della \"W176\" (oltre 11 cm in pi\u00f9 in lunghezza), ne riprende tuttavia l'impostazione generale della carrozzeria, ma adeguandola al pi\u00f9 recente corso stilistico Mercedes-Benz, gi\u00e0 inaugurato con il lancio, avvenuto poco tempo prima, della terza generazione della CLS. In virt\u00f9 dell'alleanza fra la Daimler AG (detentrice del marchio Mercedes-Benz) ed il gruppo Renault-Nissan-Mitsubishi, la quarta generazione della Classe A utilizza al suo debutto motori provenienti in gran parte dalla produzione del colosso franco-nipponico, in particolare il 1.5 a gasolio e il 1.3 a benzina. La \"W177\" \u00e8 anche la prima \"Classe A\" ad essere dotata di un primo sistema di guida autonoma, mutuato direttamente dalla ben pi\u00f9 esclusiva Classe S.\nNel 2019 \u00e8 annunciato il lancio della Classe A Berlina, l\u2019inedita variante \"con la coda\" di Classe A. La nuova Berlina presenter\u00e0 una lunghezza superiore di 13 cm rispetto al modello W177 rivelando un vano bagagli pi\u00f9 ampio con un volume di carico di 420 litri. Anche Classe A Berlina sar\u00e0 proposta con sistema multimediale MBUX (Mercedes-Benz User Experience) di serie e comandi vocali e avr\u00e0 disponibili tutti i sistemi di sicurezza presenti nel modello W177. Al momento del lancio saranno per\u00f2 disponibili soltanto due motorizzazioni: Classe A Berlina 200 turbobenzina con 163 CV e Classe A Berlina 180 d turbodiesel con 116 CV entrambe le versioni con cambio automatico doppia frizione 7G-Dct e trazione anteriore.\nProduzione.\nLa DaimlerChrysler ha investito 900 milioni di euro per la messa in funzione dello stabilimento di Rastatt, dove viene prodotta la Classe A, creando un totale di 4700 nuovi posti di lavoro.\nNel 1999 la Mercedes ha aperto a Minas Gerais in Brasile la sua prima fabbrica in Sud America dedicata alla costruzione di automobili con un investimento di 840 milioni di dollari e 10.000 impiegati. L'impianto ha prodotto all'inizio i modelli della Classe A unitamente a quelli della Classe C, assemblando i pezzi in arrivo dalla madrepatria tedesca. Il target di clientela che la casa voleva raggiungere era quello delle maggiori nazioni del continente, dal Messico all'Argentina, di conseguenza provvide ad alcune modifiche ai modelli per adattarli alle condizioni del mercato; ad esempio un irrobustimento delle protezioni al motore in considerazione della scarsa qualit\u00e0 media delle strade. La produzione nello stabilimento sudamericano \u00e8 terminata nel 2005."}
{"id": "545772", "revid": "33689", "url": "https://it.wikipedia.org/wiki?curid=545772", "title": "Cinemaware", "text": "Cinemaware \u00e8 stata un'azienda statunitense attiva nel settore dello sviluppo e della produzione di videogiochi. Fu fondata nel 1985 presso Burlingame e pubblic\u00f2 diversi titoli molto popolari negli anni ottanta. Fu la prima azienda a proporre uno stile dichiaratamente ispirato al mondo del cinema.\nFallita nel 1992, la Cinemaware \u00e8 stata rifondata nel 2000 per poi essere acquisita da eGames nel 2005.\nCinemaware Corp. (1985-1992).\nCinemaware venne fondata nel 1985 dai coniugi Robert e Phyllis Jacob. In precedenza Robert, rappresentante di informatica, si era avvicinato all'industria videoludica nel 1983, intrecciando rapporti con grandi aziende statunitensi, poi aveva collaborato con la compagnia australiana Island Software.\nIl primo titolo della compagnia fu il celebre \"Defender of the Crown\", un'avventura strategica medievale divenuta una killer application per l'Amiga 500. La sua natura multievento che spazia su diversi generi e lo stile cinematografico divennero il marchio di fabbrica dei giochi della Cinemaware. In seguito infatti si punt\u00f2 sempre a mescolare efficacemente sequenze narrative abbastanza articolate con minigiochi d'azione, ad esempio sparatutto o platform. Alla variet\u00e0 di gioco si univa anche un aspetto grafico molto notevole, sia nel dettaglio sia nel taglio \"registico\". \"Defender of the Crown\" offriva una grafica stupefacente per l'epoca, resa possibile da investimenti altrettanto insoliti. I giochi Cinemaware finirono per fissare nuovi standard economici per i titoli ad alto budget.\nGrazie agli incassi di \"Defender of the Crown\", Cinemaware cominci\u00f2 a sfornare una serie di successi, ognuno basato su una diversa ambientazione, tra cui \"The King of Chicago\" ispirato ai classici film di mafia anni '70, \"Sinbad and the Throne of the Falcon\" in stile salgariano, \"Lords of the Rising Sun\" sul Giappone feudale. Il fantapolitico \"Rocket Ranger\" fu una delle produzioni pi\u00f9 costose nella storia degli home computer e un grande successo di vendite. Segu\u00ec l'altrettanto notevole \"It Came from the Desert\", ispirato ai film di mostri anni '50.\nI giochi erano prodotti prevalentemente per computer. Generalmente la prima versione a vedere la luce era quella dell'Amiga, che poteva vantare la potenza grafica maggiore, in seguito i titoli venivano convertiti per le altre piattaforme in auge all'epoca come l'Apple II, l'Atari ST, il Commodore 64, il PC (per DOS) e il Nintendo Entertainment System (NES).\nNel frattempo Cinemaware si ciment\u00f2 anche nella produzione di una serie sportiva dal titolo \"TV Sports\" che diede un contributo importante al suo genere. Caratteristico di questi titoli fu il taglio da trasmissione televisiva, che in seguito sarebbe diventato cavallo di battaglia del colosso Electronic Arts; l'impatto scenografico di classici come ' e ' era rafforzato ad esempio da cronache giornalistiche, caratterizzazione del pubblico e reazioni emotive degli atleti.\nA fine anni '80 Cinemaware fond\u00f2 l'etichetta secondaria Spotlight Software, allo scopo di pubblicare in America alcuni giochi europei, tra cui \"Speedball\" e \"Total Eclipse\".\nNonostante i molti titoli di grande impatto, il marchio declin\u00f2 piuttosto improvvisamente, totalizzando solo sette anni di attivit\u00e0. La Cinemaware fall\u00ec nel 1992 per varie ragioni, tra cui la pirateria informatica dilagante su home computer, che rendeva difficile recuperare gli enormi investimenti, e il potenziamento della concorrenza. Il colpo di grazia fu una tentata acquisizione della compagnia da parte della Electronic Arts, che per\u00f2 all'ultimo momento rinunci\u00f2. L'ultimo titolo, \"\", risent\u00ec delle vicissitudini economiche finali dell'azienda, tanto da apparire incompleto.\nCinemaware Inc. (2000-2005) e successive.\nLa compagnia rinacque nel 2000 e svilupp\u00f2 nuove versioni dei suoi titoli pi\u00f9 popolari, aggiornati per Windows e per Macintosh. Chiamati \"Digitally Remastered\", questi giochi condividono lo stesso gameplay degli originali, ma con grafica aggiornata. Inoltre convert\u00ec alcuni dei suoi classici per i sistemi portatili come il Game Boy Advance. Sul loro sito web vennero messe a disposizione come freeware delle immagini dei dischi dei loro titoli originali da utilizzare con un emulatore, mentre altri sono emulati tramite Shockwave.\nLa nuova Cinemaware svilupp\u00f2 inoltre \"\" (2003), una moderna versione del suo classico, con risultati modesti.\nNel 2005 il marchio e le propriet\u00e0 intellettuali della Cinemaware furono acquisiti dalla eGames Inc., allora una compagnia affermata nel campo dell'edutainment. L'azienda dichiar\u00f2 pi\u00f9 volte di voler rilanciare molti dei classici Cinemaware, ma il marchio si ridusse di fatto a un'etichetta sotto la quale uscirono titoli di poca rilevanza mediatica.\nIl 5 gennaio 2006 eGames annunci\u00f2 anche il lancio di Cinemaware Marquee, un'etichetta affiliata che sarebbe stata usata per pubblicare in Nordamerica giochi innovativi di sviluppatori indipendenti di tutto il mondo, rivolgendosi alla fascia alta dei giochi per PC. Cinemaware Marquee rimase brevemente in attivit\u00e0, pubblicando 5 titoli editi originariamente da altre aziende.\nIl marchio Cinemaware principale \u00e8 rimasto attivo a lungo, in buona parte pubblicando titoli legati ai vecchi successi. Nel 2013, tramite campagna di crownfunding sul sito Kickstarter, Cinemaware ha dato l'avvio del progetto \"Wings Remastered Edition\", concluso con successo e pubblicazione del videogioco nel 2014. Nel 2015 sempre su Kickstarter \u00e8 partita la campagna, conclusa con successo, per pubblicare \"Rocket Ranger Reloaded\".\nNel 2014, sulla piattaforma digitale Steam, \u00e8 stata pubblicata la raccolta \"Cinemaware Anthology: 1986-1991\" per Windows, comprendente 13 titoli giocabili (in pratica tutti i giochi Cinemaware storici tranne \"The Three Stooges\") in emulazione della versione Amiga e/o MS-DOS.\nI diritti sul marchio Cinemaware e sui titoli classici sono stati acquisiti dalla Starbreeze Studios nel 2016.\nVideogiochi pubblicati.\nVideogiochi della Cinemaware Marquee:"}
{"id": "545774", "revid": "80084", "url": "https://it.wikipedia.org/wiki?curid=545774", "title": "Richard A. Muller", "text": ""}
{"id": "545775", "revid": "827882", "url": "https://it.wikipedia.org/wiki?curid=545775", "title": "Andhr\u00edmnir", "text": "Andhr\u00edmnir (\"[colui che \u00e8] esposto alla fuliggine\") \u00e8 un personaggio della mitologia norrena.\nEra il cuoco degli \u00c6sir e degli Einherjar. Ogni giorno uccideva il cinghiale \"S\u00e6hr\u00edmnir\" (\"[bestia] di mare fuligginosa\" o \"gigante del mare\"), e lo cucinava nell\"'Eldhr\u00edmnir\" (\"fuligginoso per il fuoco\"), il suo calderone con poteri magici. La notte, il cinghiale ritornava in vita per essere ucciso di nuovo il giorno seguente.\nQuesto \u00e8 raccontato nel \"Gr\u00edmnism\u00e1l\" 18:\nNel \"Gylfaginning\" 38 viene direttamente citato questo passo preceduto da una breve dichiarazione:"}
{"id": "545779", "revid": "33751", "url": "https://it.wikipedia.org/wiki?curid=545779", "title": "LOSC Lille", "text": "Il Lille Olympique Sporting Club, noto come LOSC o semplicemente come Lille (in italiano anche Lilla), \u00e8 una societ\u00e0 calcistica francese della citt\u00e0 di Lilla, capoluogo del dipartimento del Nord. Milita attualmente nella Ligue 1, massima divisione del campionato francese di calcio.\nGioca le proprie partite casalinghe allo stadio Pierre Mauroy di Villeneuve d'Ascq, impianto da oltre 50 000 posti a sedere che dal 2012 ha rimpiazzato lo stadio Lille-Metropole.\nFondato nel 1944 dalla fusione di (che nel 1932-1933 vinse il primo campionato francese) e di SC Fives, nella sua storia il Lilla ha vinto quattro campionati francesi (1945-1946, 1953-1954, 2010-2011, 2020-2021), sei Coppe di Francia (1945-1946, 1946-1947, 1947-1948, 1952-1953, 1954-1955, 2010-2011) e una Supercoppa di Francia (2021), oltre ad una Coppa Intertoto nel 2004.\nLa maggiore rivalit\u00e0 \u00e8 con il , con cui il Lilla disputa il \"derby du Nord\".\nStoria.\nEsordi (1941-1944).\nIl 25 maggio 1941 nacque l\"Olympique Iris Club Lillois\" (OICL), dalla fusione tra l'Olympique Lillois (OL), fondato nel 1902, con l\"Iris Club lilloissoix\", fondato nel 1898. Il nuovo club prese parte al campionato francese nel 1941-1942 e nel 1942-1943. Il regime di Vichy, su ordine di Joseph Pascot band\u00ec le societ\u00e0 sportive professionistiche. L'attivit\u00e0 dell'OICL, privata dei suoi migliori calciatori, entrati a far parte della squadra federale di Lille-Flandres per la stagione 1943-1944, continu\u00f2 a livello amatoriale. Come le altre squadre attive sino ad allora a livello professionistico, il Lilla pot\u00e9 tuttavia partecipare alla Coppa di Francia, dove fu eliminata ai sedicesimi di finale, sconfitta per 3-2 dopo i tempi supplementari dalla squadra federale di Montpellier-Languedoc.\nIl club fu fondato il 23 settembre 1944 dalla fusione dell'Olympique Lillois con il SC Fives (fondato nel 1901), squadra dell'attuale quartiere Lille Fives, con il nome di \"Stade lillois\", cambiato poco dopo in \"Lille Olympique Sporting Club\". Il club, che fu registrato il 25 novembre 1944, partecip\u00f2 a nove partite amichevoli e alla prima giornata del campionato bellico 1944-1945.\nEpoca d'oro (1944-1954).\nNei primi anni di vita la squadra riuniva promettenti calciatori provenienti dal SC Fives e dall'Olympique lillois, quasi tutti originari della regione. Al timone c'era l'ex presidente del SC Fives, Louis Henno, che chiam\u00f2 l'inglese George Berry ad allenare la squadra. Il successo fu immediato. Nel primo anno di vita la compagine di Lilla raggiunse la finale della Coppa di Francia 1944-1945, dove fu sconfitto per 3-0 allo stadio olimpico Yves du Manoir di Colombes, il 6 maggio 1945, dal pi\u00f9 esperto RC Paris.\nNella stagione successiva la squadra miglior\u00f2 il risultato dell'annata precedente. Nel 1946 mise infatti in bacheca la sua prima Coppa di Francia battendo in finale il , e il campionato, vinto davanti al con Ren\u00e9 Bihel capocannoniere (28 gol in 26 partite). La squadra, definita dalla stampa \"macchina da guerra\", ottenne cos\u00ec il primo \"double\" della propria storia. George Berry, stanco delle pressioni subite dal presidente, decise per\u00f2 di lasciare il club alla fine della stagione e fu sostituito da Andr\u00e9 Cheuva, ex calciatore di Olympique lillois e SC Fives.\nNel 1946-1947 la squadra chiuse al quarto posto e rivinse la Coppa di Francia battendo in finale per 2-0 lo . Nel 1947-1948 ottenne la terza vittoria consecutiva in Coppa di Francia sconfiggendo in finale gli arcirivali del , mentre in campionato lasci\u00f2 la vetta all', sebbene per un solo punto in classifica. Nel 1948-1949 la squadra raggiunse la quinta finale consecutiva in Coppa di Francia, dove fu sconfitta dal RC Paris, e in campionato si piazz\u00f2 ancora seconda, dietro allo . Dopo due altri secondi posti in campionato nel 1950 e nel 1951 e una finale di Coppa Latina persa nel 1951 a Milano contro il del Gre-No-Li, nel 1953 rivinse la Coppa di Francia battendo per 2-1 il di fronte a 60.000 spettatori. Nel 1954 vinse il suo secondo titolo nazionale davanti a e Stade de Reims, con questi ultimi vittoriosi in finale di Coppa Charles Drago proprio contro il Lilla, migliore difesa del campionato con 22 gol incassati in 34 partite.\nDeclino sportivo ed economico (1954-1969).\nDopo queste gloriose annate nel periodo immediatamente successivo alla seconda guerra mondiale, il Lilla visse all'ombra dei rivali locali del Lens anche a livello nazionale.\nNel 1954 il club attravers\u00f2 il primo periodo di difficolt\u00e0. La reputazione del Lilla fu gravemente intaccata dall'affaire Zakari\u00e1s, un clamoroso abbaglio della dirigenza, che ingaggi\u00f2 a propria insaputa un ex militare dell'esercito cecoslovacco, che indusse il club a credere che si trattasse del giocatore J\u00f3zsef Zakari\u00e1s, componente della grande nazionale ungherese dell'epoca. L'inganno venne a galla grazie a un telegramma del vero Zakari\u00e1s mandato da Budapest, ma ormai era troppo tardi: il Lilla, che aveva presentato il finto calciatore in pompa magna il 31 luglio 1954, era divenuto oggetto di scherno in tutta la Francia.\nNel 1954, inoltre, la partenza di Cor van der Hart, pilastro della difesa lillese per quattro anni, indebol\u00ec considerevolmente la retroguardia della squadra, che concluse il campionato successivo al sedicesimo posto (con la tredicesima difesa del torneo per reti subite), peggiore risultato fino a quel momento nella storia del club. Il piazzamento costrinse la compagine dell'Alta Francia a spareggiare con lo Stade Rennais per conservare il posto in massima serie, spareggio conclusosi con un successo. Malgrado la caotica annata in campionato, in Coppa di Francia arriva il quinto trionfo in dieci anni, grazie alla vittoria in finale contro il .\nLa stagione 1955-1956 \u00e8 quella della prima retrocessione. Dilaniato da conflitti interni, con ammutinamenti di giocatori che si rifiutavano di scendere in campo, e fiaccato dalla perdita di autorit\u00e0 di Louis Henno, pesantemente contestato, il sodalizio lillese termin\u00f2 sedicesimo e dovette spareggiare contro l'US Valenciennes-Anzin, giunta terza in seconda serie, per mantenere la categoria. Sconfitto per 1-0 all'andata, il Lille si impose per 2-1 al ritorno, ma nella terza e decisiva partita fu battuto per 4-0 e fin\u00ec in Division 2 per la prima volta nella sua storia.\nRilevanti furono le conseguenze della retrocessione: i migliori elementi della rosa abbandonarono il club, misura necessaria per motivi economici. Particolarmente esosa fu la cessione di Jean Vincent, ceduto allo Stade de Reims per 19 milioni di franchi, record per il calcio francese dell'epoca. La situazione finanziaria via via pi\u00f9 complicata imped\u00ec, tuttavia, di ricostruire una organico di livello, tanto che fu inaugurato un periodo di salite e discese. Nel 1956-1957, battendo lo Stade Rennais al play-off dopo il terzo posto in campionato, il Lille torn\u00f2 in massima serie, ma, dopo il sesto posto del 1957-1958, retrocesse nuovamente nel 1959 a causa della diciottesima e ultima piazza. Seguirono cinque anni in seconda divisione, con il club afflitto ancora da pesanti debiti (50 milioni di franchi), anche se la squadra riusc\u00ec a vincere la Coppa Gambardella nel 1960 contro l'Union Sportive Quevillaise e partecip\u00f2 per la prima volta alla Coppa anglo-franco-scozzese, dove perse contro il per 6-2 tra andata e ritorno.\nIl presidente Jean Denis invest\u00ec ben 70 milioni di franchi e riusc\u00ec nel 1964 a far tornare il Lille in massima serie, grazie alla vittoria, la prima nella storia del club, del campionato di Division 2. I tre anni successivi videro la squadra piazzarsi nona, diciottesima (con salvezza ottenuta vincendo il girone di spareggio) e decima. Nel 1967-1968 la squadra retrocesse nuovamente in seconda divisione, giungendo diciannovesima in massima serie, e nel 1968-1969 cadde in Championnat de France amateur a causa del tredicesimo posto in seconda divisione. Malgrado gli sforzi del presidente Barbieux, il club fu incapace di pagare gli stipendi dei calciatori e abbandon\u00f2 il professionismo il 23 giugno 1969.\nRitorno in Division 2 e poi in Division 1 (1969-1980).\nNel 1969-1970 il LOSC partecip\u00f2 dunque al campionato di terza serie, primo livello non professionistico del calcio francese, e chiuse decimo su quindici squadre. Con il sostegno del sindaco di Lilla, riusc\u00ec a entrare nel novero dei diciannove club selezionati dalla F\u00e9d\u00e9ration Fran\u00e7aise de Football e dalla Ligue de Football Professionnel per comporre la nuova Division 2, allargata a 48 squadre.\nDopo questa decisione della federazione, il LOSC ricostitu\u00ec la propria squadra professionistica e ripart\u00ec su nuove fondamenta. Il presidente Barbieux rinunci\u00f2 a gran parte dei crediti che vantava nei confronti del club e abbandon\u00f2 il proprio. Negli anni '70 la squadra visse dunque una serie di promozioni e retrocessioni consecutive. In questo decennio, inoltre, i conti del sodalizio furono quasi sempre in rosso. Per far fronte a un passivo di franchi, all'inizio dell'annata 1969-1970 fu creato un comitato di sostegno in cui figuravano personalit\u00e0 del calibro di Guy Lux e Annie Cordy, che organizz\u00f2 una serie di amichevoli con club prestigiosi quali l'Anderlecht, il , lo e l'Olympique Marsiglia, allo scopo di rimpinguare le casse del club, ma i risultati in termini di biglietti venduti furono inferiori alle attese. Grazie a una sovvenzione di franchi e un prestito del Comune di Lilla pari a franchi, nella stagione 1970-1971 la situazione fu in gran parte risanata, ma nel 1973 fu necessario un nuovo ingresso di denaro per ripianare un debito che ammontava a 6 milioni di franchi.\nPiazzatosi primo nel gruppo nord di Division 2 nel 1970-1971, il club torn\u00f2 dunque in massima serie, ma la retrocessione fu immediata, a causa del diciottesimo posto. Una nuova promozione svan\u00ec per un solo punto nel 1972-1973, ma nel 1973-1974 la squadra vinse il campionato di Division 2 e torn\u00f2 in Division 1. Seguirono due tredicesimi posti in massima divisione e il diciannovesimo del 1976-1977, che provoc\u00f2 un altro declassamento. Il terzo titolo di Division 2 in quindici anni (primo posto nel gruppo B di Division 2) consent\u00ec al Lilla, nel 1977-1978, di fare ritorno nella categoria di vertice.\nIl club sarebbe rimasto nella massima serie francese per i successivi diciannove anni. Nel 1978-1979 sfior\u00f2 l'accesso alle coppe europee con il sesto posto, a quattro punti dai primi club qualificati alla Coppa UEFA, in una stagione contraddistinta da prestigiose vittorie casalinghe contro i campioni in carica del e contro il ; nel corso dell'annata la squadra contese per un periodo il titolo a e .\nIl LOSC come societ\u00e0 pubblica (1980-1997).\nNel 1980 il club divenne una \"soci\u00e9t\u00e9 anonyme d'\u00e9conomie mixte sportive\" (SAEMS) con il Comune di Lilla quale maggiore azionista. Grazie alla ritrovata stabilit\u00e0 finanziaria, la squadra riusc\u00ec a giocare con continuit\u00e0 in massima serie e realizz\u00f2, nel corso del decennio seguente, qualche exploit, quale il raggiungimento della finale di Coppa di Francia nel 1982-1983 e nel 1984-1985, oltre ai quarti di finale raggiunti nel 1986-1987 e nel 1987-1988. Ciononostante i piazzamenti in campionato furono mediocri, dato che il Lilla non and\u00f2 mai oltre la seconda met\u00e0 della classifica, lottando spesso per la salvezza.\nNel 1991 la squadra, guidata da Jacques Santini, raggiunse il sesto posto in Division 1, a soli due punti da un piazzamento in zona europea. Fu l'unica apparizione del Lilla nella prima met\u00e0 della classifica finale negli anni '90. I vari allenatori succedutisi sulla panchina del club dell'Alta Francia non riuscirono, infatti, a replicare il risultato di Santini: il Lilla oscill\u00f2 tra il 13\u00ba e il 17\u00ba posto finale della graduatoria.\nNello stesso periodo il sodalizio lillese attravers\u00f2 una crisi finanziaria, che si aggrav\u00f2 fino al rischio di fallimento. Bernard Lecomte, nominato dal Comune, assunse la presidenza del club nel 1994 e l'anno dopo scongiur\u00f2 la retrocessione per insolvenze, paventata dalla DNCG, con il sostegno della citt\u00e0 di Lilla e dell'associazione intercomunale CUDL, nonch\u00e9 del Consiglio regionale del Nord-Passo di Calais. Egli deliber\u00f2 un piano di rientro che avrebbe dovuto far saldare il debito di 70 milioni di franchi entro il 1998. In questo periodo di austerit\u00e0 la Ligue de Football Professionnel impose un parziale blocco ai trasferimenti al LOSC, che dovette cedere i calciatori pi\u00f9 quotati, tra cui Antoine Sibierski e Miladin Be\u010danovi\u0107, e dedicarsi allo sviluppo del proprio vivaio.\nNel 1995-1996 la squadra evit\u00f2 per il rotto della cuffia la retrocessione, sventata per un solo punto grazie a due successi sui campi dell' e del , che in quella stagione si laurearono rispettivamente campione e vice-campione di Francia. Alla fine del campionato 1996-1997, per\u00f2, la retrocessione divenne realt\u00e0, a causa del penultimo posto. Il sindaco di Lilla chiese allora a Bernard Lecomte di predisporre la privatizzazione del club, contattando le imprese interessate.\nPrivatizzazione e rinascita (1997-2002).\nNel 1998 la societ\u00e0 adott\u00f2 la denominazione \"LOSC Lille M\u00e9tropole\".\nSeguirono due quarti posti consecutivi: nel 1997-1998 la squadra fin\u00ec un punto sotto il Sochaux; nel 1998-1999 il Lilla fu penalizzato dalla peggiore differenza reti rispetto al Troyes, malgrado l'arrivo dell'allenatore Vahid Halilhod\u017ei\u0107 fosse stato un fatto molto positivo per la squadra. La promozione fu finalmente centrata nel 1999-2000, quando, grazie a una difesa granitica, il Lilla chiuse in vetta un campionato dominato, con sedici punti di vantaggio sulla seconda classificata.\nNel frattempo la soci\u00e9t\u00e9 anonyme d'\u00e9conomie mixte sportive cambi\u00f2 denominazione nel 1998, divenendo \"LOSC Lille M\u00e9tropole\". La decisione era motivata dalla nuova politica incentrata sulla comunit\u00e0 urbana di Lilla, secondo la quale i club sportivi del circondario dovevano recare nel proprio nome la dicitura \"Lille M\u00e9tropole\".\nDal 1999 la procedura di privatizzazione del club sub\u00ec una netta accelerazione. Il sindaco si oppose a vari acquirenti interessati a rilevare la quota di maggioranza appartenente al Comune. Annullata dal prefetto del dipartimento del Nord durante l'estate del 1999, la cessione del club agli investitori Luc Dayan e Francis Graille si concretizz\u00f2 il 13 dicembre dello stesso anno.\nSul campo il LOSC fu la squadra sorpresa della Division 1 nella stagione 2000-2001, di cui fu la migliore difesa e in cui fu in testa alla classifica per quasi due mesi. Il campionato fu chiuso con uno storico terzo posto, che diede accesso ai preliminari di UEFA Champions League. Nella stagione seguente il percorso europeo part\u00ec dunque dal terzo turno preliminare di Champions contro gli italiani del , che furono sconfitti dai francesi per 2-0 al Tardini per poi vincere inutilmente in trasferta per 1-0. Ammessa nel girone G del torneo, il Lilla si classific\u00f2 terzo precedendo l' e retrocedendo in Coppa UEFA, dove elimin\u00f2 la e fu poi estromesso dal torneo dal per via della regola dei gol fuori casa.\nNel 2002 Francis Graille decise di cedere le proprie quote del club, rilevate da Michel Seydoux, che divenne azionista di minoranza del LOSC e assunse la presidenza del club il 24 aprile dello stesso anno. Halilhod\u017ei\u0107 decise di lasciare la squadra alla fine del campionato 2001-2002, chiuso al quinto posto, e fu rimpiazzato da Claude Puel.\nRibalta nazionale ed europea (2002-2011).\nNella prima stagione di Puel il club fu finalista sconfitto in Coppa Intertoto 2002 e, indebolito dalle tante cessioni, termin\u00f2 quattordicesimo in campionato. Nel 2003-2004 la squadra ottenne, invece, la decima piazza, qualificandosi, dopo il ritiro dell'Olympique Marsiglia, alla Coppa Intertoto 2004, che vinse battendo in una delle tre finali i portoghesi dell'Uni\u00e3o Leiria (0-0 in casa e 2-0 fuori casa). Il successo consent\u00ec al club di qualificarsi alla Coppa UEFA 2004-2005, dove raggiunse gli ottavi di finale, mentre il campionato 2004-2005 fu chiuso al secondo posto, alle spalle del Lione, raggiungendo la qualificazione alla UEFA Champions League.\nDopo aver ristabilito l'equilibrio finanziario e societario del LOSC, Luc Dayan lasci\u00f2 la presidenza e all'inizio del 2004 vendette le proprie quote a Isidore Partouche e Michel Seydoux, nuovi azionisti di maggioranza del sodalizio lillese. Seydoux decise di creare un nuovo centro di allenamento e formazione per promuovere lo sviluppo del settore giovanile.\nNel 2005-2006 la squadra termin\u00f2 al terzo posto il girone di UEFA Champions League ed ebbe accesso cos\u00ec alla Coppa UEFA, dove fu eliminata dal poi vincitore della manifestazione (2-1 il risultato complessivo). \u00c8 da segnalare la vittoria ottenuta il 2 novembre 2005 contro il nella fase a gironi, risultato storico per il club lillese, che proprio allo United tolse il terzo posto nel gruppo. Nella Ligue 1 2005-2006 il terzo posto garant\u00ec al LOSC una nuova partecipazione alla Champions, la terza in cinque anni. Il Lilla consegu\u00ec la terza piazza alle spalle del Lione e del Bordeaux pur avendo sconfitto il Lione campione sia all'andata in trasferta (3-1) che al ritorno in casa (4-0) e i rivali girondini.\nEliminando i macedoni del nel terzo turno preliminare della UEFA Champions League 2006-2007, per il secondo anno consecutivo il Lilla guadagn\u00f2 l'accesso alla fase a gironi della massima competizione calcistica europea. Nell'ultima partita del girone, battendo il Milan gi\u00e0 qualificato (e poi vincitore del trofeo) per 2-0 a San Siro, riusc\u00ec a centrare una storica qualificazione agli ottavi di finale, dove la squadra francese fu eliminata dal Manchester United. Terza in campionato all'inizio di marzo, in Ligue 1 la squadra concluse al decimo posto, ottenendo solo 8 punti su 33 disponibili nelle ultime 11 giornate.\nLe partenze di Odemwingie, Bodmer e Kader Keita, non adeguatamente rimpiazzati, penalizzarono l'organico della stagione 2007-2008, ma il mercato invernale del 2008 port\u00f2 a Lilla alcuni rinforzi di valore, grazie ai quali la squadra recuper\u00f2 dalle iniziali difficolt\u00e0, anche se la rimonta non fu sufficiente a centrare la qualificazione europea (settimo posto finale). L'allenatore Puel si accas\u00f2 al Lione e giunse sulla panchina del Lilla il tecnico Rudi Garcia, ex calciatore del LOSC e reduce dall'esperienza come tecnico del . Il quinto posto del 2008-2009 consent\u00ec al club di qualificarsi all'Europa League.\nLa stagione 2009-2010, nonostante un inizio complicato, vide il LOSC ottenere il quarto posto in Ligue 1 ed uscire di scena agli ottavi di Europa League contro il .\nLa stagione 2010-2011, quella del ritorno in Champions League, fu per il club particolarmente fruttuosa. Il 14 maggio 2011 il Lilla si aggiudic\u00f2 la sua sesta Coppa di Francia battendo in finale il Paris Saint-Germain allo Stade de France e il 21 maggio vinse anche il campionato di Ligue 1, per la terza volta nella storia del club, con una giornata d'anticipo, pareggiando per 2-2 contro il Paris Saint-Germain e terminando il torneo davanti all'Olympique Marsiglia campione uscente. Per il Lilla si tratt\u00f2 del secondo \"double\" della sua storia (il sedicesimo per una squadra francese).\nNuova crisi (2011-2017).\nPersa la Supercoppa di Francia (rocambolesco il 4-5 contro l'Olympique Marsiglia), nella stagione 2011-2012 la squadra torn\u00f2 a giocare in UEFA Champions League, la massima competizione europea, a tre anni dall'ultima presenza, ma chiuse il proprio girone all'ultimo posto. In campionato chiuse terza.\nLa stagione 2012-2013 fu segnata da vari cambiamenti, il pi\u00f9 importante dei quali fu la costruzione del Grand Stade Lille M\u00e9tropole, della capienza di oltre posti. Il club cambi\u00f2 nome da \"LOSC Lille M\u00e9tropole\" a \"LOSC Lille\" e si dot\u00f2 di un nuovo logo. In virt\u00f9 dei risultati degli ultimi anni e della costruzione del nuovo impianto, il LOSC assumeva una dimensione ancora maggiore. Il nuovo stadio fu inaugurato il 17 agosto 2012, in occasione di una partita contro il valida per la seconda giornata di campionato. Il 21 giugno 2013 lo stadio sarebbe stato intitolato a Pierre Mauroy. Anche in questa stagione termin\u00f2 all'ultimo posto il girone di UEFA Champions League, mentre in Coppa di Lega si ferm\u00f2 in semifinale. La gestione Garcia giunse al termine alla fine dell'annata.\nPassata a Ren\u00e9 Girard, la squadra ottenne il terzo posto in campionato nel 2013-2014. Nel 2014-2015, dopo essere stata eliminata dal nel preliminare di UEFA Champions League, la squadra usc\u00ec nella fase a gruppi dell'Europa League. In Coppa di Lega giunse nuovamente in semifinale.\nNel 2015-2016 il Lilla raggiunse per la prima volta la finale della Coppa di Lega, dove fu battuta dal Paris Saint-Germain.\nLa presidenza Lopez e il passaggio a Merlyn Advisors (2017-oggi).\nEliminato nei preliminari dell'Europa League dagli azeri del , nel 2016-2017 il Lilla del nuovo allenatore Fr\u00e9d\u00e9ric Antonetti fatic\u00f2. Nell'ottobre 2016, dopo quindici anni alla guida del club, Michel Seydoux concluse le negoziazioni con l'uomo d'affari G\u00e9rard Lopez, che rilev\u00f2 il club ufficialmente il 26 gennaio 2017, divenendone il presidente e il socio di maggioranza. Dopo tre sconfitte consecutive in campionato, il tecnico Patrick Collot, subentrato a stagione in corso ad Antonetti, fu a sua volta sostituito da Franck Passi dopo venticinque giornate. Nelle stesse ore fu siglato un accordo con Marcelo Bielsa per la successiva stagione. Il Lilla di Passi concluse il campionato all'undicesimo posto.\nLa stagione 2017-2018 fu caratterizzata da difficolt\u00e0 iniziali, che condussero all'esonero di Marcelo Bielsa, con la squadra in penultima posizione in campionato. Al suo posto giunse, alla fine di dicembre 2017, Christophe Galtier. L'annata fu segnata inoltre da vari eventi spiacevoli: durante la trasferta sul campo dell' il cedimento di una barriera provoc\u00f2 quattro feriti, mentre un blocco del calciomercato in ingresso penalizz\u00f2 la squadra. La salvezza fu guadagnata alla penultima giornata e il campionato chiuso al diciassettesimo posto.\nGuidata dal trio d'attacco Bamba-Ikon\u00e9-P\u00e9p\u00e9 e dall'esperto difensore Jos\u00e9 Fonte, nel 2018-2019 il LOSC ottenne il secondo posto in campionato, ritrovando cos\u00ec la UEFA Champions League dopo sette anni. L'ottima stagione fu impreziosita dalla vittoria per 5-1 ottenuta contro il PSG futuro campione di Francia allo stadio Pierre Mauroy alla 32\u00aa giornata. Galtier fu nominato migliore allenatore del campionato, Mike Maignan miglior portiere e Lo\u00efc R\u00e9my autore del miglior gol della stagione di Ligue 1.\nNell'estate del 2019, durante la quale il club francese realizz\u00f2 vendite per 160 milioni di euro, il trasferimento di P\u00e9p\u00e9 all' per 80 milioni di euro fu un record nella storia del LOSC e il secondo affare pi\u00f9 costoso nella storia della Ligue 1. La stagione 2019-2020, segnata dalla pandemia di COVID-19, si chiuse con il quarto posto in Ligue 1, mentre il cammino in UEFA Champions League si era arrestato a causa dell'ultimo posto nel girone (un solo punto in sei partite).\nNel dicembre 2020, in seguito alle pressioni di Elliott Management, creditore di oltre 120 milioni di euro nei confronti del club, viene completata l'operazione per la cessione del Lilla da G\u00e9rard Lopez alla societ\u00e0 Merlyn Advisors, fondo di investimento lussemburghese. La presidenza passa dunque a Olivier L\u00e9tang. Nella stagione 2020-2021 il Lilla, a distanza di dieci anni dall'ultima affermazione, si aggiudica il titolo nazionale all'ultima giornata di campionato, imponendosi, sotto la guida di Galtier, sul favorito . Due giorni dopo il successo, Galtier lascia la squadra e viene sostituito da Jocelyn Gourvennec, che nell'estate 2021 vince, per la prima volta nella storia del club, la Supercoppa di Francia, battendo per 1-0 il allo stadio Bloomfield di Tel Aviv, in Israele.\nColori e simboli.\nColori.\nNata dalla fusione di Olympique Lillois e SC Fives, Il Lille ha sempre adottato i principali elementi caratterizzanti i due precedenti sodalizi. La prima divisa casalinga fu composta per lo pi\u00f9 da una casacca bianca con una V rossa sul petto e da calzoncini e calzettoni blu; il bianco ed il rosso furono i colori dell'Olympique Lillois, mentre la V ed il colore blu caratterizzavano le divise del Fives. La maglia rimase sostanzialmente la stessa nei decenni successivi, a differenza della V che scomparse a seconda del fornitore tecnico. Dal 1999, con l'avvento della Nike, furono invertiti i principali colori sulla divise; il rosso divenne la tonalit\u00e0 predominante, mentre il bianco si limit\u00f2 ai richiami.\nLa terza divisa del club \u00e8 generalmente utilizzata per le coppe europee, ma anche nel caso in cui le divise della formazione avversaria siano simili alle prime due del Lille. Fu blu nei primi anni duemila, mentre successivamente si prese ispirazione dai colori delle Fiandre, ovvero il giallo e il nero; il colore giallo, dunque, fu usato per la Champions League 2006-2007, mentre il nero e l'oro per l'Europa League 2009-2010 e Europa League 2010-2011. Nonostante la presenza di una terza divisa nella stagione 2011-2012, i \"dogues\" preferirono la seconda divisa, classicamente bianca, per i match esterni in Champions League. Durante la stagione 2014-2015, la seconda e la terza divisa vennero invertite; la casacca da trasferta \u00e8 dunque gialla con richiami neri, mentre la terza divisa \u00e8 bianca con richiami rossi.\nStrutture.\nStadio.\nDal 2012 il Lilla disputa le partite casalinghe allo stadio Pierre Mauroy, che si trova a Villeneuve-d'Ascq, cittadina poco distante da Lilla.\nL'impianto \u00e8 stato intitolato a Pierre Mauroy, ex sindaco di Lilla ed ex primo ministro francese, e pu\u00f2 contenere 50 186 spettatori; ha ospitato anche sei partite del .\nDal 2004 al 2012 la squadra ha giocato allo Stadium Lille M\u00e9tropole, capace di 18 185 spettatori; questo aveva a sua volta sostituito lo stadio Grimonprez-Jooris, utilizzato dal 1975 al 2004. Il primo terreno di gioco era stato invece, fino al 1974, lo stadio Henri-Jooris, oggi demolito, che aveva anche ospitato una gara del .\nAllenatori e presidenti.\nDi seguito gli allenatori e i presidenti della storia del Lille.\nCalciatori.\nIl Lille e le nazionali di calcio.\nDi seguito i calciatori del Lille convocati nella nazionale francese, con relativo numero di convocazioni, periodo e convocazioni totali.\nStatistiche e record.\nLa pi\u00f9 larga vittoria ottenuta dal Lilla risale all'8 dicembre 1957, quando, in una partita casalinga valida per la sedicesima giornata del campionato francese di massima serie, la squadra vinse per 10-1 contro il B\u00e9ziers. La pi\u00f9 larga vittoria del Lilla in trasferta risale, invece, al 26 settembre 1948, quando la squadra vinse per 6-0 in casa dello . La pi\u00f9 larga sconfitta del Lilla in casa risale al 27 agosto 1958, quando il club perse per 1-6 contro l'RC Paris, mentre la pi\u00f9 larga sconfitta in trasferta risale al 14 maggio 1970, quando la squadra perse per 7-0 sul campo del in una gara valida per il campionato dilettanti. Nei campionati professionistici, la pi\u00f9 larga sconfitta del Lilla risale al 18 settembre 1955, in occasione della partita persa per 7-1 contro il in trasferta.\nLa pi\u00f9 lunga striscia di vittorie consecutive del Lilla in campionato risale al periodo a cavallo delle stagioni 1948-1949 (4 partite) e 1949-1950 (7 partite), per un totale di 11 vittorie di fila. La serie pi\u00f9 lunga di partite consecutive senza sconfitte \u00e8 di 25 incontri (21 vittorie e 4 pareggi) e si \u00e8 registrata nella stagione 1973-1974 in seconda divisione, con il Lilla che poi vinse il campionato. \nPartecipazione ai campionati e ai tornei internazionali.\nCampionati nazionali.\nDalla stagione 1945-1946 alla 2020-2021 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Gr\u00e9gory Tafforeau a quota 42, mentre il miglior marcatore \u00e8 Matt Moussilou con 9 gol.\nDi seguito la top 5 dei primatisti di presenze e reti del Lille in competizioni ufficiali.\nStatistiche di squadra.\nA livello internazionale la miglior vittoria \u00e8 per 5-1, ottenuta contro lo nella fase a gironi della UEFA Europa League 2009-2010, mentre la peggior sconfitta \u00e8 il 6-1 subito contro il nella fase a gironi della UEFA Champions League 2012-2013.\nTifoseria.\nLa rivalit\u00e0 col d\u00e0 vita al derby du Nord.\nOrganico.\nRosa.\n\"Rosa e numerazione aggiornate al 15 novembre 2021.\""}
{"id": "545782", "revid": "33751", "url": "https://it.wikipedia.org/wiki?curid=545782", "title": "FC Sevilla", "text": ""}
{"id": "545784", "revid": "108166075", "url": "https://it.wikipedia.org/wiki?curid=545784", "title": "Francesco Maria Veracini", "text": "Biografia.\nDapprima allievo dello zio Antonio (figlio a sua volta del violinista Francesco), fu considerato in Italia come il maggiore violinista del suo tempo, dopo la morte di Corelli. Nacque a Firenze verso il 1690. Studi\u00f2 musica e in particolare composizione presso la cattedrale di Firenze. Nel 1711 and\u00f2 a Venezia iniziando la sua carriera peregrinante, e qui forse conobbe Tartini. Nel 1714 si port\u00f2 a Londra dove dominava la figura di Haendel; qui ebbe modo di conoscere Francesco Geminiani. L'anno dopo and\u00f2 a D\u00fcsseldorf dove compose e dedic\u00f2 all'Elettore Johann Wilhem, l'oratorio \"Mos\u00e8 al Mar Rosso\". All'et\u00e0 di ventinove anni si rec\u00f2 a Venezia dove esegu\u00ec vari concerti con una tale maestria da averne un notevole successo tanto che Tartini, si convinse di non poter rivaleggiare con lui, e si ritir\u00f2 ad Ancona dedicandosi a nuovi studi. Nello stesso anno (1719) Veracini fece un viaggio a Londra dove ebbe modo di suonare negli intermezzi delle opere, suscitando anche qui il pi\u00f9 vivo entusiasmo. Scelse infatti di fermarsi in Inghilterra dove rimase circa due anni, considerato come un prodigio di abilit\u00e0.\nNel 1720 giunse a Dresda ed ottenne i titoli di compositore e di virtuoso dal re di Polonia. Sfortunatamente il suo orgoglio, pari al suo talento, urt\u00f2 in molte occasioni l'amor proprio degli artisti del violino, in special modo quello di Pisendel, maestro di concerto del re. Quest'ultimo risolse di vendicarsi e a tale scopo, fece studiare uno dei suoi concerti dai pi\u00f9 mediocri violinisti della sua orchestra, finch\u00e9 non lo suon\u00f2 perfettamente, poi, seguendo l'uso di quest'epoca, port\u00f2 a Veracini, davanti al re, la sfida di suonare un concerto \"a prima vista\". Il virtuoso super\u00f2 egregiamente questa prova, ma il ripienista lo esegu\u00ec dopo di lui con la sicurezza e la precisione che non si pu\u00f2 avere in un assolo che dopo averlo lungamente studiato.\nL'umiliazione che Veracini prov\u00f2 in quell'occasione, fu cos\u00ec profonda che si ammal\u00f2 seriamente. In un accesso di febbre, si gett\u00f2 dalla sua finestra il 13 agosto 1722 e fu abbastanza fortunato a non rompersi altro che la gamba. Dopo la sua guarigione lasci\u00f2 Dresda e si rec\u00f2 a Praga dove entr\u00f2 al servizio del conte Kinsky. Dopo un lungo soggiorno in Boemia, fece ritorno in Inghilterra e diede dei concerti a Londra nel 1730, ma senza riscuotere lo stesso successo di un tempo. Si trov\u00f2 il suo stile vecchio e il paragone con quello di Geminiani non l'aiut\u00f2. Di ritorno in Italia nel 1747, si ritir\u00f2 a Pisa in una modesta dimora. Mor\u00ec nel 1768.\nCuriosit\u00e0.\nA questo compositore \u00e8 stato dedicato un asteroide dal nome 10875 Veracini"}
{"id": "545785", "revid": "1564499", "url": "https://it.wikipedia.org/wiki?curid=545785", "title": "Assise di Ariano", "text": "Le Assise di Ariano furono alcune storiche adunanze convocate da re Ruggero II di Sicilia nella citt\u00e0 di Ariano tra il 1140 e il 1142.\nNel corso di tali assemblee il sovrano stabil\u00ec il conio di una nuova valuta, il ducale (meglio noto come \"ducato\"), destinato a circolare nell'intero ducato di Puglia e Calabria in sostituzione di tutte le varie tipologie di monete precedentemente in uso.\nDurante le stesse Assise re Ruggero eman\u00f2 inoltre, trascorsi ormai dieci anni dalla sua incoronazione, un gran numero di atti legislativi nonch\u00e9, secondo una consolidata tradizione storiografica, le stesse \"constitutiones\" (ossia statuti) del regno di Sicilia.\nLe adunanze.\nNel luglio 1140 re Ruggero II di Sicilia convoc\u00f2 l'assemblea generale dei suoi pi\u00f9 alti feudatari (\"curia procerum\"). L'assisa di Ariano propriamente detta dovette svolgersi nel 1140 sul vasto pianoro di \"Camporeale\", all'altezza della sella di Ariano, il principale valico dell'Appennino campano. Una seconda assisa si tenne invece nel 1142 nei dintorni di Ariano, a \"Silva Marca\" (\"in territorio Ariani in loco, ubi Silva Marca dicitur\"), da identificarsi con un'antica localit\u00e0 situata sull'altipiano della Ferrara (o della \"Difesa\") ai margini della selva Mala, non lontano dal sito precedente.\n\u00c8 comunque significativo che le assemblee fossero convocate in luoghi aperti e relativamente distanti dalla residenza del sovrano che, nel caso specifico, era costituita dal castello di Ariano. \u00c8 dunque probabile che, secondo le intenzioni del re, le Assise dovessero essere pubbliche e aperte alla partecipazione in massa di ecclesiastici, conti e baroni in modo tale da rendere solenne tutto quanto veniva deciso. \u00c8 inoltre plausibile che le decisioni venissero adottate per acclamazione, poich\u00e9 all'epoca risultava pressoch\u00e9 sconosciuto il principio di rappresentanza in vigore nei moderni sistemi politici.\nLa monetazione.\nRe Ruggero promulg\u00f2 un'importante riforma monetaria all'interno del regno di Sicilia. Venne allora coniata una moneta del tutto nuova, il ducale o ducato d'argento, allo scopo di sopprimere la diffusione di monete straniere in rame o argento.\nIl \"ducale\" prendeva nome dal titolo di duca di Puglia spettante di diritto al re di Sicilia, mentre il nome alternativo \"ducato\" derivava dal ducato di Puglia e Calabria, avente per capitale Salerno.\nIn ogni caso si faceva riferimento alla sola parte continentale del regno poich\u00e9 in Sicilia restava invece in circolazione il tar\u00ec, che costitu\u00ec anzi la moneta di riferimento per l'intero regno.\nUna vasta collezione di monete normanno-sveve e, pi\u00f9 in generale, medievali \u00e8 in esposizione permanente nel museo della civilt\u00e0 normanna di Ariano Irpino.\nLe leggi.\nL'azione legislativa di re Ruggero era essenzialmente volta ad assicurare stabilit\u00e0 al suo reame mediante validi fondamemti giuridici. In tale contesto, le Assise di Ariano dovettero rappresentare per il sovrano non un momento di svolta decisivo, ma piuttosto una fase cruciale di riordino in un regno sorto da appena un decennio ma destinato a durare a lungo.\nLe \"constitutiones\" rappresentavano un complesso corpo di leggi che regolavano molti aspetti della vita burocratica, economica e militare del regno. A differenza che negli ordinamenti moderni, la sovranit\u00e0 r\u00e8gia non precludeva per\u00f2 la potest\u00e0 (seppur limitata) dei feudatari nei territori loro assegnati; ciononostante \u00e8 significativo che il re avocasse a s\u00e9 il sacro diritto di imporre la legge e di assicurare la giustizia ai suoi sudditi e ai suoi stessi feudatari in ogni tempo e in qualsiasi luogo del reame, direttamente o per mezzo di suoi funzionari. Sulla scia gi\u00e0 tracciata dalle corti di Melfi del 1129 si stabiliva infatti la nomina regia dei giustizieri, cos\u00ec da limitare pi\u00f9 efficacemente i poteri dei feudatari.\nVeniva dunque asserita la visione politica che Ruggero aveva del regno siciliano, essenzialmente una monarchia assoluta di stampo bizantino, temperata dal pragmatismo occidentale e dalla necessit\u00e0 di far convivere pacificamente i cinque popoli (Normanni, Longobardi, Arabi, Greci ed Ebrei) e le tre religioni (cristiana, ulteriormente divisa fra cattolici e ortodossi; islamica; ebraica) del regno. In particolare, le \"constitutiones\" stabilivano due importanti principi:\nLe \"constitutiones\" sancivano per la prima volta il principio di territoralit\u00e0 della legge che n\u00e9 i sudditi n\u00e9 feudatari e neppure gli ecclesiastici potevano eludere o ritrattare.\nI 44 paragrafi delle \"constitutiones\" trattavano del diritto e della giurisdizione ecclesiastiche (in cui un ruolo importante era riservato al re, anche a seguito della legazione apostolica perpetua che il gran conte Ruggero I aveva strappato a papa Urbano II 42 anni prima), di diritto pubblico e di potere regio, ma anche di diritto civile e penale, di amministrazione fiscale, di regolamenti commerciali nonch\u00e9 di norme relative alla disciplina del gioco e all'assistenza degli orfani. La professione di medico assumeva poi un tale rilievo che venne istituito un esame obbligatorio per l'abilitazione.\nAssai svariate erano le figure di reato previste, prime fra tutte quelle miranti a violare l'autorit\u00e0 del monarca quali ad esempio la lesa maest\u00e0 e il sacrilegio. Tra i reati contro la pubblica fede rientravano le falsificazioni (di atti, documenti, monete ecc.) ma anche le violazioni commesse da giudici o funzionari nell'esercizio delle loro funzioni. Fra i reati comuni, oltre naturalmente a omicidi, furti, stupri e atti incendiari, spiccavano le figure della somministrazione di filtri e dell'ospitalit\u00e0 a servi fuggitivi. Quest'ultima tipologia di reato attesta che l'istituto della servit\u00f9 della gleba doveva essere saldamente radicato nella societ\u00e0 feudale medievale, cos\u00ec come molto attenta era la tutela delle aree destinate all'agricoltura, segno che questa attivit\u00e0 doveva essere alla base dell'economia nazionale. Perfino il taglio abusivo di alberi da frutto o l'incendio doloso delle capanne dei contadini era punito con estrema severit\u00e0.\nTre erano le tipologie di pene previste dalle \"constitutiones\": corporali (ivi compresa la morte), pecuniarie (multe e, soprattutto, le tanto temute confische) e privative della libert\u00e0. Tra queste ultime spicca l'imprigionamento considerato, per la prima volta nella storia, come una pena a s\u00e9 stante e non pi\u00f9 come un semplice fermo temporaneo in attesa del giudizio.\n\u00c8 comunque rilevante il fatto che l'intero ambito del diritto penale fosse stato reso pubblico, limitando cos\u00ec l'autonomia dei giudici (comunque prescelti dal re) e sopprimendo le tendenze privatistiche cos\u00ec diffuse nei regni barbarici.\nNei testi delle \"constitutiones\" non mancavano indicazioni dettagliate inerenti al diritto processuale; tuttavia queste rimasero, nella maggior parte dei casi, lettera morta. Il tanto ostentato garantismo trov\u00f2 scarsa applicazione pratica nel sistema giudiziario rogeriano e questo proprio a causa del fatto che i magistrati non godevano dell'autonomia necessaria a causa delle pesanti interferenze del sovrano e dei feudatari pi\u00f9 vicini al re. \u00c8 indubbio quindi che le \"constitutiones\", pur rappresentando un'innovazione cospicua rispetto alla barbarie alto-medievale, non potrebbero essere paragonate ai sistemi giuridici moderni. Si trattava in effetti di un'opera di sintesi tra le tradizioni romane, franche, normanne, bizantine e musulmane; buona parte delle \"constitutiones\" derivava dal Codice di Giustiniano anche se la nuova legislazione, considerata nel suo complesso, costituiva comunque un'opera alquanto originale. L'equilibrio, sia pure precario, fra il potere regio, feudale, ecclesiastico, e burocratico costruito dalle \"constitutiones\" avrebbe comunque retto il meridione d'Italia per i successivi sette secoli.\nI rapporti con la Chiesa.\nLe norme che pi\u00f9 direttamente riguardavano questioni ecclesiastiche tendevano generalmente ad esaltare il ruolo del re quale protettore della Chiesa cristiana. Aveva luogo cos\u00ec un primo, storico passaggio di competenze dalle autorit\u00e0 ecclesiastiche a quelle r\u00e8gie. Le pene previste non erano per\u00f2 meno severe: le violazioni sacrileghe dei luoghi di culto (o, comunque, sacri), erano punite con la morte, gli eretici e gli apostati (convertiti dalla fede cristiana ad altre fedi) subivano la perdita dei diritti civili mentre veniva punita duramente la simonia. Molto alta era poi l'attenzione rivolta al diritto matrimoniale, dalle norme che stabilivano le precise formalit\u00e0 necessarie per le celebrazioni fino a quelle riguardanti la repressione degli adulteri.\nDuro fu anche il contrasto al degrado dei costumi che, a quell'epoca, doveva assumere proporzioni decisamente preoccupanti. Re Ruggero II si dimostr\u00f2, almeno da questo punto di vista, assai poco tollerante, probabilmente perch\u00e9 riteneva che le infrazioni al codice di condotta imposto dalla Chiesa potessero rappresentare il preludio a forme di ribellione pi\u00f9 estese e pericolose.\nTuttavia l'equilibrio fra regno e papato rimaneva alquanto precario, sia perch\u00e9 nel Meridione (e soprattutto in Sicilia) rimanevano rilevanti minoranze non cristiane, sia perch\u00e9 non di rado alcuni ecclesiastici cercavano l'intesa con i feudatari pi\u00f9 insofferenti allo scopo di impedire che Ruggero II potesse diventare cos\u00ec forte da potersi un giorno ribellare all'autorit\u00e0 papale. La situazione era resa ancora pi\u00f9 tesa dalle interferenze dell'impero, il che indusse realisticamente Ruggero II a porsi come obiettivo prioritario quello di cercare di stabilire un regime feudale solido che ottenesse il placet delle grandi potenze, a cominciare proprio dal papato.\nI rapporti con i feudatari.\nRuggero aveva speso gran parte dei dieci anni precedenti in lotte per ristabilire la sua autorit\u00e0 su vassalli ribelli. Le \"constitutiones\" cercavano di limitare il numero e la potenza dei vassalli del Regno, in gran parte baroni normanni che si ritenevano non inferiori per lignaggio ed antica nobilt\u00e0 agli Altavilla. Per esempio, la norma XIX, \"De Nova Militia\", stabiliva che nessuno poteva divenire cavaliere (e quindi, assumere titoli nobiliari) a meno che non provenisse da una famiglia nobile. L'origine degli onori era ovviamente il re, e Ruggero aveva assegnato a membri della propria famiglia vari feudi importanti negli anni precedenti, cosicch\u00e9 la classe nobiliare veniva a restringersi progressivamente e ad allinearsi con la monarchia stessa.\nInoltre l'Assisa \"Scire volumus\" stabiliva che i feudatari (definiti \"detentori delle regal\u00ece\" del sovrano) non potevano in alcun caso alienare o distruggere i beni ricevuti. In questo modo l'intera classe feudale del Regno veniva sottoposta rigidamente ai voleri del re cui era anche tenuta a rispondere per qualsiasi tipo di abuso. In particolare i feudi pi\u00f9 importanti venivano \"quaternati\", ossia inquadrati e controllati direttamente dal re, a cui il feudatario doveva garantire molti servizi (ivi compreso quello militare) ottenendo per\u00f2 in cambio svariati privilegi, specialmente per quanto atteneva alla riscossione delle tasse.\nLe Assise di Ariano ponevano dunque le basi giuridiche di una nuova struttura dello stato siciliano. Due anni pi\u00f9 tardi, nell'Assisa di Silva Marca del 1142, Ruggero dovette compilare il Catalogus Baronum, un inventario di tutti i feudi, i nomi dei loro signori e i rispettivi doveri e privilegi.\nFonti.\nLe due versioni esistenti delle \"constitutiones\" vennero ritrovate entrambe nel 1856, una negli archivi dell'Abbazia di Montecassino (Codice Cassinese 468) e l'altra nella Biblioteca Vaticana (Codice Vaticano Latino 8782). La versione Vaticana \u00e8 probabilmente fedele a quella promulgata in origine, mentre quella di Montecassino \u00e8 forse una sintesi, arricchita per\u00f2 di aggiunte pi\u00f9 tarde. Entrambe sono scritte in lingua latina."}
{"id": "545789", "revid": "131358", "url": "https://it.wikipedia.org/wiki?curid=545789", "title": "OSC Lille", "text": ""}
{"id": "545794", "revid": "131358", "url": "https://it.wikipedia.org/wiki?curid=545794", "title": "LOSC", "text": ""}
{"id": "545795", "revid": "131358", "url": "https://it.wikipedia.org/wiki?curid=545795", "title": "Lille Olympique Sporting Club", "text": ""}
{"id": "545797", "revid": "1318658", "url": "https://it.wikipedia.org/wiki?curid=545797", "title": "Paulo Vitor Barreto", "text": "Biografia.\nPossiede il passaporto italiano.\nA 13 anni lascia il Brasile sua terra natale per intraprendere la carriera di calciatore grazie alla societ\u00e0 Treviso Calcio, che lo recluta in una squadra giovanile della citt\u00e0 di Rio de Janeiro.\nA Treviso inizia la sua carriera che proseguir\u00e0 in varie societ\u00e0 calcistiche italiane.\nCaratteristiche tecniche.\n\u00c8 un attaccante che predilige il piede destro, tecnicamente molto dotato, abile nell'uno contro uno e con un'ottima visione di gioco, nonch\u00e9 di grande velocit\u00e0.\nCarriera.\nTreviso e Milan.\nCresciuto calcisticamente nelle giovanili del , nel 2002 viene ceduto in prestito al , dove viene aggregato alle formazione Allievi. Con la formazione rossonera partecipa e vince al Torneo Citt\u00e0 di Arco, battendo in finale la .\nTornato a Treviso, viene aggregato in prima squadra per la stagione 2003-2004, in Serie B. In squadra con attaccanti come Reginaldo, Massimo Ganci e Luigi Anaclerio, totalizza 7 presenze.\nHa giocato nel , in Serie B, nel 2004-2005, segnando 12 reti e conquistando la promozione (la prima in Serie A per la societ\u00e0 veneta). Nella stessa stagione, il 2004-2005, nella gara contro il (sua futura squadra), in un duello aereo con Michele Anaclerio l'attaccante brasiliano cadde rovinosamente per terra sbattendo la schiena, riportando un trauma distorsivo del rachide cervicale; non ci furono lesioni permanenti. Questo infortunio non gli permise di giocare la semifinale di play-off con il , gara poi persa contro il Perugia per 0-1 in casa e 2-0 in Umbria.\nUdinese.\nNel 2005-2006 \u00e8 passato all'Udinese. Con i friulani esordisce in Serie A il 28 agosto 2005 in Udinese-Empoli 1-0 subentrando al 66' al posto di Antonio Di Natale. Il primo gol nella massima serie arriva il 27 novembre 2005 in Parma-Udinese 1-2 dove \u00e8 decisivo per la vittoria con una doppietta. Nella prima stagione colleziona un totale di 4 gol in 27 partite di campionato, uno nei preliminari di Champions League (contro lo Sporting Lisbona) e 2 in Coppa UEFA (doppietta ai francesi del Lens).\nNel suo secondo anno in maglia bianconera segna altri 4 gol in Serie A in 26 partite; in entrambe le stagioni in cui ha militato con l'Udinese la squadra ha conquistato il decimo posto in classifica.\nRitorno al Treviso.\nNell'estate del 2007 Barreto torna al Treviso con la formula del prestito con diritto di riscatto, non prima di aver prolungato il contratto con i friulani sino al 2012, e segna 14 gol in 32 partite nel campionato di Serie B.\nBari.\nIl 24 luglio 2008 passa al in prestito per la stagione sportiva 2008-2009. Il 21 aprile 2009, in occasione della partita di campionato -Bari, ha messo a segno la sua prima tripletta nei campionati italiani, arrivando a un totale di 23 marcature nella stagione 2008-2009 del campionato di Serie B.\nIl 3 luglio 2009 Bari e Udinese raggiungono l'accordo per sancire la permanenza della punta brasiliana in biancorosso tramite la formula del prestito oneroso. Il primo gol in Serie A con il Bari lo sigla in Bari-Atalanta (4-1) del 20 settembre 2009. A fine stagione \u00e8 il capocannoniere della formazione biancorossa con 14 reti segnate, di cui 9 in 8 partite consecutive dalla 15-esima alla 22-esima giornata.\nIl 25 giugno 2010 il Bari raggiunge un accordo con l'Udinese per l'acquisto dell'intero cartellino della punta brasiliana e la cessione, contemporanea, della met\u00e0 alla stessa Udinese. Nella stagione 2010-2011 realizza 4 gol, e alla fine della stagione lascia Bari.\nRitorno all'Udinese, Torino e Venezia.\nIl 24 giugno 2011 viene riscattato dall'Udinese e nelle successive due stagioni gioca 12 partite in totale con i friulani.\nIl 17 gennaio 2013 il Torino acquista il calciatore in compartecipazione per 1,8 milioni dall'Udinese. Qui ritrova Gian Piero Ventura, suo allenatore al Bari. Esordisce in maglia granata il 20 gennaio nella trasferta di vinta dal Torino per 2-0. Segna il suo primo goal col Torino il 30 marzo nel posticipo contro il Napoli giocato all'Olimpico ritornando cos\u00ec al goal. Si ripete nella sfida esterna contro il Bologna la settimana successiva, siglando il gol del momentaneo 0-1. Conclude la stagione con 16 presenze e 3 gol e il 19 giugno seguente viene rinnovata la compropriet\u00e0 tra la societ\u00e0 friulana ed il Torino. Il 20 giugno 2014 il Torino riscatta l'intero cartellino del giocatore brasiliano dopo l'apertura delle buste.\nDopo tre stagioni, il 30 giugno 2015 non rinnova il contratto coi granata e il 4 settembre 2015 firma per il Venezia, appena rifondato in Serie D. La permanenza in laguna si conclude il 17 dicembre 2015.\nLa ripartenza nel Gozzano.\nDopo quattro anni di lontananza dall'agonismo (nel corso dei quali continua comunque ad allenarsi), il 15 luglio 2019 viene convocato al raduno del ; fa il suo esordio con la squadra piemontese domenica 4 agosto, in occasione della partita di Coppa Italia Serie C contro il . Il 23 agosto viene messo sotto contratto dalla societ\u00e0 rossobl\u00f9.\nIl 17 novembre, in occasione dell'incontro Gozzano-Pro Patria, \u00e8 costretto ad uscire anzitempo dal rettangolo di gioco a causa della rottura del crociato, infortunio che lo costringe a terminare in anticipo la stagione. Il 1\u00ba febbraio 2020 rescinde il contratto coi cusiani"}
{"id": "545801", "revid": "599013", "url": "https://it.wikipedia.org/wiki?curid=545801", "title": "Federico Agliardi", "text": "Carriera.\nClub.\nCresciuto calcisticamente prima nella Voluntas e poi nella squadra della sua citt\u00e0, il Brescia, ha fatto il suo debutto da professionista con il in Serie B nella stagione 2002-2003. Tornato poi a vestire la maglia delle rondinelle lombarde, ha esordito in Serie A l'8 novembre 2003 in Brescia-Bologna (0-0). Con le rondinelle totalizza 18 presenze nella massima serie, la maggior parte delle quali nella prima stagione, mentre nella seconda (conclusa con una retrocessione) scende in campo una sola volta.\nViene confermato con il club lombardo anche per la seguente stagione nel campionato cadetto, ma a gennaio 2006 torna a giocare in Serie A ingaggiato dal Palermo con cui inizia a giocare dopo un infortunio, disputando tutte le partite da titolare (10). Nelle stagioni 2006-2007 e 2007-2008 viene considerato riserva di Alberto Fontana, riuscendo comunque a disputare nella massima serie rispettivamente 9 e 10 partite.\nIl 24 luglio 2008, dopo due anni e mezzo in Sicilia, viene ceduto a titolo temporaneo al in Serie B. Inizia la stagione da titolare, ma dopo qualche partita mister Selighini gli preferisce al suo posto il compagno di reparto Maurizio Pugliesi: riconquista il posto di titolare nell'ultima parte del campionato, collezionando complessivamente 17 presenze e subendo 22 reti.\nTornato al Palermo per fine prestito, il 17 luglio 2009 viene ceduto a titolo definitivo al Padova, formazione neopromossa in Serie B. Esordisce con la nuova maglia nella prima giornata del campionato di Serie B 2009-2010, in Padova- (1-0). Alla fine del primo anno ottiene la salvezza in Serie B, dopo i play-out contro la .\nIl 14 luglio 2011 passa a titolo definitivo al Bologna assieme a Daniele Vantaggiato e Jos\u00e9 \u00c1ngel Crespo. L'esordio con la nuova maglia avviene il 23 settembre in occasione di Bologna- (1-3), entrando in campo al 70' al posto dell'infortunato Jean Fran\u00e7ois Gillet e subendo le ultime due reti nerazzurre. Gioca in totale 12 partite in stagione, subentrando al titolare Gillet nei periodi di infortunio.\nNella stagione 2012-2013 viene promosso come portiere titolare del Bologna, squadra con cui disputa in tutto 36 partite subendo 50 gol.\nIl 31 gennaio 2014, ultimo giorno di calciomercato, passa in prestito ai bianconeri del , in Serie B. &lt;br&gt;\nIl 9 ottobre 2018 Agliardi, rimasto svincolato, viene ingaggiato dal nuovo Cesena in Serie D con contratto fino a giugno 2019. Il giocatore, nel periodo tra giugno e ottobre 2018 aveva svolto la preparazione da aggregato al Santarcangelo, dove giocava anche l'ex compagno di squadra Emmanuel Cascione. Nella stagione 2020-2021 gioca con il Lumezzane, squadra militante in eccellenza lombarda; al termine della stagione si ritira.\nNazionale.\nHa giocato nella Nazionale di calcio italiana Under-21, e ha fatto parte della squadra che nel 2004 ha conquistato il quinto campionato europeo di categoria, come riserva di Marco Amelia.\nStatistiche.\nPresenze e reti nei club.\n\"Statistiche aggiornate al 25 gennaio 2020.\""}
{"id": "545802", "revid": "33689", "url": "https://it.wikipedia.org/wiki?curid=545802", "title": "Rocket Ranger", "text": "Rocket Ranger \u00e8 un videogioco d'azione e strategia per i computer Amiga, Apple IIGS, Atari ST, Commodore 64, FM Towns e MS-DOS e per la console Nintendo Entertainment System. Venne sviluppato da Cinemaware e pubblicato nel 1988 negli Stati Uniti d'America dalla stessa azienda, mentre in Europa \u00e8 stato commercializzato da Mirrorsoft. Nel 2012 circa venne pubblicato come freeware dalla Cinemaware.\nCome altri giochi della Cinemaware, \"Rocket Ranger\" omaggia il cinema di Hollywood e le molte serie TV di fantascienza degli anni cinquanta, soprattutto \"\", con un modo artistico di rappresentare il \"futuro\" che \u00e8 tipico di quei tempi, nonch\u00e9 gli stereotipi come l'eroe coraggioso che deve salvare la bellissima eroina. Le versioni per computer ottennero generalmente ottime recensioni dalla stampa dell'epoca, tra cui un voto del 99% da (Amiga).\nTrama.\nIl gioco \u00e8 ambientato durante una versione alternativa della seconda guerra mondiale. All'inizio del gioco, nel 1940, alcuni oggetti futuristici e un messaggio vengono spediti indietro nel tempo e si materializzano di fronte al personaggio del giocatore, uno scienziato statunitense, per permettergli di prevenire la vittoria dei nazisti. In particolare, riceve un jet pack che gli permette di volare liberamente nel cielo e una pistola laser, mentre il messaggio lo informa che i nazisti stanno per vincere grazie al vantaggio tecnologico che gli dar\u00e0 il lunarium, una sostanza che estraggono dalla luna.\nI nazisti hanno appena rapito Otto Barnstorff, il maggior scienziato d'America, e sua figlia Jane, e stanno fuggendo sull'Atlantico in dirigibile. Il primo obiettivo del protagonista \u00e8 liberarli, raggiungendo in volo con il jet pack il dirigibile oppure i loro successivi luoghi di detenzione. Sempre partendo in jet pack dalla sua base a Fort Dix, dovr\u00e0 inoltre infiltrarsi in varie basi segrete naziste sparse per il mondo, per rubare il lunarium e le parti per realizzare un razzo lunare. Con quest'ultimo potr\u00e0 infine raggiungere e conquistare la base nemica sulla luna, dove schiave sotto controllo mentale lavorano all'estrazione del lunarium. Sconfitte le guardie, dovr\u00e0 affrontare anche un alieno, che scopre essere alleato dei nazisti e fonte dei loro inspiegabili avanzamenti tecnologici.\nModalit\u00e0 di gioco.\nIl gioco comprende diversi tipi di sequenze d'azione di vari generi, che rappresentano le missioni del protagonista, e una parte strategica, dove si inviano agenti segreti in varie parti del mondo per individuare le basi segrete naziste.\nLa schermata strategica mostra una mappa di buona parte del mondo suddivisa in nazioni o territori. Si possono assegnare cinque agenti a spiare le varie aree, che potrebbero ospitare fabbriche di armamenti, depositi di lunarium o basi missilistiche nemici. Il protagonista pu\u00f2 poi recarsi in questi tipi di obiettivi rispettivamente per attaccarli e ridurre l'efficienza nemica, derubarli del lunarium o derubarli delle parti di razzo. I nazisti si espandono col tempo, fino all'eventuale sconfitta del giocatore, e hanno un'efficienza complessiva in percentuale (che aumenta molto se hanno Barnstorff). Gli agenti possono anche fomentare la resistenza antinazista nelle nazioni infiltrate, per rallentare il nemico o ottenere automaticamente lunarium. Gli agenti potrebbero essere scoperti ed eliminati; il giocatore pu\u00f2 impostare due livelli di prudenza per ciascuno. Una volta ottenute le cinque parti del razzo e abbastanza lunarium si pu\u00f2 andare sulla luna per la battaglia finale.\nIl lunarium \u00e8 necessario anche come combustibile per i viaggi con il jet pack. Il giocatore deve selezionare l'esatta quantit\u00e0 di lunarium, cosa che nelle versioni originali richiede la consultazione di una ruota di cartoncino inclusa con il gioco, che fornisce una forma di protezione dalla pirateria.\nSequenze d'azione.\nQuando si parte in missione da Fort Dix si inizia con una sequenza del decollo dal cortile (assente in versione NES). Il personaggio corre con visuale di lato e si deve fargli prendere velocit\u00e0 sincronizzando le pressioni del pulsante di fuoco con i passi e infine avviare il razzo al momento giusto.\nI combattimenti in volo sono sparatutto tridimensionali con visuale da dietro il protagonista, nello stile di \"Space Harrier\", contro squadriglie di aerei nemici oppure postazioni contraeree oppure le difese del dirigibile. Nell'ultimo caso, nella versione Amiga, se si riesce ad impadronirsi del dirigibile si affronta un dialogo a scelta multipla con lo scienziato e la figlia liberati, con sintesi vocale.\nQuando si raggiungono alcune basi segrete si deve affrontare un picchiaduro a pugni contro un soldato tedesco, con quattro tipi di colpi a disposizione.\nL'assalto ad altre basi richiede di sconfiggere diverse guardie in uno sparatutto con visuale fissa, sempre da dietro il protagonista, che si sposta a piedi nella parte bassa dello schermo. I nemici si affacciano un po' alla volta sullo scenario.\nConversioni.\nCome la maggior parte dei giochi Cinemaware, anche \"Rocket Ranger\" \u00e8 sviluppato originariamente sull'Amiga. Successivamente viene convertito per altre piattaforme, scalando la resa sonora o visiva compatibilmente con le risorse disponibili. Nel 1988-1990 vennero distribuite versioni Atari ST, DOS, Commodore 64, Nintendo Entertainment System e per il computer giapponese FM Towns. Nel 1989 venne distribuita una conversione per Apple IIGS, con un comparto sonoro potenziato e con una grafica comparabile all'originale.\nEsiste una versione diversa per Amiga, con gli alieni Leutoniani come nemici al posto dei nazisti. Si tratta di una versione per paesi dove riferimenti al nazismo possono essere censurati. La struttura del gioco rimane la stessa e anche gli alieni utilizzano tecnologie tipiche della seconda guerra mondiale.\nLa versione Amiga emulata venne pubblicata ufficialmente per iOS e Android nel 2013 dalla CW Entertainment, e per Windows nel 2014 su GOG.com.\nUn remake di nuova generazione per Windows, iOS e Android, intitolato \"Rocket Ranger Reloaded\", era in produzione e finanziato con Kickstarter nel 2014-2015, ma il progetto \u00e8 fallito.\nNel 2017 usc\u00ec \"Rocket Ranger: Extended Collector's Edition\", una raccolta commerciale di tutte le versioni originali emulate, con alcuni contenuti extra, su CD-ROM in edizione limitata.\nFumetto.\nTra il 1991 e il 1992 la Adventure Comics, marchio della Malibu Comics, pubblic\u00f2 una serie di fumetti in 5 volumi intitolata \"Rocket Ranger\" e basata sul videogioco. Il protagonista, qui chiamato Tom Cory, lotta personalmente contro Oberst Leermeister, l'ufficiale tedesco supervisore dell'operazione Lunarium. Nel gioco invece Leermeister \u00e8 solo un personaggio di sfondo."}
{"id": "545808", "revid": "1921867", "url": "https://it.wikipedia.org/wiki?curid=545808", "title": "Festa del Cinema di Roma", "text": "La Festa del Cinema di Roma, in precedenza Festival internazionale del film di Roma, \u00e8 un festival cinematografico internazionale istituito nel 2006 che si tiene in autunno presso l'auditorium Parco della Musica di Roma. La manifestazione \u00e8 organizzata dalla Fondazione Cinema per Roma, costituita dai soci fondatori Roma Capitale, Regione Lazio, Provincia di Roma, Camera di commercio, Fondazione Musica per Roma, Istituto Luce Cinecitt\u00e0. La presidente della Fondazione Cinema per Roma \u00e8 Laura Delli Colli e il direttore generale \u00e8 Francesca Via. Antonio Monda \u00e8 il direttore artistico del Festival internazionale del film di Roma.\nStoria.\nLa prima edizione, denominata \"Cinema. Festa internazionale di Roma\", si \u00e8 tenuta nel 2006, promossa da Comune di Roma, Camera di commercio, Regione Lazio, Provincia di Roma e organizzata dalla Fondazione Musica per Roma presieduta da Goffredo Bettini. La direzione artistica era formata da Maria Teresa Cavina, Piera Detassis, Gianluca Giannelli, Giorgio Gosetti e Mario Sesti.\nNel 2007 nasce la Fondazione Cinema per Roma, di cui \u00e8 presidente Goffredo Bettini, e la direzione artistica del Festival \u00e8 affidata a Maria Teresa Cavina, Piera Detassis, Gianluca Giannelli, Giorgio Gosetti, Gaia Morrione e Mario Sesti.\nNel 2008 cambia il nome della manifestazione che diventa Festival Internazionale del Film di Roma. Gian Luigi Rondi \u00e8 nominato presidente della Fondazione Cinema per Roma e Piera Detassis coordina la direzione artistica, affiancata da Cavina, Giannelli, Gosetti, Morrione e Mario Sesti. Dal 2009 al 2011, sempre sotto la presidenza di Rondi, Piera Detassis \u00e8 direttore artistico. Nel 2012 Paolo Ferrari diventa presidente della Fondazione Cinema per Roma e Marco M\u00fcller viene nominato nuovo direttore artistico del Festival. Nel 2015, la manifestazione torna a chiamarsi Festa del Cinema di Roma, Piera Detassis \u00e8 nominata presidente e Antonio Monda \u00e8 il nuovo direttore artistico. Il 3 maggio 2018 si dimette Piera Detassis dalla carica di presidente e viene nominata Laura Delli Colli.\nIl 4 dicembre 2021 Goffredo Bettini lascia il CDA della Festa del Cinema di Roma.\nLe sezioni.\nCompetitivo fino all'ottava edizione (2013), il festival diviene non competitivo a partire dal 2014, lasciando al pubblico il compito di decretare il vincitore in ognuna delle sezioni esistenti (come avviene per il celebre Toronto International Film Festival), che sono:\nSelezione Ufficiale\nfilm scelti nel panorama del cinema indipendente, nella produzione di genere, nell\u2019opera di autori affermati, in quella di registi emergenti, nella ricerca e nella sperimentazione, nel cinema di dichiarata vocazione spettacolare, nell\u2019animazione, nella visual art e nei documentari. I film della Selezione Ufficiale concorrono all\u2019assegnazione del Premio del Pubblico BNL.\nTutti ne parlano\nSpazio dedicato ad alcuni titoli molto attesi che arrivano alla Festa del Cinema dopo un sorprendente esordio nell\u2019ambito dei pi\u00f9 noti festival a livello internazionale.\nEventi speciali\nfilm, documentari e serie tv che realizzano l\u2019incontro fra il cinema e le altre arti, come la musica e la moda, sottolineano il legame con il mondo dello sport, oppure affrontano temi di stretta attualit\u00e0 come l\u2019ambiente e le scoperte scientifiche.\nIncontri ravvicinati\nAutori e attori cinematografici ed esponenti della cultura italiana e internazionale incontrano il pubblico, raccontano la propria carriera e le opere che pi\u00f9 li hanno influenzati.\nRetrospettive\nUn approfondimento dell\u2019opera dei pi\u00f9 grandi maestri del cinema internazionale con una particolare attenzione all\u2019estetica, al linguaggio e alle tecniche che li hanno resi un esempio per le successive generazioni di cineasti.\nOmaggi\nIl ricordo dei grandi della storia del cinema attraverso una serie di proiezioni ed eventi, una proposta di capolavori indimenticabili in versione restaurata.\nRiflessi\nStorie da tutto il mondo, ritratti inconsueti, sorprendenti esordi cinematografici, approfondimenti sul mondo del cinema, i suoi protagonisti, la sua industria.\nDuel\nDue personalit\u00e0 del mondo del cinema, della cultura e dello spettacolo si sfidano davanti al pubblico, confrontando opinioni divergenti su temi legati al cinema, ai suoi protagonisti, alle sue storie.\nFedelt\u00e0/Tradimenti\nNoti scrittori italiani e internazionali commentano la trasposizione cinematografica di celebri opere letterarie.\nI film della vita\nIl Direttore Artistico, i membri del Comitato di Selezione e il Responsabile Retrospettive condividono con il pubblico una breve rassegna di film che hanno segnato la loro passione per il cinema.\nAl programma si aggiungono anche altri eventi che ruotano intorno alla Festa come per esempio incontri, convegni, dibattiti, mostre, installazioni, rassegne, iniziative in citt\u00e0.\nLe preaperture.\nNei giorni precedenti l\u2019inaugurazione, la Festa ospita una serie di proiezioni in anteprima aperte al pubblico in vari luoghi della citt\u00e0.\nSezioni autonome e parallele.\nAlice nella Citt\u00e0.\nLa sezione autonoma e parallela Alice nella citt\u00e0 organizza una rassegna di film indirizzati ad un pubblico giovane, giudicati da una giuria composta da ragazzi di et\u00e0 compresa tra i 14 e i 18 anni, selezionati su tutto il territorio nazionale. \nIl MIA.\nDurante il festival si svolge anche il Mercato Internazionale dell'Audiovisivo (MIA) Il mercato internazionale del film \u00e8 dedicato alla circolazione e alla compravendita di prodotti audiovisivi, rivolto ai professionisti dell'industria cinematografica. Prevede proiezioni riservate in sala e una videolibrary digitale per gli addetti ai lavori, incontri tra produttori, compratori e venditori, convegni e workshop sull'industria cinematografica nazionale e internazionale. All'interno del mercato, New Cinema Network \u00e8 la piattaforma che seleziona annualmente progetti internazionali di opere seconde per facilitarne i finanziamenti internazionali.\nPremi.\nLa Festa del Cinema di Roma assegna, ogni anno, due premi: il Premio alla Carriera e il Premio del Pubblico BNL.\nPremio alla Carriera\nIl Premio alla Carriera della Festa \u00e8 stato assegnato a Viola Davis, Martin Scorsese, Steve Mcqueen, Isabelle Huppert, Quentin Tarantino e Tim Burton\nPremio del Pubblico\nIl Premio del pubblico BNL \u00e8 scelto, attraverso un sistema elettronico, da tutti gli spettatori che partecipano alla Festa. Tra i film premiati: \"Dallas Buyers Club\" di Jean-Marc Vall\u00e9e , \"Il vizio della speranza\" di Edoardo De Angelis, \"Estate '85\" di Fran\u00e7ois Ozon.\nLuoghi.\nIl Festival si svolge presso l'auditorium Parco della Musica di Roma. La struttura, progettata dall'architetto Renzo Piano, ospita le proiezioni dei film e il tappeto rosso, oltre a incontri, mostre, eventi.\nLe sale dell'auditorium a disposizione del Festival sono:\nIl tappeto rosso \u00e8 lungo 60 metri e occupa il viale che conduce alla cavea dell'auditorium. AuditoriumArte \u00e8 lo spazio che ospita gli eventi collaterali (mostre, rassegne). Al MAXXI - Museo nazionale delle arti del XXI secolo, progettato dall'architetta Zaha Hadid, si svolge una parte del programma del Festival, in particolare di Cinema al MAXXI. Di fronte all'Auditorium viene allestito il Villaggio Cinema, un'area con servizi per il pubblico e gli accreditati. Altri luoghi della citt\u00e0 accolgono proiezioni ed eventi del Festival e iniziative collaterali dedicate al cinema, organizzate in occasione e in accordo con la manifestazione."}
{"id": "545815", "revid": "339392", "url": "https://it.wikipedia.org/wiki?curid=545815", "title": "Festa internazionale di Roma", "text": ""}
{"id": "545822", "revid": "77358", "url": "https://it.wikipedia.org/wiki?curid=545822", "title": "Cristallo Rosso", "text": ""}
{"id": "545823", "revid": "287204", "url": "https://it.wikipedia.org/wiki?curid=545823", "title": "Armando Ceroni", "text": "Cronista sportivo della RSI divenuto noto nel Cantone Ticino per le proprie telecronache appassionate. Soprannominato dai tifosi luganesi \u201cclochard\u201d.\nLa sua caratteristica \u00e8 l'utilizzo di una lingua italiana fortemente personalizzata con termini inventati, nuovi aggettivi, sostantivi e verbi. Alcuni vocaboli del suo repertorio sono invece parole particolari, spesso usate in tutt'altro contesto, trovate durante la lettura di romanzi altre invece sono derivate dal dialetto ticinese. Infine, la maggior parte degli aneddoti su calciatori e ciclisti provengono da un suo archivio personale con articoli da La Gazzetta dello Sport, France Football, L'\u00c9quipe e Don Bal\u00f3n.\nLe sue telecronache si possono ascoltare durante alcune corse ciclistiche e soprattutto durante le partite di calcio sulla televisione svizzera italiana.\nIn coppia con Libano Zanolari e Sergio Ostinelli formava il tris dei commentatori di calcio della RSI, di cui egli resta l'unico esponente a seguito del pensionamento degli altri due, rispettivamente nel 2008 e 2009.\nNel 2010, ha suscitato grande scalpore la notizia della sua esclusione dalla lista del commentatori della RSI per i Mondiali di calcio a causa di un'intervista non autorizzata all'allenatore della nazionale svizzera di calcio Ottmar Hitzfeld."}
{"id": "545828", "revid": "446353", "url": "https://it.wikipedia.org/wiki?curid=545828", "title": "Carcano", "text": ""}
{"id": "545831", "revid": "9314", "url": "https://it.wikipedia.org/wiki?curid=545831", "title": "Mannlicher-Carcano", "text": ""}
{"id": "545833", "revid": "9314", "url": "https://it.wikipedia.org/wiki?curid=545833", "title": "Carcano-Parravicino", "text": ""}
{"id": "545838", "revid": "2036605", "url": "https://it.wikipedia.org/wiki?curid=545838", "title": "Congiura di Pisone", "text": "La congiura di Pisone, o congiura pisoniana, che prende il nome da uno dei principali congiurati, Gaio Calpurnio Pisone, fu un complotto ordito contro l'imperatore Nerone nel 65. La trama fu scoperta e, prima che potesse avere effetto, scaten\u00f2 una terribile vendetta: l'imperatore elimin\u00f2 senza esitazione, con una serie di processi politici, tutti i suoi oppositori.\nObiettivi e scoperta della congiura.\nLe motivazioni che portarono alla congiura furono per lo pi\u00f9 rancori personali dei singoli membri verso Nerone, dovuti principalmente ai suoi eccessi o ai suoi atti crudeli, mentre molti personaggi avevano visioni politiche diverse riguardo alle sorti dell'impero (anche una restaurazione della repubblica), ma alla fine si accordarono per far eleggere imperatore Pisone stesso.\nI congiurati, almeno 41 persone, tra cui senatori, cavalieri, militari e letterati, miravano a uccidere l'imperatore Nerone. Nel 65 il gruppo si riun\u00ec a Baia, nella villa di Pisone, e l\u00ec stabilirono che, durante i giochi dedicati a Nerone al Circo Massimo, il console designato Plauzio Laterano si sarebbe dovuto gettare ai piedi dell'imperatore da supplice, accoltellandolo durante l'azione; gli altri complici sarebbero intervenuti in seguito, in modo che avvenisse un'esecuzione plateale, al pari dei grandi spettacoli popolari che lo stesso Nerone era uso organizzare. Morto l'Imperatore, Gaio Calpurnio Pisone sarebbe stato proclamato nuovo \"princeps\" dalla Guardia Pretoriana, grazie all'appoggio di Fenio Rufo (forse il vero capo della congiura), allora Prefetto del Pretorio congiuntamente a Tigellino, del tribuno militare Subrio Flavio e del centurione Sulpicio Aspro.\nUn giorno la liberta Epicari, per tentare di attirare alla causa l'ufficiale della marina Volusio Proculo, deluso dal non aver ricevuto da Nerone le gratificazioni che si aspettava, gli fece capire che si stava preparando un complotto contro l'imperatore. Proculo, tuttavia, denunci\u00f2 Epicari, che fu arrestata, ma la congiura non fu scoperta perch\u00e9 la liberta non aveva rivelato a nessuno i nomi dei congiurati e perch\u00e9 mancavano altri testimoni; Nerone, diffidente, la lasci\u00f2 comunque in prigione. La congiura fu scoperta allorch\u00e9 uno schiavo al servizio del congiurato Scevino, Milico, corse agli Orti Serviliani a denunciare il proprio padrone che, avendogli ordinato di affilargli il pugnale e di preparargli bendaggi (per eventuali ferite ricevute nel corso dell'azione), lo aveva insospettito. Intuito che vi era una complicit\u00e0 tra Scevino e Natale, ed essendo entrambi amici di Pisone, i due furono interrogati separatamente: Natale confess\u00f2 subito, indicando tra i congiurati Pisone e Seneca. Fu l'inizio della scoperta della congiura, che diede adito, per ordine di Nerone, ad una serie di processi sommari, esecuzioni e suicidi. Lo scrittore latino Tacito negli \"Annales\", cita, oltre alla celebre morte di Seneca, anche quella di Petronio, Plauzio Laterano e Subrio Flavo. Un esempio di grande coraggio riferito dallo stesso Tacito, \u00e8 la morte di Epicari, suicida pur di non rivelare i nomi dei complici dopo essere stata pi\u00f9 volte torturata: \"Fulgido esempio di eroismo, dato da una donna, una liberta, che in un cos\u00ec grande pericolo volle proteggere degli estranei e quasi degli sconosciuti, mentre degli uomini nati liberi, dei cavalieri e dei senatori romani, senza essere sottoposti a tortura, tradivano ognuno le persone pi\u00f9 care\".\nConseguenze.\nTra i congiurati, fra il 65 e il 66, furono uccisi o costretti al suicidio, oltre a Gaio Calpurnio Pisone, Lucio Anneo Seneca (pur non essendoci prove del suo diretto coinvolgimento) , Marco Anneo Lucano, Petronio Arbitro, Plauzio Laterano, Afranio Quiniano, Flavio Scevino, Claudio Senecione, Vulcaio Ararico, Giulio Augurino, Munazio Grato, Marco Festo, Fenio Rufo, Subrio Flavo, Sulpicio Aspro, Massimo Scauro, Veneto Paolo, Epicari, Antonia e Marco Vestino Attico. La congiura interess\u00f2 anche ambienti militari: un esempio \u00e8 la morte del pi\u00f9 grande generale del tempo, Gneo Domizio Corbulone. Egli, sospettato di essere un oppositore di Nerone, mor\u00ec suicida nel 68. Altri membri furono invece esiliati o screditati, come Novio Prisco, Annio Pollione, Glizio Gallo, Rufrio Crispino, Verginio Flavo, Gaio Musonio Rufo, Cluvidieno Quieto, Giulio Agrippa, Blizio Catulino, Petronio Prico, Giulio Altino, Cesennio Massimo, Cedicia, Pompeio, Cornelio Mariale, Flavio Nepote e Stazio Domizio."}
{"id": "545840", "revid": "200154", "url": "https://it.wikipedia.org/wiki?curid=545840", "title": "Quinta perfetta", "text": ""}
{"id": "545843", "revid": "486946", "url": "https://it.wikipedia.org/wiki?curid=545843", "title": "Professor Chaos", "text": ""}
{"id": "545846", "revid": "2225", "url": "https://it.wikipedia.org/wiki?curid=545846", "title": "Lungometraggi", "text": ""}
{"id": "545847", "revid": "2225", "url": "https://it.wikipedia.org/wiki?curid=545847", "title": "Mediometraggi", "text": ""}
{"id": "545848", "revid": "580197", "url": "https://it.wikipedia.org/wiki?curid=545848", "title": "A.C. Boca San Lazzaro", "text": ""}
{"id": "545854", "revid": "324090", "url": "https://it.wikipedia.org/wiki?curid=545854", "title": "Giubileo del 2000", "text": "Il Grande Giubileo del 2000 \u00e8 stato un evento nella Chiesa cattolica; come altri precedenti anni di Giubileo, \u00e8 stata una celebrazione della piet\u00e0 di Dio e del perdono dei peccati. La maggiore innovazione in questo Giubileo \u00e8 stata l'aggiunta di molti \"Giubilei particolari\" per vari gruppi di persone ed \u00e8 stato celebrato simultaneamente a Roma, in Terra Santa e in molte altre parti del mondo.\nPreparativi.\nI preparativi per il Grande Giubileo sono iniziati quando papa Giovanni Paolo II ha emesso la sua lettera apostolica \"Tertio Millennio Adveniente\" (dal latino: \"All'approssimarsi del Terzo Millennio\") il 10 novembre 1994.\nNella lettera, egli invitava la Chiesa a iniziare un periodo di tre anni di intensi preparativi per la celebrazione del terzo millennio cristiano.\nCiascun anno \u00e8 stato accompagnato da una speciale preghiera di affidamento alla Beata Vergine Maria.\nLa convocazione formale dell'anno santo \u00e8 arrivata attraverso la bolla papale di indicazione, \"Incarnationis Mysterium\" (dal latino: Mistero dell'Incarnazione), il 29 novembre 1998.\nNella bolla, il papa indicava il suo desiderio di guidare la Chiesa dentro il Grande Giubileo sin dall'inizio del suo pontificato.\nSpiegava come questo Giubileo sarebbe stato una possibilit\u00e0 di aprire nuovi orizzonti alla predicazione del Regno di Dio. Comunque, sarebbe stato anche un tempo di penitenza, sia per gli individui che per la Chiesa intera. Inoltre, ha insistito sul carattere ecumenico di questo evento che coinvolgeva cio\u00e8 non solo i cattolici ma tutti i cristiani e il mondo intero.\nLe varie chiese e basiliche di Roma hanno approfittato del giubileo per eseguire lunghe e necessarie riparazioni.\nLa facciata della basilica di San Pietro in Vaticano ha avuto l'impalcatura per mesi per rimuovere accuratamente la sporcizia di secoli.\nLa Santa Sede ha disposto anche la costruzione di un imponente parcheggio coperto sotto il colle del Gianicolo, al fine di ospitare tutti gli autobus previsti in arrivo.\nLa costruzione del parcheggio \u00e8 stata bloccata per qualche tempo in seguito alla scoperta di mosaici risalenti al periodo imperiale in sale sconosciute fino ad allora localizzate sotto il colle. Questi mosaici sono stati tutti trasferiti in modo da permettere il completamento del parcheggio in tempo per il giubileo.\nInno.\nL'inno ufficiale del Grande Giubileo del 2000 fu il brano \"Gloria a te Cristo Ges\u00f9\", composto da Jean-Paul L\u00e9cot e presentato per la prima volta al pubblico da Andrea Bocelli.\nLogo.\nIl logo del Giubileo venne selezionato nel 1996 tramite un concorso pubblico: vinse la proposta di Emanuela Rocchi, classe 1974, romana, all'epoca allieva della Scuola dell'Arte della medaglia dell'Istituto Poligrafico e Zecca dello Stato. Il simbolo presenta cinque colombe policrome stilizzate e unite in una figura unica (rappresentazione dei cinque continenti terrestri), sovrapposte a una croce anch'essa policroma (che idealmente \"sostiene\" le colombe) e ad un cerchio azzurro (rappresentazione dell'universo); attorno a tale emblema \u00e8 riportato il motto dell'anno giubilare (\"Christus heri, hodie, semper\", ovvero \"Cristo ieri, oggi, sempre\") e, all'esterno dell'insieme, la scritta \"Iubilaeum A.D. 2000\".\nIl Piviale giubilare.\nL'imponente manto tessuto, indossato da Sua Santit\u00e0 Giovanni Paolo II per l'apertura della Porta Santa in occasione del grande Giubileo del 2000, in colori smaglianti (grazie all'uso del lurex) realizzato a Prato \u00e8 esposto al Museo del Tessuto.\nIndulgenza del Giubileo.\nAlla bolla di indicazione ha fatto seguito un documento dal penitenziere apostolico che indicava le condizioni per ricevere l'indulgenza del Giubileo.\nCon molto riguardo, queste condizioni sono state largamente semplificate rispetto agli anni precedenti.\nLe normali condizioni di confessione, eucaristia, preghiera per il papa e rinuncia all'attaccamento al peccato sono rimaste invariate, ma a differenza dei precedenti giubilei, era necessario visitare solo una singola chiesa in un singolo giorno.\nL'indulgenza poteva essere ottenuta a Roma visitando una delle quattro basiliche patriarcali, la Basilica di San Pietro, San Giovanni Laterano, San Paolo fuori le mura o Santa Maria Maggiore, come pure visitando il Santuario della Madonna del Divino Amore, la Basilica di San Lorenzo fuori le mura o le catacombe cristiane di Roma.\nDurante la visita, il pellegrino doveva prendere parte alla celebrazione eucaristica o trascorrere mezz'ora in adorazione eucaristica.\nL'indulgenza si poteva ottenere anche in Terra Santa visitando la Basilica del Santo Sepolcro a Gerusalemme, la Chiesa della Nativit\u00e0 a Betlemme, o la Chiesa dell'Annunciazione a Nazaret.\nInoltre, il giubileo \u00e8 stato esteso a tutte le diocesi del mondo.\nUna visita alla cattedrale, chiesa o un altro santuario indicato dal vescovo sarebbe stata sufficiente per ottenere l'indulgenza del Giubileo.\nSuore e frati di clausura potevano ottenere l'indulgenza presso le loro cappelle.\nInfine, l'indulgenza poteva essere ottenuta attraverso il sacrificio personale o opere di carit\u00e0.\nFurono specificatamente citati come sacrifici, smettere di fumare o bere alcool per almeno un giorno o fare una donazione per aiutare il povero.\nPunti rilevanti.\nI Giubilei particolari hanno caratterizzato ciascuna settimana dell'anno 2000. C'erano speciali servizi di Vespri tenuti ogni giorno presso la Basilica di San Pietro, spesso con la partecipazione del papa. Quasi ciascuna domenica era dedicata a una speciale celebrazione di alcuni settori della societ\u00e0. (Vedi la lista alla fine di questo articolo).\nAlcuni eventi dell'anno del Giubileo sono stati comunque visti come particolarmente significativi.\nApertura.\nIl Papa ha dato inizio al Giubileo con l'apertura della porta santa della basilica di San Pietro qualche istante prima della Messa di Mezzanotte il 24 dicembre 1999. La maggior parte del tempo, le porte sante delle basiliche patriarcali sono chiuse ermeticamente. In occasione dell'anno del Giubileo, il Papa apre le porte come simbolo di apertura delle porte della grazia. I pellegrini che visitano le basiliche per ottenere l'indulgenza del Giubileo entrano nelle basiliche attraverso queste porte speciali. Per la maggior parte dell'anno del Giubileo, si sono formate lunghe file per entrare attraverso la porta.\nGiovanni Paolo II ha semplificato in modo considerevole il rito di apertura rispetto ai precedenti giubilei, eliminando in particolare l\u2019abbattimento del muro di chiusura, che era invece stato rimosso dagli operai nei giorni precedenti. Dopo una serie di preghiere e inni, il papa ha spinto con le sue mani le porte mentre esse venivano tirate dall'interno dagli assistenti e si \u00e8 poi inginocchiato in adorazione sulla soglia della basilica, impugnando il pastorale di Lello Scorzelli.\nLa porta santa di San Giovanni Laterano \u00e8 stata aperta dal Papa il giorno seguente e quella di Santa Maria Maggiore il 1\u00ba gennaio 2000.\nCelebrazione ecumenica presso la basilica di San Paolo fuori le Mura.\nLa quarta porta santa, quella di San Paolo fuori le Mura, non \u00e8 stata aperta fino al 18 gennaio 2000, per inaugurare la settimana di preghiera per l'Unit\u00e0 dei Cristiani. Per la celebrazione, il Papa ha programmato un servizio ecumenico, invitando a prendervi parte capi di tutte le religioni cristiane. Ventidue capi cristiani hanno accettato l'invito, insieme con i rappresentanti del Concilio Mondiale delle Chiese, che rappresenta 337 denominazioni.\nL'apertura della porta \u00e8 stata eseguita simultaneamente dal Papa, dal Metropolitano Atanasio, rappresentante del Patriarca Ecumenicale, e George Carey, Arcivescovo di Canterbury. Tutti e tre si sono inginocchiati sulla soglia della Basilica, uniti in preghiera. La liturgia del giorno includeva letture dalla Bibbia, del martire luterano Dietrich Bonhoeffer e del teologo russo Georges Florovsky.\nPreghiera per il perdono dei peccati della Chiesa.\nUna cerimonia particolarmente significativa del Giubileo, chiamata la \u201cGiornata del Perdono\u201d, si \u00e8 svolta il 12 marzo 2000, la prima domenica di Quaresima. Qui il Papa ha supplicato il perdono da Dio per i peccati commessi dai membri della Chiesa.\nSette prelati della Curia hanno letto alcune speciali preghiere chiedendo il perdono in ambiti specifici.\nQuesto \"mea culpa\" della Chiesa \u00e8 stato ampiamente accolto favorevolmente, eccetto che da alcuni membri tradizionalisti della Chiesa cattolica per i quali la richiesta di perdono sarebbe stata eccessiva . Il Papa, pi\u00f9 tardi, alla preghiera dell\"'Angelus\", ha indicato che tale cerimonia era necessaria:\nPreghiera di papa Giovanni Paolo II al Muro del Pianto.\nDal 21 marzo al 26 marzo del 2000, il Papa ha realizzato un sogno da lungo tempo atteso: compiere un personale pellegrinaggio nella Terra Santa. Questo \u00e8 stato il suo unico viaggio fuori dall'Italia durante il Grande Giubileo. Il Papa ha visitato la Giordania, Israele e le terre rimaste all'Autorit\u00e0 Nazionale Palestinese. Due avvenimenti particolarmente importanti di quella visita sono stati la sua preghiera al Muro del Pianto dove ha posto, in una fessura del muro, una copia della preghiera di perdono per i peccati commessi contro gli Ebrei, e la sua celebrazione della Messa nel Cenacolo a Gerusalemme.\nIl Cenacolo era stato chiuso a papa Paolo VI quando visit\u00f2 Gerusalemme nel 1964 perch\u00e9 lo stesso luogo \u00e8 venerato nel giudaismo in quanto luogo di sepoltura del re David. A papa Giovanni Paolo II \u00e8 stato permesso di celebrare in questo luogo altamente santo della Cristianit\u00e0 dove ha predicato sulle parole: \"Cristo \u00e8 morto, Cristo \u00e8 risorto, Cristo torner\u00e0\". Dopo la visita, il governo israeliano ha disposto il trasferimento del possesso del cenacolo alla Chiesa Cattolica in cambio di Santa Maria Blanca, una sinagoga di Toledo, Spagna, che era stata convertita in una chiesa.\nGiornata Mondiale della Giovent\u00f9.\nLa XV Giornata Mondiale della Giovent\u00f9 \u00e8 stata un evento estremamente partecipato. Si stima che circa due milioni di giovani abbiano partecipato alla Messa di chiusura. Le metropolitane romane erano piene di giovani da tutto il mondo che cantavano. L'area intorno al Circo Massimo \u00e8 stata trasformata in una grande area per le confessioni. C'erano sempre lunghe file verso questi confessionali e la maggior parte dei sacerdoti a Roma hanno trascorso diverse ore in questo luogo.\nL'evento \u00e8 culminato con la messa del 20 agosto 2000 tenutasi in un grande campo appartenente all'Universit\u00e0 Tor Vergata di Roma dove una grande croce in ferro ricorda l'evento.\nGiubileo degli Sportivi.\nSi tiene domenica 29 ottobre allo stadio Olimpico di Roma. Momento clou della giornata la partita di calcio tra la Nazionale di calcio italiana, allora guidata da Giovanni Trapattoni, e una selezione di campioni stranieri della Serie A guidata da Sven-G\u00f6ran Eriksson e Fabio Capello, allenatori rispettivamente di e . Significativa la convocazione di Roberto Baggio.\nLa partita si concluder\u00e0 dopo 45 minuti con un punteggio di 0 a 0.\nFormazione della nazionale italiana: Abbiati, Buffon, Toldo, Adani, Bertotto, Cannavaro, Ferrara, Iuliano, Maldini, Negro, Nesta, Pancaro, Albertini, Ambrosini, Baronio, Coco, Conte, Di Biagio, Di Livio, Fiore, Gattuso, Pessotto, R. Baggio, Del Piero, Delvecchio, Montella, Inzaghi, Totti, Zola, Commissario Tecnico:\u00a0Trapattoni\nChiusura.\nIl Giubileo si \u00e8 chiuso il 6 gennaio 2001 con la Messa dell'Epifania. La notte precedente, la Basilica di San Pietro \u00e8 rimasta aperta fino a che l'ultimo pellegrino \u00e8 passato attraverso la porta santa. Ci\u00f2 \u00e8 accaduto verso le 3.00 di mattina del 6 gennaio.\nDopo aver chiuso solennemente la porta santa, il Papa ha celebrato la messa di fronte alla basilica di fronte a circa 100.000 persone presenti in Piazza San Pietro. Per l'occasione il Papa ha firmato la sua Lettera Apostolica \"Novo Millennio Ineunte\" (\"All'entrare al nuovo Millennio\"), nella quale delinea i suoi piani per la Chiesa del XXI secolo.\nIl Giubileo al di l\u00e0 della Chiesa Cattolica.\nLa proposta di celebrare l'anno 2000 era stata accolta molto bene anche dagli altri cristiani. In precedenza, il Vaticano aveva ricevuto una delusione in quanto i Valdesi, la sola vasta religione protestante in Italia, avevano rifiutato di partecipare a causa della loro disputa sull'indulgenza del Giubileo. Nonostante ci\u00f2, anche molti cristiani non cattolici hanno celebrato questo anno in un modo speciale.\nCi sono stati anche vari sforzi speciali in questo anno per portare luce sui temi sociali. Considerando che i Giubilei biblici comportavano il condono dei debiti, il cantante rock Bono (U2) ha organizzato un gruppo per aumentare la consapevolezza sul fatto che vi sono nazioni in via di sviluppo soffocate da un debito estero che probabilmente non riusciranno a restituire. Con la benedizione del Papa, hanno cercato di convincere governanti e banche internazionali a cancellare tali debiti durante l'anno del Giubileo. Tale obiettivo di sensibilizzazione port\u00f2, nel 2002 a fondare l'ONG Data.\nIl gruppo italiano \"Nessuno tocchi Caino\" ha colto l'occasione del Giubileo per chiedere la fine della pena capitale nel mondo. Ogni volta che un Paese ha scelto di commutare una sentenza di morte o abolire la pena capitale, il gruppo illuminava il Colosseo romano per vari giorni.\nIl Papa ha chiesto anche una moratoria sulle esecuzioni e, se possibile, l'abolizione della pratica.\nIl 9 luglio 2000, il Papa ha visitato il carcere di Regina Coeli a Roma.\nRAI e Agenzia Romana per il Giubileo producono il film \"Eterne le strade di Roma attraverso i deserti\" di Filippo Porcelli. Il film, interamente realizzato con materiali di repertorio, \u00e8 presentato alla 55\u00aa Mostra del Cinema di Venezia ed \u00e8 proiettato per tutto il 2000 nei Centri di Accoglienza dei pellegrini a Roma."}
{"id": "545857", "revid": "1060", "url": "https://it.wikipedia.org/wiki?curid=545857", "title": "Grande Giubileo del 2000", "text": ""}
{"id": "545860", "revid": "1893", "url": "https://it.wikipedia.org/wiki?curid=545860", "title": "Musicale", "text": ""}
{"id": "545863", "revid": "64833", "url": "https://it.wikipedia.org/wiki?curid=545863", "title": "Scuola dei bambocciari", "text": ""}
{"id": "545867", "revid": "33689", "url": "https://it.wikipedia.org/wiki?curid=545867", "title": "Baten Kaitos (videogioco)", "text": " \u00e8 un videogioco di ruolo giapponese sviluppato da Tri-Crescendo e Monolith Soft per Nintendo Gamecube, distribuito da Namco. \u00c8 stato messo in commercio il 5 dicembre 2003 in Giappone, il 16 novembre 2004 negli Stati Uniti, e il 1\u00ba aprile 2005 in Europa.\nIl 23 febbraio 2006 \u00e8 uscito in Giappone il seguito del gioco, \"Baten Kaitos 2\", in realt\u00e0 un prequel dell'originale, in quanto \u00e8 ambientato 20 anni prima degli eventi del primo Baten Kaitos. Il nuovo gioco \u00e8 stato messo in commercio il 25 settembre 2006 negli Stati Uniti con il nome di \"Baten Kaitos Origins\", mentre non \u00e8 mai stato pubblicato in Europa.\nTrama.\n\"Baten Kaitos\" (nome tradizionale della stella Zeta Ceti) \u00e8 prevalentemente ambientato in un gruppo di isole fluttuanti nel cielo, cos\u00ec come accadeva in \"Skies of Arcadia\". Il protagonista \u00e8 un giovane uomo di nome \"Kalas\", animato da sentimenti di vendetta nei confronti dell\"'impero di Alfard\" e delle sue mire espansionistiche.\nIl giocatore per\u00f2 non controlla direttamente il personaggio, bens\u00ec riveste il ruolo di uno spirito guida incorporeo, proveniente da un altro mondo, con cui Kalas ha stretto un patto.\nModalit\u00e0 di gioco.\nLa visuale di gioco \u00e8 costituita da fondali fissi e pre-renderizzati in cui Kalas si muove in terza persona. Quasi tutte le localit\u00e0 che si visitano durante il gioco hanno il nome di una stella del firmamento.\n\"Baten Kaitos\" \u00e8 un gioco di ruolo con combattimenti a turni, in cui il giocatore dovr\u00e0 per\u00f2 utilizzare i propri Magnus durante il combattimento con un limite di tempo molto breve.\nI Magnus.\nNella quotidianit\u00e0 dell'universo di \"Baten Kaitos\" esistono speciali tipi di carte che possono intrappolare l'essenza degli oggetti, per poi essere utilizzate in seguito. Queste carte sono chiamate \"Magnus\" e giocano un importante ruolo sia nelle meccaniche di base del gioco, sia nella trama in s\u00e9. Ad esempio in battaglia \u00e8 possibile impiegare il Magnus di una spada, che Kalas potr\u00e0 usare sia in attacco sia in difesa, ma \u00e8 possibile pescare dal mazzo anche il Magnus di un frutto che consenta, ad esempio, di recuperare punti vita. Inoltre, certi Magnus hanno delle limitazioni e possono essere utilizzati solo da alcuni personaggi e non da altri.\nI Magnus contenuti nel mazzo sono numerati, proprio come in un gioco di carte reale. Se nel corso del combattimento si riesce a realizzare coppie, tris, full, poker o ancor meglio una scala di Magnus in ordine crescente, si otterranno effetti migliori in attacco (se si sta attaccando), nelle magie di cura (se si sta curando) o in difesa (se si sta difendendo).\nPer una maggiore efficienza in battaglia, \u00e8 fondamentale saper gestire il proprio mazzo di Magnus. I Magnus che raffigurano frutta o materia deteriorabile sono soggetti all'azione del tempo e possono, pertanto, mutare o deteriorarsi. Per esempio, i Magnus del frutto banana possono marcire e i Magnus dell'acqua fresca possono diventare acqua stagnante, cosa che comporta differenti effetti qualora vengano utilizzati (alcuni Magnus di frutta, una volta marci, possono essere usati anche in attacco per avvelenare i nemici).\nPersonaggi principali.\nKalas\nDoppiato nella versione inglese da Eric Kelso e da Kosuke Toriumi in quella originale.\n19 anni, \u00e8 il protagonista della storia. \u00c8 mosso da un profondo sentimento di vendetta contro l'impero di Alfard, reo di aver dato alle fiamme la casa della sua famiglia, composta dal fratello Fee e dal nonno Georg. Tuttavia altri misteri circondano Kalas, facendo da perno all'intreccio del gioco.\nXelha\nDoppiata nella versione inglese da Bianca Allen e da Chiaki Takahashi in quella originale.\n17 anni, Xelha viene presentata nel gioco come una viaggiatrice gentile e dolce, impegnata in una missione misteriosa. Pi\u00f9 tardi si scoprir\u00e0 che in realt\u00e0 Xelha \u00e8 la regina di Wazn, un'antica isola leggendaria che pareva esistere solo nei vecchi miti. Xelha \u00e8 in effetti l'ultima discendente delle streghe dei ghiacci. Nel corso della trama stabilisce uno stretto legame con Kalas ed \u00e8 la principale controparte femminile del gioco.\nGibari\nDoppiato nella versione inglese da Jeff Gedert e da Kiyoyuki Yanada in quella originale.\n34 anni, il rozzo Gibari \u00e8 un pescatore da Nashira, villaggio di pescatori del paese delle nuvole di Diadem. Di carattere impulsivo, \u00e8 in realt\u00e0 un uomo coraggioso. Spesso, a causa del suo carattere, si trova in attrito con gli altri abitanti di Nashira, specialmente con il suo vecchio amico Reblys. In giovent\u00f9 \u00e8 stato un famoso cavaliere di Diadem, ma nel gioco non viene spiegato il motivo per cui ha scelto di abbandonare di propria volont\u00e0 il corpo dei cavalieri.\nLyude\nDoppiato nella versione inglese da Thomas Meleski e da Daisuke Kishio in quella originale.\n18 anni, Lyude \u00e8 un giovane ambasciatore dell'impero di Alfard, proveniente da una famiglia molto nobile. Sebbene serva l'impero, trova eticamente deplorevoli le azioni dell'Imperatore Geldoblame, specialmente in occasione dell'operazione genocida nel villaggio di Azha. Sceglie di unirsi al gruppo di Kalas, lottando contro il suo stesso paese.\nSavyna\nDoppiata nella versione inglese da Rachel Walzer e da Mayumi Asano in quella originale.\n25 anni, Savyna era un ufficiale dell'impero di Alfard, soprannominata \"Lady Morte\". Cresciuta come una macchina per uccidere priva di emozioni, Savyna sceglie di abbandonare l'esercito dopo che una misteriosa indovina le consiglia di restare ad Anuenue per incontrare il suo destino. Qui si imbatter\u00e0 in Kalas e nel suo gruppo, unendosi successivamente a loro.\nMizuti\nLa voce in originale \u00e8 di Eriko Nakayama.\n14 anni, ama definirsi \"Great\", ossia \"Il Grande\" e parla di s\u00e9 in terza persona. \u00c8 un misterioso mago viaggiatore con il volto perennemente nascosto da una maschera. \u00c8 uno dei figli della terra, discendenti dai potenti maghi che 1000 anni prima hanno marciato contro gli dei. Mizuti ha ereditato un enorme potere magico, pari quasi a quello dei suoi antenati, tanto da poter essere considerato il figlio della terra pi\u00f9 forte dei suoi tempi. Pi\u00f9 avanti nel gioco, visitando il suo luogo d'origine (Duhr), si scoprir\u00e0 che Mizuti \u00e8 in realt\u00e0 una ragazza."}
{"id": "545870", "revid": "306856", "url": "https://it.wikipedia.org/wiki?curid=545870", "title": "Domenico Triggiani", "text": "\u00c8 considerato uno dei personaggi cardine della cultura barese.\nBiografia.\n\u00c8 stato autore di 80 opere, in lingua e in vernacolo barese, quasi tutte edite: commedie, drammi, radiodrammi, atti unici, romanzi, racconti, inchieste di costume, repertori bio-bibliografici, saggi di critica letteraria e di sociologia. \nL'esordio letterario di Triggiani risale agli inizi degli anni cinquanta, quando risult\u00f2 vincitore del Premio Nazionale Gastaldi per il Teatro con la commedia \"Pap\u00e0, a tutti i costi\", pubblicata nel 1954. \n\u00c8 stato fondatore e condirettore, dal 1956 al 1959, con Napoleone Bartuli, della Rivista di lettere arti e critica \"Polemica\" - alla quale collaboravano noti esponenti della cultura italiana come Francesco Flora, Renato Palazzi, Grande, Hrand Nazariantz, Beccari, Fiume, Corrado Govoni, Saponaro, Marino Moretti, Bargellini - e il principale organizzatore, negli stessi anni, delle quattro edizioni del Premio Citt\u00e0 di Bari per la narrativa\u201d, sotto l'egida della Fiera del Levante e in collaborazione con la Casa Editrice Ceschina di Milano. \nTra le iniziative culturali promosse dalla Rivista Polemica durante la direzione di Triggiani merita di essere segnalato l'avvio di un'attivit\u00e0 editoriale attraverso la Collana Le Pietre e la realizzazione, in collaborazione con il G.A.D.-Prometeo, del Teatro Circolare presso l'Albergo delle Nazioni sul Lungomare di Bari: il secondo in Italia dopo il Sant'Erasmo di Milano.\nNumerose sono le opere di saggistica e critica storico-letteraria che Triggiani ci ha lasciato, tra le quali: \"Alle soglie del caos\" (ed. Polemica, 1956); \"Inchiesta sulla giovent\u00f9 bruciata\", con prefazione del prof. Aldo Agazzi (ed. Polemica, 1957); \"Inchiesta sul teatro\" (ed. Polemica, 1958); \"Zoo letterario\" (ed. Polemica, 1959); Dizionario degli scrittori (1\u00aa ed. Milillo, 1960; 2\u00aa ed., Levante, 1961; 3\u00aa ed., Levante, 1964); \"Storia delle riviste letterarie d'oggi\" (ed., Levante, 1961); \"Guida storica artistica e turistica illustrata della provincia di Bari\" (ed. Levante, 1964); \"Per la storia della letteratura italiana contemporanea\" (ed. Levante, 1967). \nTriggiani \u00e8 stato per\u00f2 soprattutto autore di teatro, cui ha dedicato la maggior parte della sua produzione letteraria. Dei suoi primi lavori teatrali se ne parl\u00f2 agli inizi degli anni \u201860 all'Actor's Studio di Broadway, nel corso di conferenze sul teatro europeo: in tale occasione Triggiani fu inserito fra gli autori validi del giovane teatro europeo. Il teatro di Triggiani \u00e8 stato etichettato in vari modi, con richiami al teatro a Ugo Betti, ad Aristofane, a Luigi Pirandello, a Ibanez: si tratta, comunque, di teatro sociale e psicologico, che affonda il bisturi nei vizi e nelle virt\u00f9 degli uomini. \nOltre al gi\u00e0 citato atto unico \"Pap\u00e0, a tutti i costi\", ripubblicato da Capone nel 1992, meritano di essere ricordati: l'atto unico \"Il dramma di un giudice\" (1\u00aa ed. Gastaldi, 1962, 2\u00aa ed. Levante, 1983), trasmesso nel 1982 dalla RAI nell'adattamento radiofonico di Luigi Angiuli; il dramma \"Il destino dipende da Cristina\" (ed. CEM, 1955); il dramma \"Peccati di provincia\" (ed. Levante, 1983); la commedia musicale \"Donne al potere\", con musiche del maestro Ignazio Civera (ed. Capone, 1982).\nA partire dagli anni '80 Triggiani ha rivolto il suo interesse anche al dialetto barese, scrivendo decine di commedie divertentissime, portate sulla scena centinaia di volte dal \u201cGruppo Teatrale Levante\u201d, da lui fondato e diretto - del quale ha fatto parte Rosa Lettini - e da altre compagnie teatrali. In tale ambito artistico, come ha scritto lo scrittore e storico barese Vito Antonio Melchiorre, l'autore ha mostrato \u00abvena e capacit\u00e0 tali da consentirne, in qualche maniera, l'accostamento, in chiave moderna, a nomi come quelli di Giovanni Meli per il siciliano, di Giuseppe Gioacchino Belli e di Trilussa per il romanesco e, perch\u00e9 no?, di Carlo Goldoni per il veneziano\u00bb."}
{"id": "545875", "revid": "2039709", "url": "https://it.wikipedia.org/wiki?curid=545875", "title": "Kaufhaus des Westens", "text": "Il Kaufhaus des Westens (\"grande magazzino dell'ovest\", con riferimento ai quartieri occidentali della citt\u00e0), noto anche con l'acronimo KaDeWe, \u00e8 un grande magazzino di Berlino con un assortimento sofisticato e di lusso, fondato da Adolf Jandorf ed inaugurato il 27 marzo 1907. Si trova nel quartiere di Sch\u00f6neberg, nella Tauentzienstra\u00dfe all'angolo con Wittenbergplatz, ed \u00e8 il grande magazzino pi\u00f9 famoso di tutta la Germania.\nNel corso della sua storia travagliata \u00e8 stato ampliato e restaurato pi\u00f9 volte; si sono susseguite 5 diverse societ\u00e0 madri (dal febbraio 1994 appartiene a Karstadt) e durante la seconda guerra mondiale \u00e8 stato distrutto da un incendio.\nOggi il Kadewe, con i suoi 60\u00a0000 metri quadrati di superficie di vendita, \u00e8 il grande magazzino pi\u00f9 esteso dell'Europa continentale.\nIl reparto delle specialit\u00e0 gastronomiche costruito negli anni '20, il cosiddetto \"Feinschmeckeretage\",\u00e8 particolarmente rinomato: a seguito dell'ampliamento del 1978 \u00e8 il secondo reparto di generi alimentari pi\u00f9 grande di tutti i centri commerciali del mondo.\nStoria.\nImpero e Repubblica di Weimar: l'era di Jandorf.\nFino al 1905 il commerciante Adolf Jandorf, a capo dell'impresa A. Jandorf &amp; Co., aveva aperto sei grandi magazzini per soddisfare i bisogni del ceto medio berlinese. Tuttavia voleva anche offrire un'alternativa che andasse incontro alle necessit\u00e0 dell'\u00e9lite guglielmina. A partire dal 1905 fond\u00f2 perci\u00f2 la sua settima filiale, con il nuovo nome di \"Kaufhaus des Westens\". Il termine \"Kaufhaus\" (grande magazzino) avrebbe dovuto differenziarsi dai tipici centri commerciali e dalla vendita all'ingrosso. L'abbreviazione \"KaDeWe\" \u00e8 in uso sin dall'inizio.\nL'architetto Johann Emil Schaudt venne incaricato della progettazione e realizzazione: elabor\u00f2 un progetto per un edificio di 5 piani in cemento armato, con una superficie di circa 24\u00a0000\u00a0m\u00b2 e in un sobrio stile neoclassico. Il giornalista Leo Colze defin\u00ec lo stile architettonico un \u00abRinascimento italiano modernizzato\u00bb. L'edificio venne ultimato nell'arco di un anno.\nL'inaugurazione del KaDeWe ebbe luogo il 27 marzo 1907. Il termine \"Westen\" fa riferimento ai grandi ampliamenti urbanistici verso Tiergarten, Charlottenburg e Wilmersdorf, realizzati dopo la fondazione dell'Impero tedesco nel 1871 e riuniti sotto la denominazione non ufficiale di Neuer Westen.\nPer il suo nuovo grande magazzino, Jandorf si auspicava un riconoscimento ufficiale di un alto rappresentate dell'Impero guglielmino, ma la visita imperiale si fece attendere; tuttavia la permanenza di due giorni del Re siamese Rama V nell'agosto del 1907 fece finalmente la sperata impressione sulla nobilt\u00e0 e sulla borghesia.\nJandorf concep\u00ec il suo grande magazzino sulla base del modello dei centri commerciali americani, riunendo sotto lo stesso tetto molti negozi specializzati divisi in 120 reparti. Nel giro di poco tempo il grande magazzino divenne uno dei luoghi di compere pi\u00f9 in voga di Berlino grazie alla sua moderna ed eccellente offerta di merci e servizi.\nNel febbraio del 1901 Hermann Tietz introdusse le \"Wei\u00dfen Wochen\" (precursori dei saldi) per gli elettrodomestici nel suo lussuoso grande magazzino Tietz di Alexanderplatz allo scopo di riattirare i clienti dopo il periodo natalizio. L'introduzione di questi sconti sugli elettrodomestici ebbe gran successo anche al KaDeWe.\nIl 2 dicembre 1926 Jandorf mise in vendita la sua impresa A. Jandorf &amp; Co., che a partire dall'anno successivo entr\u00f2 a far parte del gruppo industriale Hermann Tietz &amp; Co..\nTra il 1929 e il 1930 vennero effettuati lavori di ristrutturazione e di ampliamento seguendo i progetti degli architetti Schaudt e Stroeming. Durante i lavori l'edificio non venne chiuso. Venne costruita una terrazza con giardini pensili e gli ascensori vennero rinnovati e potenziati.\nIl terzo Reich e l'espropriazione.\nA causa della grande depressione, a partire dal 1929 anche l'impresa ebrea Hermann Tietz &amp; Co. si trov\u00f2 di fronte a ristrettezze finanziarie.\nIn seguito all'avvento di Hitler al potere nel febbraio del 1933, il gruppo bancario con a capo la \"Dresdner Bank\", nazionalizzata nel 1932, neg\u00f2 all'impresa un credito di oltre 14 milioni di marchi. La banca si dichiar\u00f2 disposta a concederle il credito solo alla condizione che il direttore amministrativo fosse ariano. Hugo Zwillenberg, Georg e Martin Tietz vennero messi di fronte al fatto di dovere pagare i propri debiti. L'azienda venne infine espropriata (arianizzazione) e il 31 marzo 1933 il consiglio direttivo della Tietz fu costretto a dimettersi. A causa del boicottaggio a livello nazionale organizzato dal NSDAP contro i magazzini, gli studi legali e gli studi medici di ebrei, anche il KaDeWe rimase chiuso il 1\u00ba aprile 1933.\nIn un primo tempo ci si aspettava che anche il gruppo Tietz venisse smantellato.\nNel suo programma, l'NSDAP richiese lo scioglimento dei grandi magazzini per garantire ai piccoli imprenditori la protezione dalla facoltosa concorrenza. Hitler non voleva sostenere i magazzini in crisi concedendo crediti bancari. Nel luglio del 1933 il ministro dell'economia Kurt Schmitt riusc\u00ec a distogliere Hitler da questa idea, dato che troppi fornitori del ceto medio dipendevano dai grandi magazzini. Di conseguenza le banche creditrici si accaparrarono le azioni della Tietz per circa un decimo del loro valore precedente.\nGi\u00e0 nell'estate del 1933 cinquecento lavoratori non-ariani vennero licenziati. L'anno successivo i figli di Oscar Tietz, Georg e Martin, furono costretti a cessare l'attivit\u00e0 con la minaccia di una revoca dei crediti.\nIl secondo dopoguerra: ricostruzione e ampliamenti.\nDurante la seconda guerra mondiale, il 23 novembre 1943 un aereo da combattimento americano precipit\u00f2 sul KaDeWe, che venne ampiamente distrutto nell'incendio. Anche l'archivio venne distrutto. Solamente pochi oggetti del prezioso arredamento non subirono danni. Fino alla riapertura, le vendite si tennero temporaneamente nel Femina-Tanzpalast nella N\u00fcrnberger Stra\u00dfe.\nCon la fine della guerra nel 1950 i primi due piani vennero ricostruiti sulla base dei vecchi progetti, ma considerevolmente semplificati, sotto la direzione dell'architetto Hans Soll di Francoforte. 180\u00a0000 persone parteciparono all'inaugurazione del 3 luglio 1950, quando i prodotti pi\u00f9 venduti furono grasso e w\u00fcrstel.\nNel dopoguerra, il grande magazzino copriva soprattutto il fabbisogno dei beni di prima necessit\u00e0.\nNel '56 vennero terminati i lavori di ricostruzione e l'edificio venne dotato di due piccole hall.\nA causa della costruzione del Muro di Berlino e dell'improvvisa separazione di Berlino Ovest dalla sua controparte orientale, dal 13 agosto 1961 non fu pi\u00f9 possibile per centinaia di venditrici della DDR lavorare al KaDeWe. Oltre a quelli della DDR, il KaDeWe perse come clienti anche molte famiglie dei quartieri benestanti di Dahlem e Zehlendorf, che abbandonarono la citt\u00e0 trasferendosi in Germania Ovest.\nIl governo di Bonn finanzi\u00f2 l'enclave di Berlino Ovest con agevolazioni fiscali e sovvenzioni, nel tentativo di provocare un boom edilizio. Nei pressi del KaDeWe venne costruito l'Europa-Center, alto 86 metri e sul tetto del quale dal 1965 splende e ruota la stella della Mercedes-Benz, simbolo della ricchezza dell'Ovest.\nTra il 1967 e il 1978 si susseguirono diversi lavori di ampliamento. Fu solamente negli anni settanta che si ricominci\u00f2 a offrire una quantit\u00e0 maggiore di merce di lusso; tuttavia ancora nel 1977 un articolo del settimanale \"Der Spiegel\" definiva il KaDeWe un \u00absofisticato negozio di generi alimentari con annesso un modesto centro commerciale\u00bb.\nLa partecipazione dell'allora presidente Walter Scheel alla cerimonia d'inaugurazione rivalut\u00f2 il KaDeWe sul piano politico, sottolineando e rivendicando l'appartenenza di Berlino Ovest alla Repubblica Federale Tedesca.\nDa quel momento, il KaDeWe \u00e8 consigliato in tutte le guide turistiche. Immediatamente dopo la caduta del Muro di Berlino, il Kaufhaus des Westens speriment\u00f2 un'affluenza sempre maggiore.\nDopo la Riunificazione: l'Era di Karstadt.\nIl KaDeWe appartiene all'azienda Karstadt Warenhaus AG dal 1994. Dal 2004 sono iniziati i preparativi per il suo 100\u00ba anniversario, in occasione del quale venne programmata un'ulteriore fase di ristrutturazione e modernizzazione dell'intero edificio, che venne portata a termine nell'autunno del 2007 e per la quale si invest\u00ec un totale di 46 milioni di euro. Il culmine dei festeggiamenti per il giubileo del KaDeWe \u00e8 stato raggiunto in occasione della serata di gala del 12 ottobre 2007, a cui parteciparono pi\u00f9 di 1500 personaggi celebri dal mondo della politica, dei media e della cultura.\nNelle prime ore del mattino del 26 gennaio 2009 tre uomini fecero irruzione nel KaDeWe e rubarono orologi e gioielli della Christ per un valore di oltre 4 milioni di euro.\nIl KaDeWe \u00e8 considerato uno dei centri commerciali pi\u00f9 sorvegliati di tutta Europa. Anche i lavoratori vengono sottoposti a controlli di sicurezza: dopo il lavoro devono lasciare l'edificio attraverso un cavalcavia sulla Passauer Stra\u00dfe, in cui vengono sottoposti a controlli casuali, decisi da un apparecchio il cui segnale indica quali borse e sacchetti controllare.\nDal 2015 la quota di maggioranza (50,1%) del The KaDeWe Group, societ\u00e0 che gestisce il grande magazzino e che ne \u00e8 anche proprietaria, appartiene al Central Group che l'ha acquistata tramite Rinascente.\nSettori di vendita.\nDipendenti.\nIl personale deve seguire un corso in merito all'approccio coi clienti benestanti. Il legame tra commessi e impresa \u00e8 dimostrato dalla durata del rapporto di lavoro, che \u00e8 in media di 14,5 anni. Al 2005 il 70% dei commessi erano di sesso femminile.\nModa e scarpe.\nNel 2005 sono stati costruiti 3 nuovi piani dedicati alla moda, per una superficie totale di 20\u00a0000 m\u00b2 divisa in segmenti rettilinei bianchi e neri. Una parte di questo settore \u00e8 riservata esclusivamente agli articoli delle pi\u00f9 grandi marche.\nFeinschmeckeretage, il reparto delle specialit\u00e0 gastronomiche.\nParticolarmente rinomati sono il sesto e settimo piano, i cosiddetti \"Feinschmeckeretage\", con una enorme offerta di prelibatezze da tutto il mondo e punti di ristoro esclusivi. \u00c8 il pi\u00f9 grande reparto dedicato alle specialit\u00e0 gastronomiche in Europa e il secondo pi\u00f9 grande del mondo. Un punto d'attrazione \u00e8 in particolare l'Austern-Bar. Coi suoi pi\u00f9 di mille posti a sedere, questo reparto del KaDeWe \u00e8 il pi\u00f9 grande ristorante della citt\u00e0.\nDalla fine degli anni '80, il commerciante e gourmet Norbert K\u00f6nnecke gestisce il reparto della gastronomia del KaDeWe. Oltre alla vendita e alla preparazione di specialit\u00e0, il KaDeWe offre anche un servizio di catering.\nDati.\nSin dalla creazione del centro commerciale, le varie aziende hanno puntato su quella che secondo loro poteva essere un'offerta di merce costosa, sofisticata e di lusso.\nNel 2005 gli articoli di lusso avrebbero dovuto contribuire al massimo per il 10-15% del fatturato totale. Il centro commerciale oggi ha una superficie di 60\u00a0000 m\u00b2, corrispondente a circa 9 campi da calcio, ed ha un'offerta di oltre 380\u00a0000 articoli diversi, in particolare merce sofisticata e di lusso.\n\u00c8 perci\u00f2 il secondo centro commerciale pi\u00f9 grande in Europa, dopo Harrods di Londra con i suoi 92\u00a0000 m\u00b2. Ogni giorno tra i 40\u00a0000 e i 50\u00a0000 clienti visitano l'esclusivo centro commerciale, nel periodo prenatalizio arrivano anche a 100\u00a0000. Il KaDeWe \u00e8 il terzo punto di attrazione pi\u00f9 visitato dai turisti a Berlino, dopo il Reichstag e la Porta di Brandeburgo.\nIl gruppo target principale sono oggi i clienti del ceto medio, i quali desiderano comprare merce moderna ed esclusiva. Anche i turisti benestanti costituiscono il 40% della clientela: al 2009, infatti, circa un cliente su due era straniero. Nel 2008 il KaDeWe dava lavoro a pi\u00f9 di 2000 persone, delle quali 1600 erano dipendenti propri e circa 500 impiegati di aziende esterne, producendo un fatturato di 300 milioni di euro."}
{"id": "545876", "revid": "30441", "url": "https://it.wikipedia.org/wiki?curid=545876", "title": "KaDeWe", "text": ""}
{"id": "545880", "revid": "466539", "url": "https://it.wikipedia.org/wiki?curid=545880", "title": "Fistola", "text": "Per fistola (pronuncia: ; latino \"fistula\" da \"findere\", fendere) si intende una comunicazione patologica, di forma tubulare, tra due strutture o tra due cavit\u00e0 dell'organismo o tra esse e l'esterno. Possono coinvolgere praticamente tutti gli organi del corpo e si formano con meccanismo patogenetico diverso.\nClassificazione.\nLe fistole possono essere a seconda della loro posizione:\nA seconda della loro struttura, possono essere:\nAncora relativamente alla struttura, si considerano:\nEziopatogenesi.\nIn genere sono dovute ad un processo infiammatorio complicato da una infezione ascessualizzata. L'infiammazione tende a coinvolgere le strutture circostanti creando delle aderenze tra i tessuti. L'ascesso ha tendenza a rompersi per svuotarsi del pus che contiene e che fuoriesce creando un tragitto tubuliforme che percorre le varie strutture coinvolte dalla infiammazione e che viene chiamato appunto fistola. La fistola pu\u00f2 essere \"interna\" all'organismo o \"esterna\" se sbuca sulla cute.\nLa fistola tende a diventare cronica quando continua ad essere alimentata:\nIn altre circostanze, anche se ha scarsa tendenza a farlo, pu\u00f2 guarire. In questi casi alla fistola si sostituisce un tessuto fibroso di tipo cicatriziale che tende a chiuderla completamente o altre volte parzialmente. Ci\u00f2 spiega perch\u00e9 le fistole vengono distinte in \"complete\" ed \"incomplete\" ed in quest'ultimo caso, restando pervie da un lato o dall'altro, vengono dette \"cieche\" interne o esterne.\nIn alcuni casi il processo che ha determinato la formazione della fistola pu\u00f2 ripetersi. Il pus presente in questo nuovo ascesso pu\u00f2 seguire una nuova strada creando una nuova fistola o percorrere la fistola precedente seguendone l'intero percorso o abbandonandolo per sbucare in un altro punto. \u00c8 questo il meccanismo che spiega perch\u00e9 le fistole possono essere \"uniche\" o \"multiple\", \"semplici\" o \"ramificate\" ed in questo caso \"pluri-orifiziali\".\nIn seguito a una difficoltosa evacuazione o rapporti sessuali anali la fistola pu\u00f2 rompersi spurgando sotto forma di sangue e pus misto a batteri di colore scuro e maleodorante, molto simile a feci liquide, in tal caso viene trattata con antibiotici semplici via orale e frequenti lavaggi interni senza necessitare di interventi chirurgici drenanti.\nQuadri clinici.\nLe fistole possono interessare tutti i distretti dell'organismo e coinvolgerne praticamente tutte le strutture. Tra le pi\u00f9 frequenti le:\nAltre volte hanno natura congenita come nel caso delle fistole esofago-bronchiali, artero-venose o delle fistole da cisti del collo o tiroidee.\nAncora possono conseguire ad eventi traumatici come nel caso di alcune fistole artero-venose. Nel caso di ferite da arma bianca penetranti in addome era possibile, nel passato, vedere le cosiddette fistole stercoracee dovute ad un meccanismo patogenetico complesso per cui l'intestino perforato rapidamente formava aderenze saldandosi alla parete addominale in cui era presente il foro d'entrata. Ci\u00f2 deviava all'esterno il contenuto intestinale, fortemente settico ed inquinante, impedendo che si versasse in cavit\u00e0 addominale procurando una peritonite mortale. Questi casi, piuttosto frequenti per motivi bellici o per la pratica dei duelli, in un passato anche recente, almeno fino alla fine del XIX secolo, non venivano trattati perch\u00e9 la mancanza dell'anestesia e l'impossibilit\u00e0 di combattere l'infezione rendevano impossibile e fatale ogni intervento chirurgico portato all'interno dell'addome.\nTerapia.\nOggi l'intervento di asportazione di una fistola, che pone vari gradi di difficolt\u00e0 legati alla sede ed agli organi coinvolti, prende il nome di fistolectomia; nel caso essa venga semplicemente aperta e messa \"a piatto\" si parla di fistolotomia. In alcune circostanze infine pu\u00f2 essere richiesto alla chirurgia di creare una fistola. \u00c8 il caso dell'emodialisi in cui viene creata una fistola artero-venosa che consenta l'accesso vascolare.\nL'operazione \u00e8 consigliata solo in alcuni casi, dato che il successo dell'operazione si attesta nel 60% per la prima operazione (la fistola si pu\u00f2 ripresentare), ma si avvicina al 100% qualora ci si sottoponga a pi\u00f9 interventi.\nA volte risulta necessario l'utilizzo del \"setone\" (\"I tempo chirurgico\"), un filo che scorre nella fistola completa, in modo da garantirne una maggiore pulizia e prepararla all'operazione chirurgica (\"II tempo\").\nFistola chirurgica.\nIn soggetti nefropatici cronici, sottoposti alla terapia di emodialisi extracorporea, viene usualmente confezionata una fistola artero-venosa anastomizzando a livello del terzo medio dell'avambraccio la vena cefalica con l'arteria radiale. Questa fistola \u00e8 chiamata di \"Cimino-Brescia\". Tramite questo intervento, il vaso venoso si trova sottoposto alla pressione arteriosa e si dilata sensibilmente, consentendo un flusso di portata pi\u00f9 ampia nel circuito extracorporeo e un ulteriore irrobustimento per essere punta pi\u00f9 volte a settimana per anni."}
{"id": "545882", "revid": "729019", "url": "https://it.wikipedia.org/wiki?curid=545882", "title": "Raimondo de Cardona (generale)", "text": "La vita.\nRaimondo de Cardona o Folch de Cardona fu Barone di Bellpuig, conte di Alvito, Vicer\u00e9 di Sicilia dal 1507 al 1509 e Vicer\u00e9 di Napoli dal 1509 al 1522.\nFiglio di Antonio de Cardona e Castellana de Requenses, erede di una delle pi\u00f9 prestigiose famiglie catalane. Raimondo de Cardona partecip\u00f2 col grado di ammiraglio alla presa di Mers-el-K\u00e9bir (1505).\nDi lui \u00e8 stato anche detto che fosse figlio naturale dello stesso re Ferdinando II d'Aragona, almeno secondo lo storico Manuel Ballesteros Gaibrois nel volume \"Ramon de Cardona, colaborador del Rey Catolico en Italia\" (Madrid 1953), voce riportata dallo storico Jer\u00f3nimo Zurita y Castro contemporaneo di Raimondo.\nVicer\u00e9 di Sicilia.\nNominato nel 1506 Vicer\u00e9 di Sicilia sotto Ferdinando II detto \"il Cattolico\", il primo re della Spagna riunita sotto la sua corona con il suo matrimonio con Isabella I di Castiglia, Raimondo lo segu\u00ec a Napoli, dopo la morte di quest'ultima, per il matrimonio di Ferdinando con la nipote del re francese Luigi XII Germana de Foix nel 1506.\nCon questo secondo matrimonio Ferdinando II acquis\u00ec anche il Regno di Napoli e nomin\u00f2 Raimondo de Cardona vicer\u00e9 di Napoli nel 1509. Dal 1515, per volere dello stesso sovrano, visto il tradimento di Pietro Navarro, acquis\u00ec anche il titolo di conte di Alvito.\nVicer\u00e9 a Napoli.\nNominato vicer\u00e9 dopo il breve periodo di reggenza di un luogotenente generale, fu contornato dal sovrano da nobili a lui fedeli mentre al governo del Regno fu affiancato da un \"Consiglio Collaterale\"; inoltre il re gli impart\u00ec precise disposizioni cui attenersi sia in politica interna che in politica estera, in particolare per ci\u00f2 che riguardava i rapporti con la Repubblica di Venezia.\nNel 1510 la decisione di introdurre l'Inquisizione Spagnola a Napoli, rivelatasi assai impopolare scaten\u00f2 la rivolta della popolazione che port\u00f2 all'annullamento della decisione mediante una risoluzione del sovrano; poco dopo una risoluzione fu attuata invece contro gli ebrei ai quali veniva richiesto il pagamento di un tributo per evitare l'espulsione.\nNel 1511 part\u00ec per il Nord Italia per impegnarsi nella spedizione che port\u00f2 alla battaglia di Ravenna e il governo del Regno fu lasciato nelle mani della consorte Isabella che anim\u00f2 brillantemente la vita di corte.\nGenerale della Lega Santa.\nGrazie alle sue doti di militare combatt\u00e9 nella Lega di Cambrai, e fu in seguito nominato capo dell'esercito della Lega Santa, che riun\u00ec nel 1511 le truppe di papa Giulio II, della Repubblica di Venezia, della Spagna e dell'Inghilterra contro la politica espansionistica del re di Francia nell'Italia del nord. Diretto nello Stato Pontificio per sedare la ribellione di Bologna contro il papa, de Cardona fu sconfitto dalle truppe francesi di Gastone de Foix, fratello della regina di Spagna, nella Battaglia di Ravenna dell'11 aprile 1512, una delle pi\u00f9 sanguinose del periodo rinascimentale in Italia. I Francesi, nonostante la vittoria, furono costretti a ripiegare in Lombardia inseguiti dalle truppe della Lega Santa. Il generale de Cardona sconfisse i francesi nella battaglia di Novara ed entr\u00f2 trionfalmente a Milano a capo delle sue truppe.\nAl servizio dei Medici.\nRaimondo si trov\u00f2 in Toscana nel 1512 per favorire il ritorno dei Medici a Firenze e con le sue truppe assedi\u00f2 Prato, che fu, in seguito, orribilmente saccheggiata per 21 giorni.\nLe truppe imperiali di Raimondo si trovarono nel 1513 a fronteggiare Venezia, uscita prontamente dall'alleanza con il papa, e la Spagna. Presso Vicenza sconfisse le truppe veneziane di Bartolomeo d'Alviano nella Battaglia de La Motta (7 ottobre 1513). In seguito bombard\u00f2 la laguna ma, dopo la morte di Giulio II (1513) e con l'arrivo del potente esercito francese di Francesco I, Raimondo de Cardona fu richiamato a Napoli.\nDopo anche la morte di Ferdinando II (1516), con il suo successore Carlo V d'Asburgo, che riun\u00ec sotto il suo Impero Spagna, Germania, Napoli e Sicilia, Raimondo de Cardona mantenne l'incarico di Vicer\u00e9 di Napoli e fu nominato nel 1519, da Carlo V, grande ammiraglio del Regno di Napoli fino alla morte, avvenuta nel 1522.\nCon il matrimonio con Isabella de Requesens acquis\u00ec il titolo di conte consorte di Palam\u00f3s, di Trivento e d'Avellino nonch\u00e9 quello di barone di Calonge.\nDopo la sua morte il corpo di Raimondo de Cardona fu traslato da Napoli nella citt\u00e0 natale di Bellpuig la sua tomba, opera di Giovanni da Nola, \u00e8 uno degli esempi pi\u00f9 importanti di arte rinascimentale di tutta la Catalogna.\nDiscendenza.\nRaimondo e Isabella ebbero due figli:\nUna sua figlia illegittima Caterina de Cardona, divenne una famosa eremita carmelitana, amica intima di Teresa d'Avila, dopo la morte fu proclamata venerabile dalla Chiesa cattolica."}
{"id": "545889", "revid": "13415", "url": "https://it.wikipedia.org/wiki?curid=545889", "title": "Michael Von Gr\u00fcnigen", "text": ""}
{"id": "545890", "revid": "590", "url": "https://it.wikipedia.org/wiki?curid=545890", "title": "Triggiani Domenico", "text": ""}
{"id": "545893", "revid": "1863966", "url": "https://it.wikipedia.org/wiki?curid=545893", "title": "Isabella d'Este", "text": "Fu reggente del marchesato di Mantova durante l'assenza del marito, Francesco II Gonzaga e per conto del figlio minore, Federico, quinto marchese e futuro duca di Mantova. Fu una delle donne pi\u00f9 autorevoli del Rinascimento e del mondo culturale italiano del suo tempo. Nel 1500 incontr\u00f2 il re di Francia Luigi XII a Milano in missione diplomatica per convincerlo a non inviare le sue truppe contro Mantova.\nProlifica scrittrice di lettere, mantenne una corrispondenza per tutta la vita con la cognata Elisabetta Gonzaga.\nFu mecenate delle arti, nonch\u00e9 capofila della moda, il cui innovativo stile di vestire venne copiato da nobildonne in tutta Italia e alla corte francese. Il poeta Ludovico Ariosto la etichett\u00f2 come \"Isabella liberale e magnanima\", mentre Matteo Bandello la descrisse come \"suprema tra le donne\". Niccol\u00f2 da Correggio and\u00f2 anche oltre, salutandola come \"La prima donna del mondo\".\nBiografia.\nGiovinezza.\nFiglia di Ercole I d'Este, secondo duca di Ferrara, e della principessa Eleonora d'Aragona, ricevette il nome di Isabella in omaggio alla nonna materna Isabella di Chiaramonte, defunta da tempo.\nEra sorella di Beatrice d'Este, duchessa di Milano in quanto moglie di Ludovico Sforza, e di Alfonso I, terzo duca di Ferrara. Divenne marchesa di Mantova, sposando il 12 febbraio 1490 Francesco II Gonzaga. Spesso \u00e8 citata semplicemente come la \"primadonna del Rinascimento\".\nFormazione.\nIsabella d'Este ebbe in giovent\u00f9 un'educazione di grande impronta culturale, come testimonia la sua copiosa corrispondenza dalla citt\u00e0 di Mantova. Per dote naturale e intellettualmente precoce per la sua giovinezza, ricevette una formazione eccellente. Da bambina studi\u00f2 storia romana e rapidamente impar\u00f2 a tradurre greco e latino. Era in grado di recitare Virgilio e Terenzio a memoria. Grazie alla sua eccezionale intelligenza, spesso discusse i classici e gli affari di Stato con gli ambasciatori e conobbe personalmente i pittori, musicisti, scrittori e studiosi, che vissero dentro e intorno alla corte. Fu anche una brava cantante e musicista: sapeva suonare il liuto, che impar\u00f2 da Giovanni Angelo Testagrossa. In aggiunta a tutti questi risultati mirabili, fu inventrice di nuove danze, essendo stata istruita nell'arte da Ambrogio, un maestro di ballo ebreo.\u00c8 stata descritta come fisicamente attraente, sebbene grassoccia; tuttavia, possedette \"occhi vivaci\" e \"grazia vivace\". Nel 1480, all'et\u00e0 di sei anni, Isabella fu promessa in sposa di Francesco II Gonzaga, erede del marchese di Mantova, che ammirava per la sua forza e coraggio e considerava un gentiluomo. Dopo i loro primi incontri, scopr\u00ec che le piaceva la sua compagnia e trascorse gli anni seguenti per conoscerlo, preparandosi a essere la marchesa di Mantova. Durante il loro corteggiamento, Isabella apprezz\u00f2 le lettere, le poesie e i sonetti che le mand\u00f2 in dono.\nLe sorelle Este furono esposte a molte delle idee del Rinascimento: in seguito Isabella divenne un'appassionata, addirittura avida, collezionista di statue romane, e commission\u00f2 sculture moderne in stile antico, che colloc\u00f2 in un mirabile ambiente privato, chiamato lo \"studiolo di Isabella d'Este\", all'interno della reggia dove risiedeva.\nLa corte di Mantova.\nNel 1490, all'et\u00e0 di 16 anni, spos\u00f2 Francesco II Gonzaga, Marchese di Mantova, a cui port\u00f2 in dote la somma di 25\u00a0000 ducati, oltre a preziosi gioielli, piatti, e un servizio d'argento. Prima del magnifico banchetto che segu\u00ec la cerimonia di nozze, Isabella guid\u00f2 attraverso le principali vie di Ferrara in sella a un cavallo avvolto in gemme e oro. Fece il suo ingresso a Mantova nel febbraio 1490 su un carro con al seguito quattordici bauli ripieni della sua dote e dipinti dal pittore ferrarese Ercole de' Roberti.\nRelazioni con Milano.\nNel 1491 Isabella si rec\u00f2 con un piccolo seguito a Brescello e di l\u00ec a Pavia, per accompagnare la sorella Beatrice che andava sposa a Ludovico il Moro. In questa occasione rivide - poich\u00e9 lo aveva gi\u00e0 conosciuto da bambina a Ferrara - Galeazzo Sanseverino, col quale intraprese un fitto, e a tratti umoristico, scambio epistolare.\nFra i due si accese subito una disputa, destinata a prolungarsi per mesi, su chi fosse il miglior paladino, Orlando o Rinaldo: Galeazzo sosteneva il primo, le sorelle d'Este il secondo. Galeazzo, che esercitava una forte fascinazione, riusc\u00ec in breve a convertirle entrambe alla fede di Orlando, ma Isabella, una volta rientrata a Mantova, torn\u00f2 a preferire Rinaldo, cosicch\u00e9 Galeazzo le ricord\u00f2 come \"io solo fui sufficiente a farla mutare opinione et cridare \"Rolando! Rolando!\"\", la invit\u00f2 a seguire l'esempio della sorella e giur\u00f2 che l'avrebbe convertita una seconda volta, non appena si fossero rincontrati. Isabella rispose scherzosamente che avrebbe allora portato un ranocchio per offenderlo, e la disputa prosegu\u00ec ancora a lungo.\nL'11 febbraio, parlandole dei divertimenti che prendeva con Beatrice, le scriveva: \"me sforzar\u00f2 anche megliorare per poter dare magiore piacere a la S[ignoria]. V[ostra]., quando ver\u00f2 per essa questa estate\", e lamentava la mancanza della \"sua dolce compagnia\". La presenza di Isabella era infatti molto desiderata a Milano, non solo da Galeazzo ma anche dalla sorella, dal Moro e dagli altri cortigiani, tuttavia la marchesa pot\u00e9 recarvisi poche volte, in quanto il marito Francesco diffidava a mandargliela, giudicando che in quella corte si commettessero troppe \"pazzie\", e forse anche per gelosia del Moro.Nonostante l'affetto, Isabella cominci\u00f2 a provare invidia per la sorella Beatrice, dapprima per il fortunatissimo matrimonio che le era toccato e per le enormi ricchezze, dappoi per i due figli maschi in perfetta salute che le nacquero a breve distanza di tempo, mentre ella sembrava non riuscire ad avere figli, e destava in ci\u00f2 le preoccupazioni della madre Eleonora, la quale la esortava continuamente per lettere a stare il pi\u00f9 possibile accanto al marito. Un certo astio si nota anche in una sua lettera alla madre risalente alla sua visita a Pavia nell'agosto del 1492, quando, parlando di Beatrice, scrisse: \"ella non \u00e8 magiore di me, ma si ben pi\u00f9 grossa!\", non potendo ancora sapere, forse, che la grossezza della sorella era dovuta all'incipiente gravidanza.\nQuesti attriti furono forse legati anche al fatto che Ludovico avesse inizialmente chiesto la mano di Isabella, nel 1480, e che ci\u00f2 non fosse stato possibile in quanto, solamente pochi giorni prima, il duca Ercole l'aveva ufficialmente promessa a Francesco Gonzaga.\nMalgrado tutto nel 1492 fu molto vicina a Beatrice in un momento difficoltoso della sua gravidanza, ovvero quando fu improvvisamente colpita da un attacco di febbri malariche, e nel 1495 si rec\u00f2 nuovamente a Milano per assistere la sorella nel suo secondo parto e tenne anche a battesimo il nipotino Francesco.\nNell'estate del 1494, in occasione della discesa dei francesi in Italia, Beatrice invit\u00f2 la sorella a Milano per baciare Gilberto di Montpensier e altri di casa reale, secondo l'usanza francese. Riferiva il segretario Benedetto Capilupi:\nNon sembra infatti che Beatrice nutrisse nei confronti di Isabella alcun sentimento contrastante, n\u00e9 che vedesse di mal occhio la complicit\u00e0 fra quest'ultima e il marito Ludovico. Il Moro infatti, che era di generosa natura, faceva spesso a Isabella regali anche costosissimi: una volta le mand\u00f2 quindici braccia di un tessuto tanto prezioso da costare quaranta ducati al braccio - una somma strepitosa - dicendo di averne fatto confezionare gi\u00e0 un abito per Beatrice.\nSuccessivamente alla morte della moglie, avvenuta nel 1497, Ludovico giunger\u00e0 ad alludere a una relazione segreta con Isabella, sostenendo che fosse per gelosia della moglie che il marchese Francesco facesse il doppio gioco tra lui e la Signoria di Venezia. La voce fu comunque prontamente smentita dal padre Ercole.\nAltri definirono invece l'atteggiamento di Beatrice nei confronti della sorella come da \"secondogenita complessata\" per via del fatto che, nella lettera di felicitazioni a Isabella per la nascita della piccola Eleonora - la quale, essendo femmina, deluse incredibilmente la madre - ella aggiunse in ultimo i saluti del proprio figlioletto Ercole a \"soa cusina\", pur non avendo il bambino ancora compiuto un anno d'et\u00e0, cosa che storici quali Luciano Chiappini interpretarono come una sorta di beffa, di \"raffinata malizia\", \"uno schiaffo affibbiato con garbo e grazia\". In effetti, se Isabella fu sempre la figlia pi\u00f9 amata dai genitori, Beatrice era stata viceversa ceduta al nonno, e solo col parto del primogenito aveva ottenuto la propria rivalsa.\nAvendo anche ricevuto educazioni diverse, le due sorelle erano del resto l'una l'opposto dell'altra: Isabella, pi\u00f9 simile alla madre, era dolce, aggraziata e amante della tranquillit\u00e0; Beatrice, pi\u00f9 simile al padre, era irruenta, avventurosa e aggressiva. Furono per\u00f2 accomunate dalla volont\u00e0 di primeggiare in ogni cosa.\nUn matrimonio difficile.\nIl rapporto col marito negli anni si rivel\u00f2 spesso teso, a tratti tesissimo, sia per le divergenze politiche fra i due sia per la difficolt\u00e0 nella procreazione di un erede maschio. In verit\u00e0 Francesco dal canto suo fu sempre fierissimo delle proprie figlie femmine e giammai se ne mostr\u00f2 deluso, anzi fin dall'inizio si dichiar\u00f2 innamoratissimo della primogenita Eleonora, nata nel 1493, nonostante l'assoluta delusione di Isabella che rifiut\u00f2 la figlia, la quale venne poi molto amorevolmente educata da sua cognata Elisabetta, che a causa dell'impotenza del marito non ebbe mai figli. Quando nel 1496 nacque la secondogenita Margherita, Isabella si mostr\u00f2 tanto arrabbiata da scrivere al marito, il quale allora combatteva i francesi in Calabria, una lettera in cui scaricava su di lui la colpa, dichiarando ch'ella non faceva altro se non raccogliere i frutti del suo seminato. Francesco rispose di essere invece felicissimo della nascita della figlia - la quale tuttavia non fece in tempo a conoscere, essendo morta in fasce - e viet\u00f2 anzi a chiunque di mostrarsene scontento.\nSolo nel 1500 nacque finalmente l'attesissimo figlio maschio Federico, che fu il pi\u00f9 amato da Isabella.\nI coniugi furono patroni di Ludovico Ariosto mentre questi stava scrivendo l\"'Orlando Furioso\" ed entrambi furono molto influenzati da Baldassare Castiglione, autore de \"Il Cortegiano\", un modello di decoro aristocratico per duecento anni. Ospit\u00f2 presso la sua corte anche il poeta Matteo Bandello. Fu su suo suggerimento che Giulio Romano venne convocato a Mantova per ampliare il castello e altri edifici. Sotto gli auspici di Isabella la corte di Mantova divenne una delle pi\u00f9 acculturate d'Europa. Tra i tanti importanti artisti, scrittori, pensatori e musicisti che vi giunsero ci furono Raffaello Sanzio, Andrea Mantegna, e i compositori Bartolomeo Tromboncino e Marchetto Cara. Isabella venne ritratta due volte da Tiziano, e il disegno di Leonardo da Vinci che la ritrae (preparatorio per un dipinto a olio scomparso e attribuito al maestro, poi ritrovato in un caveau di una banca svizzera il 10 febbraio 2015) e che esegu\u00ec a Mantova nel 1499, \u00e8 esposto al Louvre.\nFu ella stessa una brillante musicista, e riteneva gli strumenti a corda, come il liuto, superiori ai fiati, che lei associava al vizio e al conflitto; considerava inoltre la poesia incompleta finch\u00e9 non veniva trasposta in musica, e cerc\u00f2 i pi\u00f9 abili compositori dell'epoca per tale \"completamento\".\nSi dedic\u00f2 al gioco degli scacchi tanto che il grande matematico rinascimentale Luca Pacioli (1445 c.-1517 c.), nel 1499 avendo il re di Francia Luigi XII conquistato il Ducato di Milano ed essendo lo stesso Pacioli in compagnia di Leonardo da Vinci fuggito e riparato a Mantova, scrisse e le dedic\u00f2 il manoscritto \"De ludo schacorum\", detto \"Schifanoia\", opera per secoli ritenuta persa e solo nel 2006 ritrovata presso la biblioteca Coronini Cronberg di Gorizia dal bibliologo Duilio Contin.\nMostr\u00f2 inoltre grande abilit\u00e0 diplomatica e politica nei negoziati con Cesare Borgia, che aveva spodestato Guidobaldo da Montefeltro, duca di Urbino, marito della cognata e amica intima Elisabetta Gonzaga (1502). Si trov\u00f2 a rivaleggiare con l'altra cognata Lucrezia Borgia, la quale nel 1502 aveva sposato suo fratello Alfonso e si intratteneva spesso con suo marito Francesco.\nLucrezia aveva precedentemente avanzato proposte di amicizia a Isabella, che quest'ultima aveva freddamente e sdegnosamente ignorato. Dal momento in cui Lucrezia arriv\u00f2 a Ferrara come promessa sposa di Alfonso, Isabella, pur avendo agito come accompagnatrice durante le feste di nozze, consider\u00f2 Lucrezia come una rivale, che cerc\u00f2 di superare in ogni occasione. La vicinanza di Francesco a Lucrezia, la cui bellezza era nota, caus\u00f2 in Isabella, molto gelosa, sofferenza e dolore emotivo.\nLa reggenza di Isabella.\nIsabella svolse un ruolo importante a Mantova durante i tempi difficili della citt\u00e0. Quando il marito fu catturato nel 1509 e poi tenuto in ostaggio a Venezia, fu lei a prendere il controllo delle forze militari di Mantova. Francesco fu liberato nel 1510 grazie al comportamento di Isabella, che aveva accettato perfino di dare in ostaggio il figlio Federico a papa Giulio II a garanzia della condotta politica del marito. Nello stesso anno, fu la padrona di casa del Congresso di Mantova, indetto per risolvere questioni riguardanti Firenze e Milano. Il comportamento di Isabella durante la lunga prigionia di Francesco provoc\u00f2 risentimento in quest'ultimo, che avrebbe poi escluso formalmente la moglie dalla guida dello Stato, ragion per cui la marchesa lasci\u00f2 Mantova per soggiornare a Milano e a Genova. Tra il 1514 e il 1515 fu a Roma dove fece visita a papa Leone X, con un breve soggiorno presso i parenti reali a Napoli nel dicembre, accolta da manifestazioni di affetto e ammirazione.\nNell'aprile 1517 part\u00ec per un pellegrinaggio, per un voto fatto nella settimana di Pasqua dello stesso anno, presso l'eremo di Maria Maddalena, a Saint-Maximin-la-Sainte-Baume, in Provenza. Era scortata dal suo precettore Mario Equicola, da dignitari e cortigiani. Per l'occasione l'Equicola scrisse l'opuscolo \"Iter in Narbonensem Galliam\", dedicato al figlio di Isabella, Ferrante Gonzaga, dove riportava dettagli del viaggio. La motivazione del viaggio era anche politica oltre che religiosa - e allegorica - per avvicinare la politica di Mantova a quella di Francesco I, re di Francia. Quest'ultimo aveva ospitato fino a qualche mese prima presso la sua corte il primogenito di Isabella, Federico Gonzaga.\nDopo la morte del marito, avvenuta nel 1519, la vedova Isabella, all'et\u00e0 di 45 anni, divenne un \"devoto capo di Stato\". La sua posizione come marchesa richiese un serio impegno: fu necessario per lei studiare per affrontare i problemi di un governatore di una citt\u00e0-Stato. Per migliorare il benessere dei suoi sudditi, studi\u00f2 architettura, agricoltura e industria, e segu\u00ec i precetti che Niccol\u00f2 Machiavelli aveva previsto per i governanti nel suo libro \"Il principe\". In cambio, gli abitanti di Mantova la rispettarono e le vollero bene.\nIsabella govern\u00f2 Mantova come reggente del figlio Federico, giocando un ruolo importante nella politica italiana del tempo e rafforzando costantemente il prestigio del marchesato mantovano. Fra i suoi molteplici e importanti risultati vi furono l'elevazione di Mantova a ducato e il conseguimento del titolo di cardinale per il figlio minore Ercole.\nDivenuto maggiorenne il figlio (1521), la sua figura di donna di comando gener\u00f2 alcuni dissapori e maldicenze (il giovane era legato all'amante Isabella Boschetti, non gradita a sua madre), tanto che Federico la estromise di fatto dalla vita politica di Mantova, negandole qualsiasi notizia che dall'esterno perveniva alla cancelleria. Fu forse questa la molla che spinse Isabella a allontanarsi dalla citt\u00e0 per recarsi a Roma, nonostante la situazione politica tumultuosa. Nel 1527, infatti, fu testimone del Sacco di Roma e la sua dimora, palazzo Colonna, in cui aveva dato rifugio a circa 2\u00a0000 persone, fu l'unico edificio in tutta la citt\u00e0 a non essere saccheggiato dai Lanzichenecchi, grazie alla protezione offerta da suo figlio Ferrante, capo di una milizia dell'esercito imperiale. Isabella accolse nel proprio palazzo alcune migliaia di nobildonne e nobiluomini romani, i quali le avevano offerto - in cambio della sua protezione - ingenti tesori e opere d'arte che furono imbarcati pochi giorni dopo a Civitavecchia per essere trasportati a Mantova, ma finirono rubati dai pirati durante la traversata.\nGli ultimi anni e la morte.\nTornata a Mantova, lasci\u00f2 le stanze del castello di San Giorgio e si fece costruire un appartamento al piano terra di Corte Vecchia con il famoso studiolo, nel quale raccolse importanti opere di pittori del tempo. Si occup\u00f2 della vicenda del matrimonio del figlio Federico, un'operazione molto ingarbugliata dall'ordine dei numerosi fatti: il ripudio della prima moglie Maria Paleologa, accusata di congiura da una cortigiana di Federico, poi la scelta di Carlo V di dargli in moglie la sua cugina Giulia, pi\u00f9 anziana di lui e malvoluta dal popolo, la riabilitazione di Maria dopo che questa era diventata unica erede del feudo del Monferrato e, in seguito alla morte di lei, le definitive nozze con sua sorella Margherita Paleologa.\nFece di Mantova un centro di cultura, apr\u00ec una scuola per ragazze e trasform\u00f2 i suoi appartamenti ducali in un museo, che conteneva i migliori tesori d'arte. Intorno ai sessanta anni, Isabella torn\u00f2 alla vita politica e govern\u00f2 Solarolo, in Romagna, fino alla sua morte, avvenuta il 13 febbraio 1539. Venne sepolta nella Chiesa di Santa Paola a Mantova, ma i suoi resti sono scomparsi dal sarcofago.\nIl testamento e l'inventario dei beni.\nIsabella test\u00f2 davanti al notaio Odoardo Stivini di Rimini il 22 dicembre 1535 e una copia del testamento \u00e8 conservata nell'archivio Gonzaga di Mantova. Isabella lasci\u00f2 erede dei suoi beni il figlio Federico, mentre il contenuto della Grotta dato in godimento alla nuora, Margherita Paleologa. Il testamento \u00e8 costituito da 23 fogli in pergamena ed elenca 236 voci nelle quali sono descritti monili, gioielli, vasi, manufatti in oro e argento, sculture e tutti i dipinti di grandi maestri raccolti nello studiolo (Mantegna, Perugino, Correggio, Lorenzo Costa e altri).\nDiscendenza.\nFrancesco II Gonzaga e Isabella ebbero otto figli:\nGiudizi su Isabella d'Este.\nDurante la sua vita poeti, papi e uomini di Stato resero omaggio a Isabella. Papa Leone X la invit\u00f2 a trattarlo con \"tanta cordialit\u00e0 come si farebbe con tuo fratello\". Il segretario di quest'ultimo, Pietro Bembo, la descrisse come \"una delle pi\u00f9 sagge e pi\u00f9 fortunate tra le donne\"; mentre il poeta Ariosto le dedic\u00f2 vari versi di apprezzamento nel suo \"Orlando Furioso\":\nGiudizi meno intrisi di lodi, anzi assai duri, furono invece espressi da Pietro Aretino, che in una propria opera la definisce \"mostruosa marchesana di Mantova, la quale ha i denti di ebano, le ciglia d'avorio, disonestamente brutta e arcidisonestamente imbellettata\". Il pontefice Giulio II, uomo pur di corrotti costumi, in disaccordo con la condotta di Isabella, giunse a chiamarla perfino \"quella ribalda putana\". Giudizio non dissimile aveva espresso pure lo stesso marito Francesco il quale, ormai prigioniero dei Veneziani, accusava la moglie di non volergli bene e d'essere anzi stata causa della sua rovina, riferendosi a lei per lettera come \"quella putana di mia moier\".\nStemma.\nIsabella d'Este adott\u00f2 lo stemma di famiglia Este dal 1431, che cos\u00ec si blasona:\n\"Inquartato, nel primo e nel quarto d'azzurro, ai tre gigli d'oro, al bordo dentato di rosso e d'oro, nel secondo e nel terzo d'azzurro all'aquila d'argento, rostrata, lampassata e coronata d'oro.\"\nDopo il suo matrimonio nel 1490 con Francesco II Gonzaga marchese di Mantova, Isabella dispose che il proprio stemma, come il sigillo personale, fosse composto con le arme accollate Este-Gonzaga, che cos\u00ec si blasona:\n\"Partito: I, d'argento, alla croce patente di rosso accantonata da quattro aquile di nero col volo abbassato; su tutti, nel primo e nel quarto di rosso al leone con coda biforcuta d'argento armata e lampassata d'oro, coronato e collarinato dello stesso, nel secondo e terzo fasciato d'oro\" (Gonzaga); \"e II, inquartato, nel 1 e 4 d'azzurro, a tre gigli d'oro, con la bordura di rosso e d'oro e nel 2 e 3 d'azzurro, all'aquila d'argento, col becco, lampassata e coronata d'oro\" (Este).\nAttivit\u00e0 culturali.\nIsabella d'Este \u00e8 famosa come uno dei pi\u00f9 importanti mecenati del Rinascimento; la sua vita \u00e8 documentata dalla sua corrispondenza, che \u00e8 ancora archiviata a Mantova (circa 28\u00a0000 lettere ricevute e copie di circa 12\u00a0000 lettere scritte).\nPatrocinio nell'arte.\nPer lei lavorarono gli artisti pi\u00f9 famosi del tempo, vale a dire Giovanni Bellini, Giorgione, Leonardo da Vinci, Andrea Mantegna (pittore di corte fino al 1506), Perugino, Raffaello e Tiziano, ma anche Antonio da Correggio, Lorenzo Costa (pittore di corte dal 1509), Dosso Dossi, Francesco Francia, Giulio Romano e molti altri. Per esempio il suo \"Studiolo\" nel Palazzo Ducale di Mantova, \u00e8 stato decorato con allegorie di Mantegna, Perugino, Costa e Correggio. Parallelamente contatt\u00f2 i pi\u00f9 importanti scultori e medaglisti del suo tempo, vale a dire Michelangelo, Pier Jacopo Alari Bonacolsi (l'Antico), Gian Cristoforo Romano e Tullio Lombardo, e raccolto antica arte romana. Per quanto riguarda l'architettura, non potendo permettersi nuovi palazzi, commission\u00f2 architetti come Biagio Rossetti e Gian Battista Covo.\nNelle discipline umanistiche, Isabella era in contatto con Pietro Aretino, Ludovico Ariosto, Pietro Bembo, Baldassarre Castiglione, Mario Equicola, Gian Giorgio Trissino. In musica sovvenzion\u00f2 i compositori Bartolomeo Tromboncino e Marco Cara e suonava il liuto lei stessa. Insolitamente, impieg\u00f2 le donne come cantanti professionisti alla sua corte, tra cui Giovanna Moreschi, moglie di Marchetto Cara.\nFu attiva anche nel campo della moda e dopo la morte prematura della sorella Beatrice, la quale era stata grande innovatrice e padrona assoluta in questo settore, Isabella assunse a sua volta questo ruolo, ordinando l'abbigliamento pi\u00f9 bello, tra cui pellicce, compresi i pi\u00f9 recenti distillati di profumi, che lei stessa invent\u00f2 e invi\u00f2 come regali. Il suo stile di vestire con cappello (\"capigliara\") e pronunciate scollature vennero imitati in tutta Italia e alla corte francese.\nUno dei capolavori assoluti del pi\u00f9 noto ceramista rinascimentale, Nicola d'Urbino, fu espressamente realizzato a Urbino per Isabella dietro richiesta della figlia Eleonora, nel 1524.\nIsabella d'Este e Monna Lisa.\nOltre a Lisa del Giocondo (la moglie di un mercante fiorentino alla quale Leonardo aveva fatto un ritratto - come citato da Giorgio Vasari, anche se oggi non \u00e8 ancora certo se si trattasse della Gioconda), Isabella d'Este \u00e8 una candidata plausibile per il pi\u00f9 famoso dipinto di Leonardo da Vinci (1502-1506). Le somiglianze con il dipinto Ritratto di Isabella d'Este (Louvre) e la loro corrispondenza tra il 1501 e il 1506 con la richiesta per l'esecuzione del ritratto promesso, sono alcune delle prove solide per convalidare l'ipotesi. Altri argomenti ben noti sono le montagne sullo sfondo e il bracciolo come caratteristica nei ritratti dei sovrani del Rinascimento.\nIsabella nei ritratti.\nNonostante il suo importante mecenatismo e l'amore per l'auto-rappresentazione, pochissime identificazioni di Isabella sono state fatte fino a oggi. Queste rare identificazioni sono molto eterogenee (colore degli occhi e dei capelli e le sopracciglia si differenziano per i due ritratti di Tiziano) e non c'\u00e8 alcuna immagine di lei fra i 26 e i 54 anni (vedi foto). La civettuola Isabella preferiva dipinti idealizzati e si rifiut\u00f2 di posare come modella. Tuttavia, vi \u00e8 ragione di credere che non rinunciasse alle sue caratteristiche personali.\nNegli ultimi anni diversi musei hanno ritirato le loro rare identificazioni per paura di errori.\nI restanti tre ritratti a colori sono molto eterogenei (tutti nel Kunsthistorisches Museum / KHM, Vienna):\n\"La Bella\" (Palazzo Pitti, Firenze) \u00e8 spesso proposta come un'alternativa plausibile al ritratto di Tiziano del 1536 a Vienna, in quanto sappiamo che Isabella aveva ordinato un ritratto di ringiovanimento e lusinghiero, quando aveva gi\u00e0 60 anni. E il colore degli occhi, dei capelli e le sopracciglia e soprattutto il \"sex appeal\" corrispondono perfettamente.\nLa medaglia di Gian Cristoforo Romano (1495 e in pi\u00f9 copie) \u00e8 attualmente l'unica identificazione affidabile per l'incisione creata durante la vita di Isabella.\nRitratti di Isabella d'Este.\nIl 4 ottobre 2013 in un articolo giornalistico pubblicato da Sette, magazine settimanale del Corriere della Sera, viene resa nota la notizia del rinvenimento nel caveau di una banca svizzera di un dipinto (olio su tela di 61x46,5\u00a0cm), derivato dal cartone di Leonardo da Vinci e attribuitogli, che ritrae Isabella d'Este. Il 10 febbraio 2015 la Guardia di Finanza procede al sequestro dell'opera (del valore stimato in 120\u00a0000\u00a0000 di euro) in una banca di Lugano."}
{"id": "545899", "revid": "767487", "url": "https://it.wikipedia.org/wiki?curid=545899", "title": "Pastrovichi", "text": "I Pastrovichi (\"Pa\u0161trovi\u0107i\") erano una delle pi\u00f9 importanti trib\u00f9 della regione serba della Zeta, oggi conosciuta come Montenegro. Essi occupavano in particolare il territorio montuoso alle spalle di Cattaro e il litorale adriatico fino ad Antivari. Contadini e pastori ma anche ottimi guerrieri, i Pastrovichi si trovarono coinvolti nelle feroci lotte per il potere che tra la fine del XIV secolo e l'inizio del XV sconvolsero la regione, sotto l'effetto della disintegrazione dello stato serbo, l'avanzata degli Ottomani e la politica espansionistica veneziana nell'area dalmato-albanese. Pi\u00f9 volte agli stipendi della Repubblica, nel 1423 una consistente parte della trib\u00f9, sotto l'influenza del potente clan dei Grubacevich, riconobbe la sovranit\u00e0 di Venezia, impegnandosi a proteggere militarmente il territorio di Cattaro e di Budua. In cambio il Senato concesse ai Pastrovichi un'ampia autonomia, sia pure sotto l'autorit\u00e0 del rettore veneto di Cattaro.\nLa trib\u00f9 era costituita da dodici clan nobili. Ciascun clan eleggeva un capitano che, oltre a governare i propri membri, aveva il compito di rappresentarli nelle sedute del consiglio (\"Zbor\") che si tenevano una volta all'anno e nella quale erano eletti un voivoda, quattro giudici che lo assistevano nell'amministrazione della giustizia e un cancelliere. In seguito, anzich\u00e9 un voivoda se ne elessero due, ma la carica \u2013 ritenuta troppo potente \u2013 fu sostituita da alcuni capitani distrettuali, sempre di nomina locale.\nIl territorio della comunit\u00e0 \u2013 la \"Zupa\" - si estendeva da Budua fino al confine settentrionale del capitanato turco di Antivari (\"Bar\"); privo di citt\u00e0, l'unico centro di una certa importanza era il borgo costiero fortificato di S. Stefano, costruito su un isolotto unito alla terraferma da una stretta lingua di sabbia. La popolazione era in origine di religione ortodossa, ma i Veneziani fecero grossi sforzi per imporre la conversione al cattolicesimo, riuscendovi per\u00f2 solo in parte.\nAtto di dedizione di Pastrovicchio - Pa\u0161trovi\u0107i (Albania Veneta)\n I. Pastrovicchio conserver\u00e0 inalterato il suo antico regime Municipale, continuando nel diritto di eleggere \n dal suo seno dei suoi il Rettore e i Giudici che verranno confermati dal Senato.\n II. Venezia s'obbliga di ristabilire e conservare inalterati gli antichi confini di Pastrovicchio.\n III. Nel caso Pastrovicchio venisse invasa quod Deus avertat (Dio non voglia!) dai Turchi, gli antichi abitanti\n ne saranno dalla Repubblica ricoverati a Cattaro o altrove e sussidiati.\n IV. Nel caso di pace col despota di Serbia, Venezia si terr\u00e0 ad ogni costo per s\u00e9 Pastrovicchio.\n V. I Pastrovicchi serviranno la Repubblica in guerra e in pace senza stipendi, sempre pronti a marciare fino \n ad Antivari ed entro tutto il territorio di Cattaro. Dovendo recarsi nel territorio di Scutari si obbligano \n a provvedere per soli 8 d\u00ec al proprio mantenimento.\n VI. Il Senato dar\u00e0 al comune 20 pezze di pannolano e 50 mantelli nazionali. I Pastrovicchi pagheranno per casa\n 12 grossi d'argento all'anno e saranno esenti da dazi nelle terre della Repubblica.dm"}
{"id": "545903", "revid": "123110595", "url": "https://it.wikipedia.org/wiki?curid=545903", "title": "Blue submarine no. 6", "text": " \u00e8 un manga di Satoru Ozawa, serializzato dalla Shogakukan sulla rivista \"Shonen Sunday\" nel 1967. La storia \u00e8 ambientata in un futuristico scenario terrestre, dove il livello degli oceani \u00e8 notevolmente aumentato.\nDa esso lo studio Gonzo ha tratto un OAV, trasmesso tra il 1998 ed il 1999. In Italia \u00e8 stato trasmesso sul canale MTV nell'ottobre del 2001 grazie al doppiaggio della Dynamic Italia, con successive repliche negli anni successivi.\nTrama.\nIn un futuro non molto lontano, l'intero pianeta \u00e8 stato sconvolto da immensi mutamenti climatici e da una guerra spaventosa. Gli oceani si sono sollevati e le citt\u00e0 costiere sono state sommerse e distrutte da attacchi portati dalle creature dello scienziato Jung Zorndyke, ora considerato il nemico numero uno dell'umanit\u00e0.\nFra le rovine di Tokyo vive un ex militare, Tetsu Hayami, disilluso e cinico. Viene inviata a richiamarlo in servizio la giovane ufficiale pilota Mayumi Kino. Hayami infatti \u00e8 considerato importante dai vertici della flotta \"Blue\" come guida per raggiungere la base segreta di Zorndyke nell'Antartide e distruggerla.\nHayami inizialmente rifiuta di seguire Kino, ma in seguito a un attacco della \"Nave Fantasma\", un'enorme corazzata tecno-organica (simile alla \"Bismarck\" nelle sue sovrastrutture), comandata dall'ibrido uomo-animale Berg, si unisce nuovamente alla flotta \"Blue\". Durante l'attacco ha l'occasione di incontrare un pilota delle macchine da guerra di Zorndyke, una femmina ibrida alla quale salva la vita. \u00c8 questo il primo contatto non violento fra esseri umani e creature di Zorndyke.\nA bordo del \"Blue\" n. 6 Hayami scopre che il suo compagno Nonaka Katsuma, con il quale era riuscito a giungere vicinissimo alla base di Zorndyke, \u00e8 ancora vivo. L'uomo era stato catturato durante la missione e Hayami l'aveva dato per morto, alimentando i propri sensi di colpa. Katsuma era stato invece recuperato vivo, ma biologicamente mutato e in via di progressiva trasformazione in un ibrido.\nRaggiunta la base sottomarina della flotta \"Blue\", il \"Blue Dome\", gli equipaggi dei sottomarini apprendono i dettagli della missione finale contro Zorndyke: attaccare e distruggere la sua base prima che possa essere messo in atto il \"pole shift\", il rovesciamento dei poli magnetici della Terra, circostanza che segnerebbe la fine delle creature viventi sulla superficie terrestre. Proprio durante il \"briefing\" di questa missione Zorndyke compare sugli schermi in un attacco \"jamming\" e dichiara le sue intenzioni ai militari e agli scienziati riuniti: cessare la guerra, rinunciare alla violenza e lasciare il mare alle nuove creature da lui generate in laboratorio. Proprio in quella, la \"Nave Fantasma\" assieme a una nutrita flotta di balene mutate dette \"muska\" riescono a scovare il \"Blue Dome\" e a distruggerlo.\nHayami resta separato dal resto della flotta e riesce a sfuggire alla morte solo grazie all'intervento della stessa femmina ibrida che aveva salvato. Accerchiati su un relitto da un branco di creature ostili, i due vengono a loro volta salvati da un \"muska\", che si rivela senziente e in grado di comunicare con Hayami. I due iniziano cos\u00ec a porsi interrogativi sul perch\u00e9 di quella insensata guerra fra esseri viventi. Hayami si convince allora che il conflitto non \u00e8 che una prova per l'umanit\u00e0, un doloroso confronto dal quale uscire rinnovati nel segno di una nuova fratellanza con i figli di Zorndyke.\nCon questa verit\u00e0 in tasca, Hayami si ricongiunge con n.6 e con i resti della flotta \"Blue\", che nel frattempo ha recuperato un sottomarino \"Typhoon\" sovietico armato con testate atomiche e si appresta a nuclearizzare la base di Zorndyke. Hayami a quel punto \u00e8 convinto di poter tentare un'ultima mediazione e parte in direzione del Polo Sud, mentre la flotta \"Blue\" predispone il lancio degli ICBM nucleari e affronta le forze di Berg in una battaglia all'ultimo sangue.\nHayami, assieme a Kino, accompagnati da Katsuma ormai completamente trasformato in un ibrido uomo-pesce, raggiungono il Polo Sud. Il territorio \u00e8 irriconoscibile e trasformato in una plaga tropicale dove vivono in una specie di Arcadia i figli ibridi di Zorndyke. I due ufficiali incontrano quindi lo scienziato che spiega loro che l'umanit\u00e0 non ha altra via che accettare il cambiamento e vivere in pace con le nuove creature, lasciando loro come santuario l'Antartide. Se invece la decisione di nuclearizzare la base fosse stata irrevocabile, proprio con quel gesto gli umani avrebbero innescato i macchinari del \"pole shift\", condannando cos\u00ec se stessi alla fine assieme ai figli di Zorndyke. Convinti quindi che l'unica strada \u00e8 quella di rinunciare alla vendetta, i due ufficiali comunicano al n.6 di interrompere le operazioni di bombardamento e disinnescare le atomiche. Poco dopo il cadavere di Zorndyke viene portato via da un corteo funebre accompagnato dai suoi figli. In quella sopraggiunge Berg, sopravvissuto alla battaglia. Straziato dal dolore per la morte di Zorndyke, di cui reputa responsabile Hayami, aggredisce l'ufficiale, il quale tenta invano di spiegare che la convivenza fra umani e ibridi \u00e8 l'ultimo desiderio di Zorndyke. Berg rifiuta di credere alle parole di Hayami e in preda all'ira e alla disperazione si strappa il microfono che aveva impiantato in gola, con il quale poteva trasformare i suoi grugniti bestiali in parole. Rinunciando cos\u00ec a comunicare con gli umani, si accascia in lacrime seguendo in mare il corteo funebre. L\u00e0 trova a consolarlo la femmina che per prima aveva avuto un contatto pacifico con Hayami.\nL'anime si conclude con la rivelazione che Zorndyke era stato realmente ucciso da Hayami, ma per espressa, e fredda, sua richiesta.\nDoppiaggio.\nIl doppiaggio italiano \u00e8 stato effettuato da Dynamic Italia nel 2001.\nEpisodi.\nLa serie OAV \u00e8 composta da 4 episodi:\nMusiche.\nLe musiche della serie sono a cura di \"The Thrill\".\nLa sigla iniziale invece, \"Mina soko ni Nemure\", \u00e8 cantata da \"The Thrill\" assieme a \"Yukarie\".\nVideogiochi.\nDalla serie ne sono stati tratti due videogiochi, prodotti nel 2000, e realizzati dalla Bandai Visual e da SEGA."}
{"id": "545904", "revid": "1714743", "url": "https://it.wikipedia.org/wiki?curid=545904", "title": "Isabella d'Este (1635-1666)", "text": "Biografia.\nIsabella nacque a Modena il 3 ottobre 1635; figlia di Francesco I d'Este, duca di Modena e Reggio e di Maria Farnese. La madre era figlia del duca di Parma e Piacenza Ranuccio I Farnese.\nDopo la morte della sua prima moglie Margherita Violante di Savoia, Ranuccio II volle sposare la cugina Isabella, figlia della sorella del padre. Il matrimonio avvenne per procura nel 1663. I due si videro per la prima volta il 18 febbraio 1664, quando la donna giunse a Parma. Per l'occasione furono organizzate feste grandiose con spettacoli musicali. \nLa nascita del figlio Odoardo fu fatale alla madre che, pochi giorni dopo, il 21 agosto 1666 mor\u00ec di puerperio nella Reggia di Colorno.\nDiscendenza.\nRanuccio ed Isabella ebbero tre figli:"}
{"id": "545908", "revid": "111582950", "url": "https://it.wikipedia.org/wiki?curid=545908", "title": "Ingegneria strutturale", "text": "L'ingegneria strutturale, o \"ingegneria delle strutture\", \u00e8 una branca dell'ingegneria civile specializzata nel campo delle strutture: ponti, strutture di edilizia civile, industriale, ecc. Essa si fa carico di tutta la vita dell'opera, dalla sua prima ideazione alla vera e propria progettazione strutturale che comprende lo studio dei disegni tecnici (di progetto e di dettaglio), l'analisi strutturale, lo studio delle modalit\u00e0 costruttive fino alla redazione del manuale di manutenzione (ove necessario).\nLe discipline scientifiche di base dell'ingegneria strutturale sono la meccanica del continuo, la scienza dei materiali e la geotecnica. Le materie fondamentali, perlomeno nell'ambito del sistema universitario italiano, sono la meccanica razionale, la scienza e la tecnica delle costruzioni, l'affidabilit\u00e0 strutturale, il progetto di strutture, la dinamica delle costruzioni, il calcolo automatico (o meccanica computazionale) delle strutture, la costruzione di ponti, la diagnostica e il consolidamento delle costruzioni, la geotecnica, la tecnica delle fondazioni, le opere di sostegno, ecc.\nAnche altre branche dell'ingegneria richiedono una figura professionale particolarmente adatta al dimensionamento e al calcolo strutturale: ingegneria edile, ingegneria meccanica, ingegneria aeronautica, ingegneria aerospaziale ecc."}
{"id": "545914", "revid": "287204", "url": "https://it.wikipedia.org/wiki?curid=545914", "title": "Lo Zahir", "text": "Lo Zahir \u00e8 un romanzo dello scrittore brasiliano Paulo Coelho pubblicato nel 2005. \u00c8 stato pubblicato in oltre 80 paesi, tra cui l'Iran, dove tuttavia \u00e8 stato bandito dal governo poco dopo l'uscita.\nTrama.\nLo zahir \u00e8 una ossessione che non pu\u00f2 essere dominata. Si insinua lentamente e lievemente nella mente fino ad impossessarsene completamente. Colui il quale ne diventa preda non pu\u00f2 far altro che seguire l'onda del pensiero che lo accompagna costantemente e vivere l'inquietudine che ne deriva. Questo testo racconta una storia di forte impatto emotivo, la ricerca da parte del protagonista della moglie scomparsa improvvisamente senza lasciare traccia, e trascina il lettore negli sconfinati territori dell'interiorit\u00e0 e del sentimento. Spinto da un potente sentimento che contiene sia l'amore che il risentimento, egli intraprende un impegnativo viaggio che lo porter\u00e0, fino alle lontane steppe dell'Asia, a scoprire una nuova consapevolezza di s\u00e9 e della realt\u00e0.\nIl tema riprende quello degli altri libri di Coelho, del viaggio come itinerario di crescita e riflessione interiore."}
{"id": "545916", "revid": "287204", "url": "https://it.wikipedia.org/wiki?curid=545916", "title": "Diocesi di Benevento", "text": ""}
{"id": "545918", "revid": "1711941", "url": "https://it.wikipedia.org/wiki?curid=545918", "title": "George Habash", "text": "Fu il fondatore nel 1949 delle Brigate del sacrificio arabo, del gruppo guerrigliero al Urwa al wuthqa nel 1950 e nel 1952 del Movimento Nazionalista Arabo, di orientamento panarabo, dalla cui sezione palestinese nacque nel 1967 il Fronte Popolare per la Liberazione della Palestina (FPLP), in cui confluirono diverse organizzazioni preesistenti.\nBiografia.\nDi religione greco-ortodossa, l'arabo-palestinese Habash si laure\u00f2 in medicina all'Universit\u00e0 americana di Beirut. Fin da giovane espresse le sue idee politiche radicali all'interno dell'OLP. Si \u00e8 sempre rifiutato di riconoscere lo Stato di Israele ed ha sempre sostenuto la lotta armata nella guerra contro lo Stato ebraico. \u00c8 stato per anni il punto di riferimento per tutti i gruppi di opposizione radicali dell'OLP e ha goduto di un grande prestigio tra le popolazioni palestinesi ed arabe.\nMilitanza armata.\nNel 1964 raggrupp\u00f2 i palestinesi panarabi in un \"comando regionale\" che, dopo la Guerra dei Sei Giorni nel 1967, port\u00f2 alla fondazione del Fronte popolare di liberazione della Palestina (FPLP) come fronte di diverse fazioni palestinesi, come gli \"eroi del ritorno\" e il \"Fronte di liberazione palestinese\": Habash ne divenne anche il primo segretario generale. Habash fu brevemente imprigionato in Siria nel 1968 ma riusc\u00ec a scappare. Nello stesso anno, entr\u00f2 anche in conflitto con l'alleato di lunga data Wadie Haddad, ma entrambi rimasero nel FPLP.\nIn un congresso del 1969, il FPLP si dichiar\u00f2 movimento marxista-leninista e da allora \u00e8 rimasto un'organizzazione comunista. \nIl congresso vide anche una fazione di ultra-sinistra sotto Nayef Hawatmeh e Yasser Abd Rabbo scindersi come Fronte Democratico Popolare per la Liberazione della Palestina (PDFLP), per poi diventare Fronte Democratico per la Liberazione della Palestina (DFLP). \nDurante il periodo in cui Habash era Segretario generale, il FPLP divenne noto come una delle fazioni palestinesi pi\u00f9 radicali e militanti e guadagn\u00f2 notoriet\u00e0 mondiale. Ebbe infatti luogo una serie di dirottamenti di aerei e attacchi contro societ\u00e0 riconducibili a Israele e contro ambasciatori israeliani in Europa: per lo pi\u00f9 pianificati da Haddad, il pioniere delle moderne operazioni di terrorismo internazionale da parte del FPLP, questi attacchi portarono il gruppo e la questione palestinese sulle prime pagine dei giornali di tutto il mondo, ma provocarono anche intense critiche da altre parti dell'Organizzazione per la liberazione della Palestina. \nNei dirottamenti di Dawson's Field del 1970, Habash ispir\u00f2 i dirottamenti contemporanei di quattro aerei occidentali di linea negli Stati Uniti, in Europa, nell'Estremo Oriente e nel Golfo Persico: costretti a volare verso un aeroporto della Seconda Guerra Mondiale in Giordania, i passeggeri e gli equipaggi furono sbarcati e gli aerei furono poi fatti saltare in aria.\nI dirottamenti di Dawson's Field furono determinanti nel provocare la repressione del Settembre Nero, con cui Hussein di Giordania guid\u00f2 l'offensiva contro le roccaforti dei militanti dell'OLP nel suo regno, provocando la morte di migliaia di palestinesi. Habash fu sfrattato dalla Giordania a causa del ruolo chiave del Fronte Popolare negli scontri del Settembre Nero e, nell'autunno del 1970, si rec\u00f2 a Pechino. Dopo il settembre nero, i \"fedayn\" dell'OLP dovettero invece riparare in Libano.\nNel 1974, il Consiglio nazionale palestinese adott\u00f2 una risoluzione che riconosceva una soluzione a due stati al conflitto israelo-palestinese e Habash, che si opponeva, form\u00f2 all'interno dell'Organizzazione il Fronte del rifiuto, con diversi altri partiti di opposizione.\nNel 1972, Habash speriment\u00f2 problemi di salute e gradualmente inizi\u00f2 a perdere influenza all'interno dell'organizzazione. \nDurante la guerra civile libanese scoppiata nel 1975, le forze del FPLP furono decimate nella battaglia contro la Siria, a cui successivamente, il FPLP si sarebbe riavvicinato.\nDirigenza politica.\nHabash ha allineato il FPLP con l'OLP nel 1977. Dopo un ictus nel 1980, quando viveva a Damasco, la sua salute \u00e8 peggiorata e altri membri del FPLP sono saliti al vertice.\nDurante la prima guerra del Golfo (1991), condann\u00f2 l'annessione del Kuwait da parte dell'Iraq, ma si schier\u00f2 altres\u00ec contro l'intervento della coalizione alleata.\nNel 1992, a Tunisi (dove allora s'era dovuta trasferite l'OLP a seguito dell'Invasione israeliana del Libano del 1982) rimase colpito da un ictus cerebrale e fu immediatamente trasferito in un ospedale di Parigi. Lo stesso presidente dell'OLP, Y\u0101sser \u02bfAraf\u0101t gli mise a disposizione elicotteri e personale per il trasferimento. L'ospitalit\u00e0, data dall'allora presidente francese Mitterrand, cre\u00f2 non poche polemiche fra le diplomazie francesi e israeliane.\nDopo gli accordi di Oslo, Habash form\u00f2 un'altra alleanza di opposizione al negoziato, con organizzazioni islamiste come Hamas e il Movimento della Jihad islamica in Palestina. Nel 2000, si dimise dal suo incarico di comando del FPLP a causa delle cattive condizioni di salute e gli succedette, alla guida del FPLP, Abu Ali Mustafa."}
{"id": "545919", "revid": "46931", "url": "https://it.wikipedia.org/wiki?curid=545919", "title": "Georges Habash", "text": ""}
{"id": "545920", "revid": "46931", "url": "https://it.wikipedia.org/wiki?curid=545920", "title": "George Habbash", "text": ""}
{"id": "545921", "revid": "1501558", "url": "https://it.wikipedia.org/wiki?curid=545921", "title": "Nazionale di calcio del Benin", "text": "La nazionale di calcio del Benin \u00e8 la rappresentativa calcistica nazionale del Benin, iscritta alla FIFA e alla CAF e controllata dalla F\u00e9d\u00e9ration B\u00e9ninoise de Football. Fino al 1975 era conosciuta come nazionale di calcio del Dahomey, prima che il paese cambiasse nome in Benin. I suoi giocatori sono soprannominati \"Les Ecureuils\", gli scoiattoli.\nNon ha mai partecipato a un mondiale e ha fatto la sua prima apparizione in Coppa d'Africa nel 2004.\nNella graduatoria FIFA in vigore da agosto 1993 il miglior posizionamento raggiunto \u00e8 stato il 59\u00ba posto nel novembre 2009, mentre il peggiore \u00e8 stato il 165\u00ba posto di luglio 1996; occupa l'83\u00ba posto della graduatoria.\nStoria.\nLa rappresentativa del Benin, all'epoca denominato Dahomey, esord\u00ec in casa l'8 novembre 1959 contro la , da cui fu sconfitta per 1-0. L'indipendenza dalla Francia data al 1\u00ba agosto 1960. La federcalcio locale si affili\u00f2 alla FIFA nel 1962 e alla CAF nel 1969.\nLa nazionale beninese ottenne il primo risultato di rilievo quando si qualific\u00f2 per la fase finale della Coppa d'Africa 2004. Furono eliminati dopo tre sconfitte, contro , e Nigeria. Moussa Latoundji segn\u00f2 contro i nigeriani il primo gol beninese in una fase finale della Coppa d'Africa. Assente dalla Coppa d'Africa 2006, il Benin si qualific\u00f2 per la seconda volta alla fase finale del torneo in occasione dell'edizione del 2008. Anche in questo caso fu eliminato al primo turno, dopo aver perso contro , e ancora Nigeria. La squadra segn\u00f2 un solo gol nella fase finale, ad opera di Razak Omotoyossi contro gli ivoriani (1-4).\nNel 2010 sorse una crisi in seno alla federcalcio nazionale, dovuta alla gestione dei fondi di sponsorizzazione derivanti da una compagnia telefonica, erogati dal 2008 al 2010. La crisi culmin\u00f2 nel controverso arresto del presidente federale Anjorin Moucharaf. Il campionato locale fu sospeso per un anno e la nazionale visse un periodo di difficolt\u00e0. I dirigenti federali si divisero in due fazioni, una delle quali elesse presidente Victorien Attolou, accusando Moucharaf di gestione dittatoriale e ricevendo l'appoggio del ministro dello sport beninese. D'altro canto la FIFA e la CAF sostennero Moucharaf, che si dichiar\u00f2 vittima di un colpo di mano.\nNelle eliminatorie del il Benin termin\u00f2 in testa il proprio girone di secondo turno: malgrado la sconfitta nel primo match contro l' i beninesi vinsero le successive quattro partite e si assicurarono all'ultima giornata la qualificazione al terzo turno, dove chiuse secondo, a tre punti dal . Il piazzamento escluse il Benin dalla fase finale del mondiale di , ma consent\u00ec alla nazionale di qualificarsi per la fase finale della Coppa d'Africa 2010.\nNel gennaio 2010, alla sua terza partecipazione alla fase finale di Coppa d'Africa, il Benin pareggi\u00f2 contro il , ma perse contro Nigeria ed , uscendo al primo turno come terzo nel suo girone.\nNel dicembre 2011 la Corte d'appello del Benin dichiar\u00f2 la non colpevolezza di Anjorin Moucharaf, che torn\u00f2 dunque in libert\u00e0 e in sella come presidente federale, per poi terminare il proprio mandato nell'agosto 2013. Dopo due anni di battaglia giudiziaria la crisi del calcio beninese ebbe dunque il suo epilogo.\nLa nuova dirigenza della federcalcio beninese entr\u00f2 in carica il 2 ottobre 2013.\nAl secondo turno delle qualificazioni CAF al il Benin fu inserito nel girone con , Mali e e concluse il girone al terzo posto, mancando la qualificazione al terzo turno. Peggio andarono le eliminatorie del , chiusesi per il Benin gi\u00e0 al secondo turno preliminare contro il .\nIl Benin torn\u00f2 a qualificarsi alla Coppa d'Africa per l'edizione egiziana del 2019, dove ottenne tre pareggi contro (2-2), (0-0) e (0-0), sufficienti per superare il primo turno come terza nella graduatoria delle terze classificate nei gironi. A sorpresa, super\u00f2 agli ottavi il favorito battendolo per 4-1 ai tiri di rigore dopo l'1-1 dei 90 minuti di gioco, poi fu eliminato ai quarti di finale dal (1-0).\nRecord individuali.\nDati aggiornati al 2 luglio 2019.I giocatori in grassetto sono ancora attivi in nazionale.\nRosa attuale.\nLista dei giocatori convocati per le sfide di qualificazione alla Coppa d'Africa 2021 contro e .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "545923", "revid": "46931", "url": "https://it.wikipedia.org/wiki?curid=545923", "title": "FPLP", "text": ""}
{"id": "545930", "revid": "1305772", "url": "https://it.wikipedia.org/wiki?curid=545930", "title": "Big Daddy Kane", "text": "Durante la sua carriera ha lavorato con diversi artisti di primo piano quali James Brown, Biz Markie, Marley Marl, Teddy Riley, Rudy Ray Moore e Barry White. Fortemente influenzato da Grandmaster Caz nei lavori di inizio carriera, Kane ha poi continuato a lavorare sul proprio veloce \"flow\" e sulla sua tecnica di freestyle. Membro della Juice Crew di Marley Marl, ha scritto testi anche per altri componenti del gruppo quali Biz Markie e Roxanne Shante. Kane si pu\u00f2 considerare il responsabile dell'avvio della carriera di Obie Trice.\nSoprannome.\nL'acronimo \"King Asiatic Nobody's Equal\" \u00e8 spesso associato al suo soprannome \"Kane\". Quest'ultimo per\u00f2 originariamente deriva dal popolare show televisivo statunitense \"Kung Fu\". \"Big Daddy\" invece \u00e8 il personaggio interpretato da Vincent Price in un film di Frankie Avalon, \"Beach Party\".\nBiografia.\nKane \u00e8 conosciuto soprattutto per la sua abilit\u00e0 nel sincopare su veloci \"beats\"; per questo motivo \u00e8 annoverato tra i pionieri di quello che \u00e8 stato definito \"fast-rap\". Il suo stile ha influenzato l'hip hop dei primi anni novanta.\nSebbene riconosciuto come uno dei pi\u00f9 grandi rapper dell'et\u00e0 dell'oro dell'hip hop (1986-1994), dopo alcune sperimentazioni con l'R&amp;B e la sua adesione a The Nation of Gods and Earths, \u00e8 stato abbastanza criticato.\nNonostante i successivi album, come \"Looks Like a Job For...\", siano stati ben accolti dal pubblico, Kane non \u00e8 riuscito a tornare al successo commerciale che aveva ottenuto con \"It's a Big Daddy Thing\".\nNel 1996, prima dell'uccisione di Tupac Shakur, si parlava insistentemente della possibilit\u00e0 che quest'ultimo fondasse una propria etichetta discografica col nome di Makaveli Records, ospitando figure prominenti dell'East Coast hip hop, incluso Kane, che con lo scomparso rapper californiano aveva gi\u00e0 registrato la traccia \"Wherever U Are\".\nBig Daddy Kane ha posato per \"Playgirl\" e per il libro di Madonna \"Sex\". Come attore ha debuttato nel western di Mario Van Peebles, \"Posse\".\nUn rigenerato Big Daddy Kane ha avuto l'occasione dopo il 2002 di rendersi nuovamente visibile grazie alle collaborazioni con artisti di alternative hip hop quali Jurassic 5, Little Brother, e DJ Babu dei Beat Junkies. Nello stesso anno ha anche pubblicato due singoli: \"The Man, The Icon\", prodotto da The Alchemist, e \"Any Type of Way\", prodotto da DJ Premier, in cui il rapper parla del collasso urbano dopo l'11 settembre 2001 e dell'erosione della cosiddetta \"classe media\".\nHa partecipato al singolo della band trip hop Morcheeba \"What's Your Name\", del 2003. Nel 2005 ai \"VH1 Hip-Hop Honors\" \u00e8 stato molto apprezzato per un medley di rivisitazioni da T.I., Black Thought e Common, incluso il brano \"Warm It Up, Kane\" assieme a Scoob e Scrap.\nNel 2006 \u00e8 apparso come \"MC\" sulla traccia \"Get Wild Off This\" prodotta dai The Stanton Warriors per il loro \"Stanton Sessions Vol 2 Breaks Mix\". Successivamente \u00e8 apparso con Wu-Tang Clan, Rakim e i suoi vecchi amici Busta Rhymes e Q-Tip al Summer Jam Concert 2006 (7 giugno 2006), iniziativa di Busta Rhymes in onore dell'hip hop newyorkese."}
{"id": "545932", "revid": "6923", "url": "https://it.wikipedia.org/wiki?curid=545932", "title": "Maria d'Este", "text": "Biografia.\nMaria era figlia del duca di Modena e Reggio Francesco I d'Este, e della sua prima moglie, Maria Farnese, figlia del duca di Parma e Piacenza Ranuccio I Farnese.\nMatrimonio.\nAl fine di cementare i rapporti tra i Farnese e gli Este, la sorella maggiore di Maria, Isabella d'Este, venne data in sposa a Ranuccio Farnese, duca di Parma, figlio di Odoardo Farnese, duca di Parma e Margherita de' Medici nel 1664. Isabella mor\u00ec di parto nel 1666. Per preservare l'unione tra le due casate ducali, la nubile Maria divenne la successiva consorte di Ranuccio.\nIl matrimonio fu concordato tra il 16 ed il 23 ottobre 1667 e fu celebrato il 16 gennaio 1668 a Modena. La coppia ebbe nove figli ma solamente tre raggiunsero l'et\u00e0 adulta:\nMaria d'Este mor\u00ec a Parma il 20 agosto 1684. Fu sepolta nel Santuario di Santa Maria della Steccata a Parma il 21 agosto 1684."}
{"id": "545933", "revid": "114014175", "url": "https://it.wikipedia.org/wiki?curid=545933", "title": "Tecnologia dei materiali", "text": "La tecnologia dei materiali \u00e8 un campo multidisciplinare che riguarda gli aspetti applicativi dei materiali. Essa sfrutta le nozioni della chimica, della fisica e dell'ingegneria.\nI materiali vengono studiati dal punto di vista applicativo, con un approccio meno teorico rispetto alla chimica, rimandando a tale materia le spiegazioni dei processi termochimici, dedicandosi alle \"ricette pratiche\" per il buon costruire. Si pu\u00f2 pensare la tecnologia dei materiali come un immenso manuale che raccoglie tutte le informazioni possibili sulle specie chimiche (e relative miscele) pi\u00f9 usate nell'industria moderna.\nI libri di testo, a causa della vastit\u00e0 della disciplina, preferiscono solitamente restringere la trattazione, adattandola agli allievi di uno specifico ramo universitario: cos\u00ec ad esempio l'ingegneria aeronautica sar\u00e0 maggiormente interessata all'alluminio e non al calcestruzzo, mentre l'ingegneria civile sar\u00e0 interessata ad entrambi (con particolare predilezione per il secondo), l'ingegneria meccanica sar\u00e0 prevalentemente interessata a tutti i metalli e le relative leghe."}
{"id": "545934", "revid": "1632387", "url": "https://it.wikipedia.org/wiki?curid=545934", "title": "Triumph or Agony", "text": "Triumph or Agony \u00e8 il sesto album della band italiana Rhapsody of Fire, pubblicato il 25 settembre 2006. Il titolo significa \"Trionfo o agonia\". \u00c8 il secondo disco della \"Dark Secret Saga\", cominciata nel 2004 con \"\".\nHa contribuito anche Dominique Leurquin (chitarra).\nIl disco.\nIl CD, come al solito continua da dove aveva concluso nel precedente: \u201cIl destino dei nostri eroi sar\u00e0 trionfo o Agonia.\u201d\nNell'anno 9000 Nekron conquist\u00f2 le terrificanti terre oscure dove i nostri compiono il loro eterno viaggio.\nFinalmente sorge l'alba dalle montagne, e Iras si rivolge ai compagni con emozione, raccontando le mitiche ere dei prodigi e dei re elfi, in particolare dell'antica legge della Spada di Smeraldo: essa fu forgiata da Atlon \u201cfuria dell'inferno\u201d che, con l'aiuto degli angeli, la riemp\u00ec di sacra potenza. Solo l'eletto avrebbe potuto prendere la Spada di Smeraldo, e cos\u00ec accadde.\nInsieme alle timide stelle, ancora \u201cincastrate\u201d nel cielo, scende ora un fiero e candido canto a loro. Infuriano ancora nella mente di Iras i silenziosi sogni d'amor perduto e le fiamme degli angeli: esse ancora ardono nel suo cuore. Ancor si racconta la tremenda guerra tra cielo ed inferno, e incombe la paura di antiche sommosse, gli oscuri ed arcani segreti delle rosse segrete colme di sangue: pianti, torture e tormenti degli angeli.\nOra si sente il poetare di Dargor, che richiama a s\u00e9 i suoi ricordi: la scelta di cambiare il suo destino grazie agli angeli, e come egli sia rinato, orgoglioso di guidare la sua anima verso nuovi orizzonti. Ma egli rimane il figlio del dolore.\nIl gruppo si incammin\u00f2 tra le paludi ed entr\u00f2 nella gelata caverna. C'era un enigma tra le rocce, e Khaas le fiss\u00f2. Egli seppe di saper risolvere il mistero: loro sono l'unica speranza.\nDopo aver raggiunto il pozzo delle anime cercarono di superarlo risolvendo un secondo indovinello: Iras dichiar\u00f2 che il segreto era nel nome di Nekron infatti, nell'alfabeto nekranico, certi numeri corrispondono alle lettere del suo nome.\nCos\u00ec il gruppo varc\u00f2 il portale dell'agonia: gli eroi scoprirono i segreti di Dar-Kunor e del sangue umano che sgorgava, per l'ira di Nekron e dei folli riti per la sua nefasta anima. Dovevano trovare assolutamente la profezia.\nFinalmente trovarono il libro e, una volta preso dall'altare, demoni e zombie si scatenarono. Il gruppo fugg\u00ec attraverso i labirinti, saltarono nel fiume rosso sangue e, coperti di salme, si salvarono.\nNekron continua a vivere nelle oscure memorie, correte valenti eroi e nascondete le oscure parole dell'ultimo figlio del dio infernale: \u201ctrionfo o agonia: dipende da come voi userete queste parole\u2026\u201d"}
{"id": "545935", "revid": "22475", "url": "https://it.wikipedia.org/wiki?curid=545935", "title": "Wheel of Time", "text": "Wheel of Time (abbreviato anche in \"WoT\") \u00e8 un videogioco di tipo sparatutto in prima persona fantasy per personal computer ambientato nell'universo de \"La Ruota del Tempo\". Uscito nel 1999, \u00e8 stato realizzato utilizzando il motore grafico Unreal Engine dalla Epic Games.\nTrama.\nLa trama \u00e8 ambientata molti anni prima della saga originale di Robert Jordan. Il giocatore veste i panni di una Aes Sedai di nome Elayna, appartenente alla Ajah Marrone, che \u00e8 l'aiutante dell'Amyrlin. Elayna tuttavia non \u00e8 in grado di incanalare e pu\u00f2 solo usare l'Unico Potere in misura stabilita degli artefatti chiamati Ter'Angreal. Una notte un uomo misterioso (uno hound) giunge alla Torre Bianca dove risiede Elayna uccidendo molti degli abitanti prima di andarsene avendo solo in parte adempiuto la propria missione.\nL'uomo, infatti, \u00e8 un emissario di Ishamael, il pi\u00f9 potente e astuto tra i luogotenenti di Shai Tan, i cosiddetti Forsaken, incaricato dal suo padrone di recuperare uno dei sigilli che tengono serrata la prigione in cui l'Oscuro innominabile \u00e8 rinchiuso, e che si supponeva nascosto nella roccaforte di Tar Valon, sede della sorellanza delle Aes Sedai.\nIn effetti l'uomo non trova il sigillo, ma porta via ugualmente del materiale di valore inestimabile per la Torre, tra cui molti Ter'Angreal, ed \u00e8 per questo che Elayna viene incaricata di gettarsi al suo inseguimento, in un'avventura disperata e pericolosa che porter\u00e0 la nostra eroina a conoscere il male antico della citt\u00e0 di Shadar Logoth, le fosche macchinazioni della Ajah Nera delle sorelle traditrici, la societ\u00e0 segreta interna alle Aes Sedai devota a Shai Tan, fino alle pendici della montagna di Shayol Ghul, dove l'Oscuro Signore \u00e8 rinchiuso."}
{"id": "545938", "revid": "306856", "url": "https://it.wikipedia.org/wiki?curid=545938", "title": "Manio Tullio Longo", "text": "Biografia.\nEletto nel 500 a.C. con Servio Sulpicio Camerino, fu uno dei primi consoli romani.\nTito Livio ne descrive il consolato con una sola riga:\nLongo mor\u00ec durante l'anno del suo mandato."}
{"id": "545949", "revid": "767487", "url": "https://it.wikipedia.org/wiki?curid=545949", "title": "Juice Crew", "text": "La Juice Crew \u00e8 stato un collettivo di musica hip hop tra i pionieri del genere alla met\u00e0 ed alla fine degli anni 1980, fondata dal beatmaker Marley Marl e dalla propria etichetta discografica Cold Chillin Records. La Cold Chillin ottenne per la prima volta una certa notoriet\u00e0 con il singolo intitolato \"The Bridge\", che diede vita ad una successiva lunga rivalit\u00e0 con il rapper del Bronx KRS-One e la Boogie Down Productions.\nMarl fu il fautore di un'altra rivalit\u00e0, questa volta femminile, producendo un brano della giovane rapper Roxanne Shant\u00e9, \"Roxanne's Revenge\", in risposta al singolo pubblicato dagli UTFO. Al termine delle due \"battaglie\", la Juice Crew inizi\u00f2 ad espandere il proprio lavoro, producendo alcuni tra i pi\u00f9 influenti artisti degli anni '80 e novanta\nPrincipali album prodotti.\nBig Daddy Kane\nBiz Markie\nCraig G\nKool G Rap &amp; DJ Polo\nMC Shan\nMarley Marl\nMasta Ace\nRoxanne Shant\u00e9\nDiamond Shell\nIntelligent Hoodlum"}
{"id": "545950", "revid": "6923", "url": "https://it.wikipedia.org/wiki?curid=545950", "title": "Protesi", "text": "Una protesi \u00e8 un dispositivo artificiale atto a sostituire una parte del corpo mancante (un arto, un organo o un tessuto), o a integrare una danneggiata.\nLe protesi possono essere prodotte su misura (ad esempio protesi dentarie o ortopediche) o in serie (ad esempio valvole cardiache). Le protesi dentali o dentarie vengono costruite da odontotecnici diplomati ed abilitati a farlo sotto prescrizione del medico specialista (odontoiatra o odontostomatologo).\nLe protesi possono essere create a mano o con computer-aided design (CAD), un'interfaccia software che aiuta i creatori a progettare e analizzare la creazione con grafica 2-D e 3-D generata dal computer, nonch\u00e9 strumenti di analisi e ottimizzazione.\nStoria.\nLe protesi provengono dall'antico Vicino Oriente intorno al 3000 a.C., con le prime prove di protesi che appaiono nell'antico Egitto e in Iran. La prima menzione riportata di protesi oculari proviene dalla storia egiziana dell'Occhio di Horus risalente al 3000 a.C. circa, in cui si racconta che l'occhio sinistro di Horus viene strappato e poi restaurato da Thoth. Nel 3000-2800 a.C., la prima prova archeologica di protesi oculare sepolta viene ritrovata a Shahr-i Sokhta. Un'altra menzione riportata si trova nell'Asia meridionale intorno al 1200 a.C., in riferimento alla regina guerriera Vishpala nel Rigveda.\nUna menzione precoce di una protesi deriva dallo storico greco Erodoto, che racconta la storia di Hegesistratus, un greco indovino che amput\u00f2 il proprio piede per sfuggire ai rapitori spartani e lo sostitu\u00ec con uno in legno. Plinio il Vecchio riport\u00f2 anche la storia di un generale romano, Marco Sergio, la cui mano destra fu tagliata in battaglia e si fece fare una mano di ferro per tenere il proprio scudo in modo che potesse tornare a combattere.\nUn braccio protesico storico famoso fu quello di G\u00f6tz von Berlichingen, realizzato all'inizio del XVI secolo. Il primo uso confermato di un dispositivo protesico, tuttavia, viene datato tra il 950 e il 710 a.C. Nel 2000 i ricercatori hanno scoperto una mummia di tale periodo sepolta nella necropoli egiziana vicino all'antica Tebe che possedeva un alluce artificiale costituita da legno e pelle, che mostrava prove di essere stata utilizzata. Quando \u00e8 stata riprodotta da ingegneri biomeccanici nel 2011, i ricercatori hanno scoperto che questa antica protesi permetteva a chi la indossava di camminare sia a piedi nudi che con sandali. In precedenza, la prima protesi scoperta era una gamba artificiale trovata a Capua.\nUna protesi degna di nota era quella appartenente a un uomo italiano, che gli scienziati stimano abbia sostituito la sua mano destra che era stata amputata. Gli scienziati che hanno indagato sullo scheletro, rinvenuto in un cimitero longobardo a Povegliano Veronese, hanno stimato che l'uomo fosse vissuto tra il VI e l'VIII secolo d.C.\nSi ritiene che anche Fran\u00e7ois de la Noue avesse una mano di ferro, cos\u00ec come, nel XVII secolo, Ren\u00e9-Robert Cavalier de la Salle. Henri de Tonti aveva un gancio protesico usato come mano. Durante il Medioevo, la protesi rimase di forma piuttosto elementare. I cavalieri debilitati sarebbero stati dotati di protesi in modo da poter tenere in mano uno scudo, impugnare una lancia o una spada o stabilizzare un guerriero a cavallo.\nDurante il Rinascimento, le protesi si svilupparono con l'uso di ferro, acciaio, rame e legno. Le protesi funzionali cominciarono a fare la loro comparsa nel 1500.\nNel 1728 il dentista francese Pierre Fauchard, cui si attribuisce spesso l'invenzione della moderna ortodonzia, pubblic\u00f2 un libro intitolato \"The Surgeon Dentist\" (Il chirurgo dentista) sui metodi per raddrizzare i denti. Fauchard usava una protesi chiamata \"Bandeau\", un apparecchio formato da un pezzo di ferro a forma di ferro di cavallo che aiutava l'espansione dell'arco dentale.\nDopo la seconda guerra mondiale, un team dell'University of California, Berkeley ha contribuito a sviluppare l'invasatura protesica quadrilatera. La tecnologia dell'invasatura per gli arti inferiori ha visto un'ulteriore rivoluzione durante gli anni '80, quando John Sabolich invent\u00f2 l'invasatura protesica CATCAM, che in seguito si \u00e8 evoluta nell'invasatura protesica Sabolich.\nLe prime protesi di ginocchio controllate da microprocessore sono diventate disponibili all'inizio degli anni '90.\nNel 2005 DARPA ha avviato il programma Revolutionizing Prosthetics e nel 2015 ha sviluppato un braccio robotico che restituisce il senso del tatto.\nNel 2019 \u00e8 stato lanciato un progetto nell'ambito del programma AT2030 in cui le protesi su misura sono realizzate utilizzando un materiale termoplastico, anzich\u00e9 attraverso un calco in gesso. Questo metodo \u00e8 pi\u00f9 veloce e significativamente meno costoso. Le protesi cos\u00ec prodotte furono chiamate Amparo Confidence.\nNella storia le protesi su ruote sono state ampiamente utilizzate anche nella riabilitazione di animali domestici feriti, inclusi cani, gatti, maiali, conigli e tartarughe.\nTipi di protesi.\nApparecchio acustico.\nUn apparecchio acustico \u00e8 un dispositivo sanitario elettronico studiato per correggere le disfunzioni del sistema uditivo. I moderni apparecchi acustici sono costituiti da dispositivi elettronici di tipo analogico o digitale.\nApparecchio ortodontico.\nL'apparecchio ortodontico \u00e8 una ortesi o dispositivo medico con il quale l'ortodontista (il medico specializzato in questo tipo di trattamenti) riesce ad allineare i denti, al fine di ottenere una masticazione corretta, una migliore igiene orale e una migliore estetica del sorriso.\nNeuroprotesi.\nLe neuroprotesi sono dispositivi artificiali in grado di sostituire o migliorare specifiche funzioni del sistema nervoso. La disciplina che si occupa della progettazione e lo sviluppo di tali dispositivi \u00e8 l'Ingegneria Biomedica, attraverso le competenze, in termini di comprensione dei fenomeni di funzionamento del sistema nervoso provenienti dalle Neuroscienze.\nOcchiali.\nGli occhiali sono delle protesi esterne da vista, composte da una montatura e da due lenti atte a correggere alterazioni della vista dovute a vizi di rifrazione del'occhio umano (come miopia, astigmatismo, ipermetropia e presbiopia) o a insufficienze nella funzionalit\u00e0 oculare.\nProtesi dentaria.\nUna protesi dentaria \u00e8 un manufatto, realizzato da un odontotecnico abilitato, sotto la guida di un odontoiatra, utilizzata per aggiustare la dentatura originaria persa o compromessa per motivi funzionali e/o estetici.\nProtesi del seno.\nLe protesi mammarie sono utilizzate nella chirurgia estetica o nella chirurgia della mammella per aumentare le dimensioni (mastoplastica additiva) e per modificare la forma del seno di una donna o per ricostruire il seno, ad esempio dopo una mastectomia, o nell'ambito della chirurgia per il cambio di sesso.\nProtesi ortopedica.\nIn ortopedia le protesi sono componenti atte a sostituire in parte o completamente un segmento scheletrico del corpo umano (es: un arto, una falange) per cause acquisite come un evento traumatico o per cause congenite, restituendo immagine corporea e funzionalit\u00e0. Queste si dividono in esoprotesi (esterne) ed endoprotesi (interne).\nProtesi transradiale.\nLa protesi transradiale \u00e8 una protesi funzionale per il braccio, disponibile in due tipi, entrambi utilizzabili da quelle persone che abbiano subito l'amputazione transradiale del braccio (al di sotto del gomito).\nProtesi fonatoria.\nUna protesi fonatoria \u00e8 un dispositivo medicale che viene inserito da un medico-chirurgo specialista in otorinolaringoiatra nella fistola tracheo esofagea in seguito ad un intervento di laringectomia totale.\nPu\u00f2 essere direttamente installata nell'apparato fonatorio dell'utente, oppure azionata manualmente una volta appoggiata alla sua gola. Sostituisce i principali organi di produzione vocale, quali trachea, corde vocali e laringe, in caso di malfunzionamento dovuto a malattie o danni irreversibili.\nMateriali utilizzati.\nLe protesi sono rese leggere per una migliore comodit\u00e0 per il paziente. Alcuni di questi materiali includono:\nAlcune protesi vengono realizzate con bottiglie e coperchi di plastica riciclati.\nProgetti Open Source.\nEsiste dal 2006 un forum di protesi open design noto come \"Progetto protesico aperto\" (\"Open Prosthetics Project\"). Il gruppo impiega collaboratori e volontari per far progredire la tecnologia protesica nel tentativo di ridurre i costi di questi dispositivi necessari. Open Bionics \u00e8 un'azienda nata nel 2014 che sta sviluppando mani protesiche robotiche open source. Utilizza la stampa 3D per produrre i dispositivi e scanner 3D a basso costo per adattarli. Uno studio di revisione su una vasta gamma di mani protesiche stampate in 3D ha scoperto che sebbene la tecnologia di stampa 3D sia promettente per la progettazione di protesi, non \u00e8 necessariamente pi\u00f9 economica. Lo studio stesso ha anche constatato che mancano ancora prove sulla funzionalit\u00e0, la durata e l'accettazione da parte degli utenti delle protesi per le mani stampate in 3D."}
{"id": "545952", "revid": "1318658", "url": "https://it.wikipedia.org/wiki?curid=545952", "title": "Arrondissement di Clermont", "text": "L\"arrondissement\" di Clermont \u00e8 un \"arrondissement\" dipartimentale della Francia situato nel dipartimento dell'Oise, nella regione dell'Alta Francia.\nStoria.\nFu creato nel 1800, sulla base dei preesistenti distretti. Soppresso nel 1926, fu ricostituito nel 1942.\nComposizione.\nL\"arrondissement\" \u00e8 composto da 146 comuni raggruppati in 7 cantoni:"}
{"id": "545964", "revid": "13945", "url": "https://it.wikipedia.org/wiki?curid=545964", "title": "Casa di Cristoforo Colombo (Genova)", "text": "La casa di Cristoforo Colombo a Genova \u00e8 la ricostruzione (risalente al XVIII secolo) dell'edificio nel quale visse in giovent\u00f9 Cristoforo Colombo.\nStoria.\nOggi adibita a polo museale storico del Comune, la casa \u00e8 situata a breve distanza dalla Porta Soprana, appena al di fuori dalle antiche mura medievali. Documenti storici hanno consentito di accertare che il navigatore vi ha abitato nel lasso di tempo compreso - indicativamente - fra il 1455 e il 1470.\nL'edificio ha sub\u00ecto nel corso dei secoli molti cambiamenti, il principale dei quali dovuto al bombardamento del 1684 su Genova, allora repubblica marinara, disposto dal Re Sole.\nTali mutamenti furono contestuali a quelli apportati alla zona di Ravecca, un tempo detta di \"Ponticello\" (\"Pontexello\" in lingua genovese), per via della presenza in zona di un ponte, che permetteva il transito sopra un piccolo rivo, il rio Torbido).\nLa gestione della casa museo \u00e8 affidata all'Associazione Culturale Genovese \"Porta Soprana\".\nDescrizione.\nLa casa che si presenta al visitatore contemporaneo \u00e8 molto probabilmente una ricostruzione, effettuata nei primi anni del Settecento dell'originario edificio medioevale.\nLa casa fu quasi certamente colpita e distrutta, al pari di altre nella stessa zona, dal bombardamento della flotta navale di re Luigi XIV di Francia nel 1684, come notava tra gli altri lo storico Marcello Staglieno.\nSecondo Staglieno, la costruzione al tempo di Colombo aveva due o forse tre piani e fu nel tempo restaurata sulla base dei resti originali. Documenti d'archivio attestano essere stata quella l'abitazione della famiglia di Colombo.\nAll'epoca di Colombo la casa si trovava a rientrare nell'ampliamento della cinta muraria del XIV secolo e la zona era divenuta oggetto di un intenso sviluppo edilizio, con case prevalentemente popolari. Faceva parte della parrocchia di Santo Stefano.\n\u00c8 possibile che dopo la ricostruzione resasi necessaria per via del bombardamento, si siano anche aggiunti dei piani a quelli presenti nell'edificio originale, per arrivare ad un totale di cinque piani alla fine del XVIII secolo..\nLa casa sorge quindi nel tessuto urbano revisionato in epoca rinascimentale, ovvero fuori dalle mura medievali. L'antico vico Diritto di Ponticello \u00e8 rimasto per secoli come era al tempo di Cristoforo e cos\u00ec pure la struttura della casa: il piano terreno ha una bottega e, a sinistra di questa, rispetto al prospetto principale, si trova la porta d'ingresso.\nUn solaio a travatura in legno lo divide dal piano superiore e probabilmente cos\u00ec era al principio (come \u00e8 possibile desumere dall'atto di cessione della famiglia Colombo alla famiglia Bavarello).\nNel 1887 la casa venne acquistata dal Comune di Genova (durante il secondo mandato del sindaco Andrea Podest\u00e0) in modo da dare una prova tangibile sulla veridicit\u00e0 del luogo nat\u00eco del navigatore.\nSulla facciata principale dell'abitazione \u00e8 esposta una lapide con su scritto: \nAccanto alla casa di Colombo sorge il chiostro del XII secolo della chiesa e del monastero di Sant'Andrea, demolito nel 1904 al momento dello sterro del colle omonimo: le pietre che costituiscono l'architettura, salvate dall'architetto Alfredo d'Andrade, vennero ricomposte in un secondo tempo nell'attuale sito.\nCon la demolizione del lato nord di vico Dritto Ponticello attorno all'anno 1900, nell'ambito dei lavori che portarono all'edificazione di via XX Settembre, la casa di Colombo, che era stata costruita ponendo i suoi travi sui muri portanti delle case affiancate, non poteva rimanere in piedi una volta demolite le due laterali ad essa, per cui vennero eliminati i tre piani superiori, riducendola all'assetto attuale.\nLa famiglia di Cristoforo Colombo.\nDomenico Colombo, padre del grande navigatore genovese, si trasfer\u00ec assieme alla famiglia in vico Dritto Ponticello nel 1455. Cristoforo, in quell'anno, compiva quattro anni. Secondo il parere di parecchi storici, Colombo sarebbe nato in un giorno indefinito del 1451 fra il 26 agosto e il 31 ottobre in vicolo dell'Olivella, nel quartiere di Portoria.\nDal 1455 la famiglia Colombo visse in vico Dritto Ponticello (nell'antichit\u00e0 chiamato Via Retta o meglio \"Carrubeus rectus usque in Ponticellum\" (come si legge sul contratto di locazione conservato nell'Archivio del Vaticano), sempre di propriet\u00e0 del convento).\nPerduto il lavoro di guardiano della Porta, Domenico lavor\u00f2 al laboratorio come tessitore e come commerciante di vini e formaggi. Il duplice lavoro non miglior\u00f2 per\u00f2 la condizione familiare. I debiti si accumularono enormemente. Decise cos\u00ec di vendere i terreni di famiglia. Intanto Cristoforo, uscito dall'adolescenza, aveva ormai intrapreso la carriera di marinaio che lo avrebbe consegnato alla storia come uno fra i massimi navigatori di ogni tempo.\nLa relazione Belgrano.\nLa \"summa\" delle ricerche storiche ottocentesche condotte sulla vicenda della casa di Colombo \u00e8 contenuta nella \"Relazione sulla Casa abitata a Genova da Cristoforo Colombo\" dello storico Luigi Tommaso Belgrano, redatta il 12 maggio 1887. La relazione figura come allegato al verbale n. 27 del 28 giugno 1887 del consiglio comunale (seduta nella quale il comune decise l'acquisizione della casa). Il documento \u00e8 conservato alla Biblioteca civica Berio e, in copia, nella stessa casa di Colombo.\nCitando le ricerche di Marcello Staglieno, Belgrano sottolinea che, sebbene non sia noto l'anno di acquisto dello stabile da parte di Domenico Colombo, in mancanza dei \"livellari\" dell'Abbazia di Santo Stefano (cui apparteneva il terreno su cui sorgeva la casa e per il quale i proprietari degli edifici erano tenuti a corrispondere una sorta di canone d'uso), \"certo il fatto si dee registrare dopo il 1435, perch\u00e9 il \"manuale\" di quest'anno non fa ancor menzione di Domenico. Ma \u00e8 certo egualmente che si ha da collocare avanti il 1457, perch\u00e9 il manuale di questa data, con cui si ripiglia la serie dopo l'interruzione dei ventun anni, reca gi\u00e0 il pagamento del censo effettuato da Domenico stesso al monastero, senza contenere espressioni che dieno luogo a sospetto di cosa nuova\".\nL'articolata relazione d\u00e0 conto delle modifiche subite dallo stabile e dei vari passaggi di propriet\u00e0 intervenuti fino alla fine del XIX secolo, precisando che \"il bombardamento inflitto a Genova da Luigi XIV, nel 1684, arrec\u00f2 alla Casa s\u00ec gravi danni, che per gran parte si dovette ricostrurre; ed allora fu anche innalzata d'un piano, e ridotta nella forma che di presente conserva. Al che provvide Giuseppe Morbione, acquisitore nel 1690\" [...].\nGli ultimi proprietari, appartenenti alla famiglia degli Oneto, furono espropriati \"per giudizio di tribunali nel 1863\". La vendita forzata della casa - precisa il relatore - \"produsse la complessiva somma di Lire 16,650; e la propriet\u00e0 rimase divisa tra vari acquisitor\u00ee\".\nLa \"chiosa\" di Belgrano alla sua relazione tende a enfatizzare la necessit\u00e0 che, \"approssimandosi la ricorrenza del Quarto Centenario del 1492, la Patria di Colombo assicuri a s\u00e9 medesima il possesso di quella Casa nella quale Egli visse giovinetto, per custodirla degnamente, per raccomandarla alla reverenza de' cittadini e degli stranieri\".\n\"Se\" - annota un po' partigianamente lo storico - \"il Comune di Firenze annovera con giusto orgoglio fra le sue propriet\u00e0 la Casa ove nacque il divino Alighieri; se a Milano \u00e8 oggetto di un pio pellegrinaggio quella di Alessandro Manzoni; se il Municipio di Zante, or fan pochi mesi, acquist\u00f2 la Casa del Cantor dei \"Sepolcri\", e provvede a istituirvi un Museo Foscoliano, tutti faranno plauso a Genova qualora rivendichi a s\u00e9 l'abitazione dell'Eroe, che \u00abdivinato un mondo lo avvinse di perenni benefiz\u00ee all'antico \u00bb\"."}
{"id": "545965", "revid": "106456", "url": "https://it.wikipedia.org/wiki?curid=545965", "title": "Latinos", "text": "Latinos \u00e8 il termine con il quale vengono identificati in lingua inglese i latinoamericani, prevalentemente ispanici, provenienti da paesi dell'America latina e abitanti degli Stati Uniti d'America.\nSebbene i termini vengano spesso utilizzati come sinonimi, in realt\u00e0 c'\u00e8 differenza tra \"latinoamericano\" e \"ispanico\": il primo indica una persona che proviene da un paese dell'America Latina non necessariamente di lingua spagnola (ad esempio il Brasile), il secondo \u00e8 colui che proviene da un paese dove si parla lo spagnolo, non necessariamente in Sudamerica (ad esempio la Spagna o il Messico).\nSecondo gli censimenti, i \"latinos\" sono circa 23 milioni. Appartengono a tutti i ceti sociali, ma sono identificati tipicamente come i \"latinos\" ispanofoni che vivono nei quartieri meno abbienti delle grandi citt\u00e0, e che parlano il pi\u00f9 delle volte solo la propria lingua d'origine. Sono considerati alla stregua di un vero gruppo etnico, che oggi \u00e8 quello con la pi\u00f9 netta crescita, secondo le ultime stime. \nA Miami, in Florida, il 45 % della popolazione \u00e8 costituito da ispanoamericani, contro il 35% di altri euroamericani e il 20% di afroamericani. Anche a Los Angeles i \"latinos\" sono a un passo dal costituire la maggioranza etnica.\nNel centro citt\u00e0 e nei \"ghetti\" metropolitani, gli scontri tra bande di \"latinos\" e bande di afroamericani sono molto frequenti. A Miami, nel 1988, l'omicidio di un ragazzo afroamericano compiuto da un poliziotto scaten\u00f2 una rivolta degli afroamericani contro i \"bianchi americani\" e i \"latinos\". Nel 1992 questi ultimi sono stati protagonisti di scontri etnici a Los Angeles, sfociati in una vera e propria rivolta urbana, con razzie e sciacallaggi compiuti dopo il passaggio dell'uragano Andrew.\nCi sono anche ispanici \"bianchi\" di origini direttamente spagnole detti comunemente \"hispanos\", prevalentemente negli Stati del Nuovo Messico, Texas, Colorado, Utah, California e Florida."}
{"id": "545966", "revid": "339392", "url": "https://it.wikipedia.org/wiki?curid=545966", "title": "Vedanta Sutra", "text": ""}
{"id": "545968", "revid": "125688371", "url": "https://it.wikipedia.org/wiki?curid=545968", "title": "Luca Ariatti", "text": "Caratteristiche tecniche.\nEra un calciatore che poteva ricoprire diverse zone del centrocampo, ma che \u00e8 stato utilizzato in alcune occasioni anche come terzino. Spesso utilizzato come esterno di centrocampo, il mister Stefano Colantuono lo defin\u00ec ai tempi dell'Atalanta un leader naturale indispensabile per le dinamiche di qualsiasi squadra. beniamino dei tifosi, gli fu dedicato il coro \"Ariatti tirali tutti matti\".\nCarriera.\nInizia la sua carriera da professionista nel campionato 1995-1996 nella , squadra con la quale l'anno successivo fa il suo esordio in Serie A il 18 maggio 1997 nella partita Reggiana-.\nNel 1998-1999 gioca nell' in Serie C1 dove totalizza 28 presenze, nei quattro campionati successivi milita di nuovo nella Reggiana sempre in Serie C1 giocando in totale 79 partite e segnando 4 reti.\nNel gennaio del 2003 passa alla Florentia Viola in Serie C2 e gioca 9 partite, nel campionato successivo \u00e8 in Serie B, sempre con la Fiorentina (39 presenze) e nel 2004-2005 nuovamente in Serie A diviene il capitano della squadra viola (30 presenze e 2 reti).\nNel 2005-2006 passa all'Atalanta in Serie B e contribuisce alla vittoria del campionato con 40 presenze e 1 gol. Nella stagione 2006-2007 milita ancora nell'Atalanta in Serie A risultando uno dei giocatori con pi\u00f9 presenze, 36 partite giocate su 38, nelle quali realizza anche 2 reti.\nNell'estate 2007 \u00e8 acquistato dal Lecce. Con i giallorossi ottiene la sua terza promozione dalla Serie B e successivamente realizza 31 presenze in Serie A; durante la stagione in massima serie ha pure ricevuto una sospensione per condotta fallosa in allenamento.\nIl 14 luglio 2009 viene acquistato a titolo definitivo dal ChievoVerona, con cui disputa da titolare la stagione 2009-2010. Il 28 agosto 2010 passa a titolo definitivo al neopromosso Pescara, in Serie B. Gioca 16 partite con una rete. L'anno successivo finisce ai margini della rosa.\nDopo il ritiro.\nIl 5 settembre 2012 decide ufficialmente di concludere la carriera sportiva e dunque si ritira. Nello stesso giorno, annuncia che frequenter\u00e0 una scuola universitaria per potersi laureare come procuratore sportivo. Il 27 settembre \u00e8 tra i 31 candidati idonei a superare la prova per divenire Agente di Calciatori. Dopo avere superato l'esame nel maggio 2014 fonda la \"Luca Ariatti Sport Management\"."}
{"id": "545972", "revid": "767487", "url": "https://it.wikipedia.org/wiki?curid=545972", "title": "Uma Narayan", "text": "Tra le sue opere pi\u00f9 conosciute si ricorda \"Dislocating Cultures: Identities, Traditions and Third World Feminism\". In quest'opera Narayan contesta la nozione secondo la quale il femminismo sia esclusivamente un prodotto della cultura occidentale.\nNel suo saggio analizza le peculiarit\u00e0 dell'essere femminista nel suo paese di origine, l'India. Inoltre, Narayan sostiene che la nozione stessa di \"occidentalizzazione\" ha bisogno di essere riesaminata.\nUma Narayan ha coeditato \"Reconstructing Political Theory: Feminist Perspectives\" con Mary L. Shanley, \"Having and Raising Children\" con Julia Bartkowiak e \"Decentering the Center: Postcolonial and Feminist Challenges to Philosophy\" con Sandra Harding. Narayan attualmente insegna al \"Vassar College\" di Poughkeepsie, New York.\nUma Narayan si \u00e8 laureata in filosofia all'Universit\u00e0 di Bombay e ha ottenuto un Master in filosofia alla Poona University, India. Si \u00e8 addottorata alla Rutgers University nel 1990."}
{"id": "545978", "revid": "287204", "url": "https://it.wikipedia.org/wiki?curid=545978", "title": "Sommo sacerdote", "text": "Il sommo o gran sacerdote (, \"koh\u00e8n gad\u00f2l\", o \"kohen ha-gadol\") nell'antica religione ebraica era il capo della classe sacerdotale, dalla nascita della nazione israelita fino alla distruzione del Secondo Tempio di Gerusalemme. I sommi sacerdoti appartenevano alle famiglie ebraiche sacerdotali che tracciavano la loro patrilinearit\u00e0 fino ad Aronne, il primo sommo sacerdote e fratello maggiore di Mos\u00e8.\nIn tempi pre-esilici il nome comune del sacerdote capo della comunit\u00e0 era \"il sacerdote\" (ebr.: \"ha-Kohen\"; si veda per esempio, ). Il termine \"sommo sacerdote\" (ebr.: \"ha-kohen ha-gadol\") viene usato con riferimento ad Aronne e i suoi discendenti che sono unti con olio santo (; ; ), e successivamente al sacerdote principale del Primo e Secondo Tempio di Gerusalemme (; ). Un titolo paragonabile \u00e8 l'ugaritico \"rb khnm\". L'appellativo \"sacerdote capo\" (ebr.: \"kohen ha-rosh\") \u00e8 un alternativo di \"sommo sacerdote\" (; ; ; ) e potrebbe essere coesistito insieme con \"ha-kohen ha-gadol\".\nStoria.\nSecondo la Tanakh (Bibbia ebraica) il primo sommo sacerdote fu Aronne, fratello di Mos\u00e8 (XIII secolo a.C.). La carica era ereditaria. Nel X secolo a.C. Salomone depose il sacerdote legittimo e insedi\u00f2 Zadoq, sempre un discendente di Aronne, dando inizio a una nuova dinastia.\nIn epoca ellenista (II-I secolo a.C.) la carica smise di essere ereditaria e la nomina fu affidata al regnante di turno, straniero (Seleucidi) o ebreo (Maccabei) che fosse. Erode il Grande nomin\u00f2 almeno 6 sommi sacerdoti, e in seguito i governatori romani si arrogarono il diritto di nomina. Sempre a partire dall'epoca ellenista, quando il Sinedrio divenne un'istituzione stabile e influente, il Sommo Sacerdote prese a essere il capo di quest'organo legislativo ed esecutivo.\nTuttavia l'effettivo periodo di istituzione dell'ufficio e i compiti a esso correlati non sono noti con chiarezza ed \u00e8 stato ipotizzato che sia sorto solo in epoca relativamente recente, in seguito al ritorno degli Ebrei dall'esilio di Babilonia e alla ricostruzione del Secondo Tempio (VI-V secolo a.C.).\nDopo la distruzione del Tempio nell'anno 70 il servizio sacerdotale cess\u00f2 e con esso la carica del Sommo Sacerdote. I sacerdoti lasciarono Gerusalemme e si dispersero in varie citt\u00e0. In seguito anche il Sinedrio cess\u00f2 di riunirsi e non fu pi\u00f9 nominato un sommo sacerdote. Infatti, sebbene i sommi sacerdoti continuassero a officiare come presidenti del Sanhedrin (Sinedrio), sia i loro poteri reali e sia la misura di stima ritenuta presso il popolo deterior\u00f2 gradualmente, e la derisione dei sommi sacerdoti durante il periodo del tardo Secondo Tempio viene comunemente citato dalla letteratura rabbinica. Questo atteggiamento negativo dei Farisei fu probabilmente accresciuto dal fatto che i sommi sacerdoti dal periodo asmoneo in poi erano primariamente Sadducei, e frequenti litigi scoppiavano tra le due fazioni. A partire dalla fine del periodo del Secondo Tempio il Sommo Sacerdote era considerato non pi\u00f9 di un funzionario religioso dell'amministrazione romana, e quindi persino i paramenti sacerdotali erano a volte affidati all'ufficio del procuratore romano locale e consegnato ai sacerdoti appena prima delle varie festivit\u00e0 ebraiche. \u00c8 comprensibile, pertanto, che con la presa di Gerusalemme da parte degli zeloti, uno dei loro primi atti fu la nomina di un nuovo Sommo Sacerdote, come se in tal modo si intendesse costituire un nuovo governo ebraico a Gerusalemme.\nDati biblici.\nAronne, sebbene venga raramente chiamato \"il grande sacerdote\", essendo di solito designato come \"ha-kohen\" (il sacerdote), fu il primo in carica in questo servizio sacro, al quale venne nominato da Dio (; ).\nLa successione avveniva tramite uno dei suoi figli, e doveva rimanere nell'ambito della sua famiglia (). Se non aveva figli, l'ufficio sacerdotale passava al fratello pi\u00f9 prossimo in et\u00e0: tale sembra essere stata la prassi nel periodo asmoneo. Al tempo di Eli, tuttavia (), la carica pass\u00f2 al ramo collaterale di Ithamar (vedi Eleazar). Ma Re Salomone si narra abbia deposto il Sommo Sacerdote Abiatar, insediando Zadoq al suo posto, un discendente di Eleazar (; ). Dopo l'Esilio, la successione sembra essere avvenuta inizialmente in linea diretta da padre a figlio; ma in seguito le autorit\u00e0 civili si arrogarono il diritto della nomina. Antioco IV Epifane per esempio, depose Onias III in favore di Giasone, che fu succeduto da Menelao.\nErode il Grande nomin\u00f2 almeno sei sommi sacerdoti; Archelao due. Il legato romano Quirinio e i suoi successori esercitarono il diritto alla nomina, come fece anche Agrippa I, Erode di Calcide e Agrippa II. Persino il popolo occasionalmente eleggeva dei candidati all'ufficio sacro. I sommi sacerdoti prima dell'Esilio pare venissero nominati a vita; infatti, da Aronne alla Cattivit\u00e0 il numero dei sommi sacerdoti non fu pi\u00f9 grande di quello dei sessanta anni che precedettero la caduta del Secondo Tempio.\nCaratteristiche e funzioni nella Torah.\nIl Sommo Sacerdote doveva essere maschio, senza difetti fisici, di almeno 20 anni, sposato con una israelita. L'inizio del suo ministero era sancito da una unzione solenne sul capo, presumibilmente da parte (almeno per il periodo monarchico) di un profeta di corte. La fine del ministero poteva coincidere con la morte o con la deposizione da parte del regnante. In questo caso il sommo sacerdote conservava comunque il titolo (vedi p.es. l'espressione neotestamentaria \"sommi sacerdoti\" riferita a Caifa e al predecessore Anna).\nSecondo il Tanakh, durante il suo servizio presso la Dimora (santuario itinerante nel deserto) e in seguito il Tempio di Gerusalemme, doveva indossare speciali indumenti, in particolare un pettorale (\"hosh\u00e8n\") con dodici gemme con inciso su ognuna il nome delle dodici trib\u00f9. Era l'incaricato del tamid, il sacrificio che a mattino e sera veniva offerto a Dio nel tempio.\nEra il solo a poter entrare nel \"Santo dei Santi\", la camera pi\u00f9 interna del Tempio di Gerusalemme: vi entrava una volta l'anno nella festa dello Yom Kippur, per offrire un sacrificio in espiazione dei peccati di tutto il popolo.\nA partire dall'epoca ellenista, con l'instaurarsi dell'effettiva autorit\u00e0 del Sinedrio, sottomesso al Sommo Sacerdote, la carica viene ad assumere un notevole ruolo sociale e politico.\nEt\u00e0 e qualifiche.\nL'et\u00e0 di eleggibilit\u00e0 all'ufficio non viene fissato dalla Legge, ma secondo la tradizione rabbinica era di venti anni. Aristobulo III di Israele tuttavia aveva solo diciassette anni quando venne nominato da Erode; ma il figlio di Onias III era troppo giovane (\u03bd\u03b7\u03c0\u03b9\u03bf\u03c2) per succedere a suo padre.\nLa legittimit\u00e0 di nascita era essenziale, da qui dunque la profonda attenzione per i registri genealogici e la diffidenza per colui la cui madre era stata catturata in guerra. Il Sommo Sacerdote doveva astenersi da contaminazioni rituali. Poteva sposare solo una vergine israelita (). In tale restrizione veniva estesa a tutti i kohanim (sacerdoti), fatta eccezione per la vedova di un sacerdote (Levirato). Non gli era permesso di entrare in contatto coi corpi dei morti, finanche dei suoi parenti pi\u00f9 stretti, e non gli era permesso, in segno di lutto, di lasciarsi i capelli scompigliati, esposti, o di stracciarsi le vesti ( \"et seq.\"). Secondo Flavio Giuseppe, la nascita in suolo straniero non era una squalifica; ma le squalifiche di \"et seq.\" venivano applicate sia al Sommo Sacerdote sia agli altri sacerdoti.\nParamenti.\nLa Torah descrive paramenti specifici che devono essere indossati dai sacerdoti quando svolgono le funzioni al Tabernacolo: \"E farai per Aronne, tuo fratello, abiti sacri, che esprimano gloria e maest\u00e0.\" (). Tali abiti sono descritti in dettaglio su , e . Il Sommo Sacerdote indossava otto indumenti sacri (\"bigdei kodesh\"). Di questi, quattro erano dello stesso tipo portato da tutti i sacerdoti, e quattro erano unici per il Kohen Gadol.\nI paramenti comuni a tutti i sacerdoti erano:\nI paramenti esclusivi del Sommo sacerdote erano:\nIl Sommo Sacerdote, come tutti i sacerdoti, officiava a piedi nudi, quando era in servizio nel Tempio. Come tutti i sacerdoti, doveva immergersi nella vasca rituale (\"mikveh\") prima della vestizione e lavarsi le mani e i piedi prima di eseguire qualsiasi atto sacro. Il Talmud insegna che n\u00e9 i Kohanim n\u00e9 il Kohen Gadol erano idonei a officiare se non indossavano i propri abiti sacerdotali: \"Mentre sono vestiti in abiti sacerdotali, vengono vestiti nel sacerdozio; ma quando non indossano gli abiti, il sacerdozio non \u00e8 sopra di loro\" (\"B.Zevachim\" 17: B). Si insegna inoltre che, proprio come i sacrifici favoriscono l'espiazione del peccato, cos\u00ec fanno anche i paramenti sacerdotali (\"B.Zevachim\" 88b). Il Sommo Sacerdote aveva due completi di paramenti sacri: gli \"abiti d'oro\" sopra descritti, e una serie di \"abiti in bisso\" (\"bigdei ha-bad\") che portava solo nel Giorno dell'Espiazione (\"Yom Kippur\"). In tale giorno, cambiava i suoi paramenti sacri quattro volte, cominciando con gli abiti dorati ma cambiandosi nelle vesti di lino per i due momenti in cui sarebbe entrato nel Santo dei Santi (la prima volta per offrire il sangue di espiazione e l'incenso, e la seconda volta per recuperare il turibolo), e poi indossando nuovamente gli abiti dorati. Si immergeva nella vasca rituale prima di ogni cambio di indumenti, lavandosi mani e piedi dopo aver rimosso gli abiti e di nuovo prima di mettersi l'altro completo. I capi di lino erano solo quattro di numero, quelli cio\u00e8 corrispondenti agli indumenti indossati da tutti i sacerdoti (sottoveste, tunica, cintura e turbante), fatti di solo lino bianco, senza ricami. Potevano essere indossati una volta soltanto, e nuovi completi venivano preparati ogni anno.\nConsacrazione.\nLa cerimonia della consacrazione, che si estendeva a un'intera settimana (-; ), includeva certi rituali che tutti i sacerdoti dovevano eseguire: la purificazione; i sacrifici; il \"riempimento\" delle mani; la spalmatura del sangue. Ma Aronne, Sommo Sacerdote, veniva unto con olio santo, da cui il titolo \"sacerdote unto\"; altri passi affermano che tutti i sacerdoti venivano unti (, ; , ; ).\nLa prima consacrazione fu celebrata da Mos\u00e8; la Bibbia non riporta chi consacr\u00f2 i successivi sommi sacerdoti. afferma enfaticamente che ogni nuovo sommo sacerdote doveva essere unto; \"et seq.\" comanda che i paramenti ufficiali indossati dal predecessore dovevano essere indossati dal nuovo incombente mentre veniva unto e durante i sette giorni della sua consacrazione (; ).\nSantit\u00e0 e funzioni.\nIl rango speciale del sommo sacerdote \u00e8 evidente dal fatto che i suoi peccati sono considerati come appartenenti anche al popolo (). Gli veniva affidata la custodia degli Urim e Tummim ( e segg.) Durante lo Yom Kippur entrava solo nel Santo dei Santi facendo anche espiazione per s\u00e9 e per il popolo (). Soltanto lui poteva offrire sacrifici per i peccati dei sacerdoti, o del popolo, in principio e/o per alcune occasioni precipue, o di s\u00e9 stesso (), e solo lui poteva \"officiare\" durante i sacrifici dopo la propria consacrazione o quella di un altro sacerdote (). Offriva inoltre un pasto d'oblazione ogni mattina e sera per s\u00e9 stesso e l'intero corpo dei sacerdoti (, sebbene il testo della legge non sia del tutto definito). Non vengono date ulteriori informazioni in merito alle sue funzioni. Quantunque altri sacerdoti servissero solo quando era loro settimana a rotazione e nei giorni di festa (e anche allora la loro funzione veniva decisa per sorteggio), il Sommo Sacerdote aveva il privilegio di prendere parte \"a suo piacere\" a uno qualsiasi dei riti sacerdotali in qualsiasi momento. Flavio Giuseppe sostiene che il Sommo Sacerdote quasi sempre partecipasse alle cerimonie dello Shabbat, della Luna Nuova e dei Festival (\"Shalosh Regalim\"). Ci\u00f2 pu\u00f2 anche essere dedotto dalla vivida descrizione data nel Libro del Siracide I sull'entrata del Sommo Sacerdote all'altare.\nNella letteratura rabbinica.\nIl Sommo Sacerdote \u00e8 il capo di tutti i sacerdoti; egli deve essere unto e investito dei paramenti pontificali; ma se l'olio santo non pu\u00f2 essere ottenuto, un'investitura con ulteriori abiti (vedi \"Dati biblici\", \"supra\") \u00e8 considerata sufficiente. Un sommo sacerdote investito in tale maniera \u00e8 noto come \"merubbeh begadim.\" Questa investitura consiste nel fargli indossare otto capi di indumenti e nel rimuoverglieli per otto giorni successivi, sebbene (l'unzione e) l'investitura del primo giorno sia sufficiente a qualificarlo per le funzioni del suo ufficio. L'unica distinzione tra sommo sacerdote \"unto\" e \"investito\" \u00e8 che il primo offriva il toro a riparazione di una trasgressione involontaria.\n\"Poteri\" e ruolo.\nSolo il Gran Sinedrio aveva il diritto di nominare o confermare la nomina del Sommo Sacerdote. La sua consacrazione poteva solo svolgersi durante il giorno. Due sommi sacerdoti non potevano venire nominati insieme. Ogni sommo sacerdote aveva un \"mishneh\" (un secondo) chiamato \"Segan\" (\u05e1\u05d2\u05df), o \"memunneh\", che stava alla sua destra; un altro assistente era il \"Catholicos\" (\"Yad\", \"loc. cit.\" 16\u201317). Il diritto di successione in linea diretta o, se non possibile, collaterale, a patto che fossero soddisfatte le condizioni relative all'idoneit\u00e0 fisica (\"ibid.\" 20; \"Ket.\" 103b; Sifra, \"\u1e32edoshim\").\nPer le trasgressioni che comportavano la flagellazione, il Sommo Sacerdote avrebbe potuto essere condannato da un tribunale di tre; nel caso cos\u00ec fosse accaduto, dopo essersi sottomesso alla pena, avrebbe potuto [probabilmente] riprendere il suo ufficio (\"Yad\", \"loc. cit.\" 22). Ci si aspettava che il Sommo Sacerdote fosse superiore a tutti gli altri sacerdoti per fisico, saggezza, dignit\u00e0 e benessere materiale; se era povero i suoi confratelli sacerdoti contribuivano a renderlo ricco (\"Yoma\" 18a, \"Yad\", LCV 1); ma nessuna di queste condizioni era \"indispensabile\".\nIl Sommo Sacerdote doveva curare il suo onore. Non si poteva mischiare con la gente comune, n\u00e9 permettere che lo si vedesse svestito, o in un bagno pubblico, ecc.; poteva per\u00f2 invitare altri a bagnarsi con lui (\"Tosef., Sanh.\" IV.; \"Yad\", \"loc .cit.\" V. 3). Non poteva partecipare a banchetti pubblici, ma poteva visitare le persone in lutto per confortarle, per quanto la sua dignit\u00e0 doveva anche allora esser rispettata secondo l'etichetta prescritta (\"Sanh.\" 18\u201319; \"Yad\", \"loc. cit.\" V. 4).\nRestrizioni.\nIl Sommo Sacerdote non poteva seguire il feretro di un membro della sua famiglia deceduto, n\u00e9 lasciare il Tempio o la sua casa durante il periodo di lutto. Le persone lo visitavano per offrire condoglianze; nel riceverle, il \"Segan\" stava alla sua destra, il successivo in rango e il popolo alla sua sinistra. Il popolo declamava: \"Noi siamo la tua espiazione\" e lui rispondeva: \"Siate benedetti dal cielo\" (\"Yad\", LCV 5 e \"Mishneh Kesef\", \"ad loc.\"). Durante l'offerta di condoglianze il Sommo Sacerdote sedeva su uno sgabello, la gente sul pavimento; si stracciava le vesti, non dall'alto ma dal basso, vicino ai piedi\u00a0\u2013 la pena nel caso se le strappasse dall'alto era la flagellazione. Non poteva permettere che i suoi capelli si arruffassero, n\u00e9 poteva tagliarseli (\"Yad\", LCV 6). Aveva una casa adiacente al Tempio (\"Mid.\" 71b) e un'altra nella citt\u00e0 di Gerusalemme. Il suo onore richiedeva che dovesse trascorrere la maggior parte del suo tempo nel Santuario (\"Yad\", LCV 7). Il Sommo Sacerdote era soggetto alla giurisdizione dei tribunali, ma se accusato di un reato che comportasse la pena capitale veniva processato dal Gran Sinedrio; poteva tuttavia rifiutarsi di dare testimonianza (\"Sanh.\" 18).\nIl Sommo Sacerdote doveva essere sposato e \"doveva sposare solo una vergine\"; per evitare rischi veniva proposto che tenesse una seconda moglie pronta immediatamente prima del Giorno dell'Espiazione (Yom Kippur) (\"Yoma\" I. 1); ma la poligamia da parte sua non era incoraggiata (= \"una sola moglie\"; vedi \"Yoma\" 13a, \"Yad\", LCV 10). Poteva eseguire la \"halizah\" per evitare l'ottemperamento del levirato, possibilit\u00e0 che veniva data anche alla sua vedova, poich\u00e9 anch'essa era soggetta al levirato; sua moglie, se da lui divorziata, poteva sposarsi di nuovo (\"loc. cit.\"; \"Sanh.\" 18). Quando entrava nel Tempio (\"Hekal\") era assistito oltre la tenda da tre uomini (\"Tamid\" 67a; ci\u00f2 potrebbe forse avere riferimento al suo entrare nel Santo dei Santi; ma vedi \"Yad\", LCV 11, e \"Mishneh Kesef, ad loc.\") Poteva prendere parte al servizio ogni volta lo desiderasse (\"Yad\", LCV 12; \"Yoma\" I 2; \"Tamid\" 67b; vedi Rashi \"ad loc.\"). Il Giorno dell'Espiazione solo lui indossava vesti bianche, mentre in altre occasioni indossava i paramenti d'oro (\"Yoma\" 60a; cfr. 68b). I sette giorni che precedevano il Giorno dell'Espiazione erano dedicati alla preparazione del suo grande cerimoniale, con numerose precauzioni adottate per prevenire qualsiasi incidente che potesse renderlo impuro leviticamente (\"Yoma\" I. 1 e segg.)\nFlavio Giuseppe elenca solo cinquantadue pontificati durante il Secondo Tempio, tralasciando le seconde nomine di Giovanni Ircano II, Chananel e Joazar.\nCondizioni postesiliche.\nDopo l'Esilio babilonese, Giosu\u00e8 appare investito dalla preminenza che la fonte sacerdotale \"P\" attribuisce al Sommo Sacerdote (; \"Hag.\" VI. 13). In Esdra e anche nel Neemia poco rielevo viene dato al Sommo Sacerdote, la cui discendenza vien fatta risalire a Zadoq, nominato sommo sacerdote a Gerusalemme da Salomone (), e Zadoq \u00e8 ritenuto essere un discendente di Eleazar, figlio di Aronne (). Subito dopo il ritorno dalla Cattivit\u00e0, come si pu\u00f2 chiaramente dedurre da Zaccaria e Aggeo, l'autorit\u00e0 politica non era conferita al Sommo Sacerdote. La sovranit\u00e0 politica (messianica) era rappresentata o attribuita a un membro della casa reale, mentre gli affari religiosi erano riservati al sommo sacerdozio, rappresentato nel Libro di Zaccaria da Giosu\u00e8. Ma nel corso del tempo, man mano che la speranza messianica ebraica, o anche la speranza di autonomia dal dominio straniero (persiano, greco, egiziano, o siriano) la sovranit\u00e0 divenne pi\u00f9 debole e il Sommo Sacerdote divenne anche un capo politico della congregazione, tanto per la considerazione a lui riservata dalle potenze sovrane e dai loro vicer\u00e9, quanto anche per effetto della sempre pi\u00f9 completa accettazione del codice levitico da parte degli ebrei devoti e praticanti. A questo proposito il racconto biblico () che i rigoristi ricevettero il Sommo Sacerdote Alcimo con fiducia perch\u00e9 era \"un sacerdote della stirpe di Aronne\", \u00e8 significativo.\nAspetti politici.\nEcclesiastico 1 ( \u00e8 un'altra prova della grande riverenza in cui era tenuto il Sommo Sacerdote). L'assunzione dell'autorit\u00e0 principesca da parte dei sommi sacerdoti maccabei (gli Asmonei) fu semplicemente l'ultimo anello di questo sviluppo che, a partire dalla morte di Zorobabele, ebbe a combinare i due ideali, quello politico-messianico e quello levitico-religioso, in un unico ufficio. Ma dopo che il breve periodo di massimo splendore di indipendenza nazionale fu giunto a ingloriosa chiusura, il sommo sacerdozio mut\u00f2 nuovamente in carattere, in quanto cess\u00f2 di essere ereditario e un ufficio vitalizio. I sommi sacerdoti furono nominati e rimossi con grande frequenza (vedi sopra). Questo potrebbe spiegare l'altrimenti strano uso del titolo al plurale (gr. \u1f00\u03c1\u03c7\u03b9\u03b5\u03c1\u03b5\u1fd6\u03c2) nel Nuovo Testamento e in Flavio Giuseppe (\"Vita\", \u00a7 38; \"B. J.\" II. 12, \u00a7 6; IV. 3, \u00a7\u00a7 7, 9; IV. 4, \u00a7 3). I sommi sacerdoti deposti sembrano mantenessero il titolo e continuassero a esercitare determinate funzioni; tuttavia, il servizio sacro nel Giorno dell'Espiazione era riservato al Kohen Gadol in carica. Ma anche nei successivi periodi l'ufficio era riservato a poche famiglie di grande reputazione (probabilmente i \"bene kohanim gedolim\"; Ket. xiii. 1-2; Oh. xvii. 5; vedi anche Flavio Giuseppe, \"B. J.\" VI. 2, \u00a7 2; cfr. Sch\u00fcrer, \"Gesch.\" 3\u00aa ed., II. p.\u00a0222).\nConnessioni col Sinedrio.\nIl Sommo Sacerdote presiedeva il Sinedrio. Questa interpretazione \u00e8 in conflitto con la tarda tradizione ebraica in base alla quale il Tannaim fariseo (lo Zugot) a capo delle yeshivot presiedeva anche il Gran Sinedrio (\"\u1e24ag.\" II. 2). Tuttavia, una lettura attenta delle fonti (\"Ant.\" Xx 10;... \"Contra Ap.\" II, \u00a7 23; comp \"Ant\". IV 8, \u00a7 14; XIV 9, \u00a7\u00a7 3-5 [Ircano II come presidente]; XX. 9, \u00a7 1 [Ananus]), cos\u00ec come il fatto che nel periodo postmaccabeo il Sommo Sacerdote si reputava esercitasse suprema autorit\u00e0 in tutte le funzioni, politiche, giuridiche e sacerdotali, dimostra con quasi certezza che la presidenza del Sinedrio fosse affidata al Sommo Sacerdote."}
{"id": "545981", "revid": "1305772", "url": "https://it.wikipedia.org/wiki?curid=545981", "title": "Buckinghamshire", "text": "Il Buckinghamshire (pronuncia o , abbreviato Bucks) \u00e8 una contea dell'Inghilterra sud-orientale.\nStoria.\nIl nome Buckinghamshire \u00e8 di origine anglosassone e significa \"Il distretto della casa di Bucca\". La \"casa di Bucca\" si riferisce a Buckingham, nel nord della contea, cos\u00ec chiamata dal nome del latifondista anglosassone.\nLa contea fu cos\u00ec chiamata a partire dal XII secolo; comunque, la contea esisteva sin dalla suddivisione del Regno di Mercia (585\u2013919).\nL'area fu per\u00f2 di notevole importanza anche prima del periodo anglosassone. La contea ebbe una ricca storia sin dai periodi celtico e romano, sebbene gli Anglosassoni abbiano avuto il maggior impatto sul Buckinghamshire: la geografia della contea rurale \u00e8 in gran parte quella del periodo anglosassone.\nSuccessivamente, il Buckinghamshire divenne un'importante arena politica, con il re Enrico VIII che interveniva nelle politiche locali nel XVI secolo e, solo un secolo dopo, la guerra civile inglese che fu iniziata da John Hampden nella regione centrale del Buckinghamshire.\nStoricamente, il cambiamento maggiore per la contea giunse nel XIX secolo, quando una combinazione di colera e carestia colp\u00ec la contea rurale, obbligando molte persone a emigrare in citt\u00e0 pi\u00f9 grandi per trovare lavoro.\nQuesto non alter\u00f2 soltanto la situazione economica locale, ma comport\u00f2 che moltissime terre fossero disponibili a basso prezzo in un momento in cui i ricchi erano pi\u00f9 mobili, cosicch\u00e9 il leafy Bucks (il frondoso Buckinghamshire) divenne un luogo popolare, rurale e idilliaco: un'immagine che si \u00e8 conservata ancor oggi.\nIl Buckinghamshire \u00e8 una residenza popolare per i pendolari londinesi, portando a una maggiore agiatezza locale; ci\u00f2 nonostante, rimangono alcune sacche di povert\u00e0 relativa.\nGeografia fisica.\nLa contea confina a nord con il Northamptonshire, a nord-est con il Bedfordshire, a est con l'Hertfordshire, a sud-est con la Grande Londra, a sud con il Berkshire e a ovest con l'Oxfordshire.\nIl territorio \u00e8 diviso in due dalla catena delle colline Chilterns che raggiunge i 260 metri di altezza con la \"Coombe Hill\". A nord delle colline si stende la valle di Aylesbury, un'ampia pianura drenata dal fiume Thame. In questa fertile valle \u00e8 situato il capoluogo di contea di Aylesbury. Il nord della contea \u00e8 drenato dal Great Ouse, che attraversa la citt\u00e0 di Buckingham e lambisce la \"new town\" di Milton Keynes. A sud delle Chilterns il territorio digrada verso la valle del Tamigi, che segna il confine meridionale con il Berkshire; quest'area \u00e8 a ridosso dei confini amministrativi di Londra, risentendone fortemente gli influssi. \u00c8 qui che \u00e8 situata High Wycombe, la citt\u00e0 pi\u00f9 grande della contea da quando Milton Keynes \u00e8 un'autorit\u00e0 unitaria.\nAmministrazioni.\nLa contea \u00e8 divisa nei distretti di \"South Bucks\", \"Chiltern\", \"Wycombe\" e \"Aylesbury Vale\".\nIl borgo di Milton Keynes \u00e8 un'autorit\u00e0 unitaria dal 1997, e comprende oltre alla citt\u00e0 di Milton Keynes anche l'ex-distretto di \"North Bucks\"."}
{"id": "545985", "revid": "101064877", "url": "https://it.wikipedia.org/wiki?curid=545985", "title": "Terreni alluvionali", "text": "Tipologia di terreni presenti nelle valli fluviali, piane alluvionali e nelle aree di foce. Si formano grazie alla deposizione, durante gli episodi di alluvionamento, dei sedimenti trasportati dai corsi d'acqua esondati al di fuori del loro alveo. Sono sempre composti da una miscela variamente assortita di argilla, silt o limo, sabbia e ghiaia."}
{"id": "545986", "revid": "73843", "url": "https://it.wikipedia.org/wiki?curid=545986", "title": "Giro di Germania", "text": "Il Giro di Germania (\"Deutschland Tour\") \u00e8 una corsa a tappe maschile di ciclismo su strada, che si svolge in Germania ogni anno in agosto. Dal 2005 al 2008 ha fatto parte del circuito UCI ProTour, mentre dal 2018 \u00e8 parte del calendario dell'UCI Europe Tour.\nStoria.\nLa prima edizione risale al 1911 e si svolse su un percorso di circa 1500\u00a0km nei territori dell'allora Impero tedesco. Negli anni seguenti e fino al 1931 la corsa venne organizzata frammentariamente, con organizzatori e percorsi differenti (nell'edizione 1927 la competizione si svolse in quindici tappe nell'arco di sette mesi).\nNuovo impulso alla manifestazione venne dato nel 1937. La competizione, aperta a squadre tedesche e a selezioni internazionali, prevedeva inizio e conclusione a Berlino, capitale del Reich: i ciclisti coprirono dodici tappe nel 1937, quindici nel 1938 e ben venti nell'edizione 1939, su un percorso di 5\u00a0049,6\u00a0km che raggiunse anche l'Austria, parte dal 1938 del Reich. Lo scoppio della seconda guerra mondiale, nel settembre 1939, interruppe nuovamente lo svolgimento della corsa.\nAl termine del conflitto continu\u00f2 l'alternanza di periodi in cui la corsa ebbe luogo, nella sola Germania Ovest, a periodi di assenza dal calendario internazionale, in particolare tra gli anni Sessanta e gli anni Novanta (se si escludono quattro edizioni corse dal 1979 al 1982). Nel 1999, infine, sull'onda dell'entusiasmo generato dalle vittorie di Jan Ullrich, si decise di dare una collocazione stabile alla corsa nel panorama internazionale e fino all'edizione 2008 venne disputata regolarmente. Dal 2005, con l'inserimento nel calendario dell'UCI ProTour, la collocazione della corsa venne spostata da giugno alla seconda met\u00e0 di agosto. Il 16 ottobre 2008, complici i numerosi casi di doping che affliggevano allora il ciclismo, la Federazione ciclistica tedesca annunci\u00f2 che a partire dal 2009 la corsa non si sarebbe pi\u00f9 disputata.\nL'8 marzo 2016 Amaury Sport Organisation rese nota la firma di un accordo decennale con la Federazione ciclistica tedesca, allo scopo di reinserire nel calendario a partire dal 2017. Nel mese di luglio la manifestazione venne confermata con il nome di \"Deutschland Deine Tour\": il debutto \u00e8 slittato al 2018, con gara ridotta a quattro tappe e classificata come corsa di classe 2.1 del calendario UCI Europe Tour.\nDopo una pausa di dieci anni, il Giro di Germania ha cos\u00ec ripreso vita come parte del \"Cycling Festival. Your Tour.\" e tra il 23 e il 26 agosto ha collegato regioni e citt\u00e0 tedesche partendo da Coblenza e terminando a Stoccarda. La competizione ha visto la vittoria di Matej Mohori\u010d.\nAlbo d'oro.\n\"Aggiornato all'edizione 2021.\""}
{"id": "545988", "revid": "290351", "url": "https://it.wikipedia.org/wiki?curid=545988", "title": "Aronne", "text": "Il nome Aronne significa \"portatore di martiri\", ma viene anche ricollegato a diversi termini ebraici traducibili come \"illuminato\", \"brillante\", \"esaltato\", \"alta montagna\" o \"mont\u00e0no\", \"proveniente dalla montagna\"; oppure molto pi\u00f9 spesso al termine di \"aron\" (\"arca\").Viene considerato progenitore di tutti i Cohanim ebrei e di tutti i Sommi Sacerdoti ebrei.\nSecondo il racconto dell'Esodo Aronne era il primo dei figli maschi di Amram e Jochebed, della trib\u00f9 di Levi; il fratello Mos\u00e8 era pi\u00f9 giovane di tre anni rispetto ad Aronne, e Miriam, la loro sorella, era di alcuni anni pi\u00f9 anziana rispetto ad Aronne. Aronne era il bisnipote di Levi e rappresentava le funzioni sacerdotali della sua trib\u00f9, diventando il primo sommo sacerdote.\nSecondo il racconto del Libro dell'Esodo, quando Mos\u00e8 ricevette da Dio l'incarico di parlare al Faraone d'Egitto, egli rispose di non poterlo fare perch\u00e9 era balbuziente. Dio allora gli ordin\u00f2 di farsi accompagnare da Aronne, che avrebbe parlato per lui. Da allora Aronne fu sempre al fianco di Mos\u00e8, e in seguito divenne il primo sommo sacerdote dell'ebraismo.\nDopo l'uscita degli ebrei dall'Egitto, quando Mos\u00e8 sal\u00ec sul monte Sinai a parlare con Dio e non ridiscese per molti giorni, gli israeliti, credendo che egli non ritornasse pi\u00f9, chiesero ad Aronne di fabbricare loro un dio che essi potessero adorare. Aronne raccolse i loro gioielli d'oro, li fuse e fabbric\u00f2 una statua raffigurante un vitello, ed essi la adorarono. Mos\u00e8 per\u00f2 ridiscese dal monte, distrusse il vitello d'oro e rimprover\u00f2 aspramente Aronne e tutti gli israeliti.\nSpos\u00f2 Elisabetta, dalla quale ebbe Nadab, Abiu, Eleazaro e Itamar. Aronne mor\u00ec verso il termine dei quarant'anni durante i quali gli ebrei vagarono nel deserto in attesa di entrare nella Terra promessa, e fu sepolto nel deserto. Il figlio Eleazaro gli succedette nella carica di sommo sacerdote.\nStoria.\nGiovinezza e ascesa.\nMentre Mos\u00e8 riceveva la sua istruzione presso la corte egiziana e durante l'esilio tra i Madianiti, Aronne e sua sorella rimasero con i loro congiunti nella confinante terra a oriente d'Egitto. In questa zona, Aronne divenne famoso, grazie ai suoi eloquenti e persuasivi discorsi; dunque, quando venne il tempo di domandare al Faraone di rilasciare il popolo d'Israele dalla cattivit\u00e0, Aronne divenne il \"nabi\" (portavoce) di suo fratello nei confronti del proprio popolo dal quale era stato separato sin dalla primissima infanzia e, dopo che gli israeliti dimostrarono la mancanza di volont\u00e0 ad ascoltarlo, divenne il portavoce del Faraone stesso. A 55 anni lavorava per l'Egitto.\nIl suo ruolo.\nLa principale funzione di Aronne includeva il fare da portavoce a Mos\u00e8 e implicava negoziati personali con la corte, rappresentando Mos\u00e8, che era sempre la figura centrale che muoveva tutto. La parte giocata da Aronne negli eventi che precedevano l'Esodo era, nonostante tutto, ministeriale, esecutiva, e non direttiva. Lui, assieme a Mos\u00e8, eseguivano \u201cprodigi\u201d davanti al loro popolo che allora rimase impressionato, cominciando a credere nella veridicit\u00e0 della missione divina dei fratelli.\nAl comando di Mos\u00e8 Aronne stringe il suo bastone per inviare le prime tre piaghe sull'Egitto. Nell'infliggere le rimanenti piaghe appare come un semplice attendente di Mos\u00e8, che con il suo bastone lanciava la collera divina sul Faraone e i suoi sottoposti. La potenza del bastone di Aronne era gi\u00e0 stata dimostrata dopo la sua vittoria sopra i bastoni tenuti dai maghi egizi quando il bastone di Aronne ingoi\u00f2 tutti gli altri bastoni dopo che erano stati tramutati in serpenti.\nDurante il viaggio nelle aree rupestri Aronne non \u00e8 sempre attivo o importante; e a volte sembra colpevole di una condotta ribelle o tendente al tradimento. Nella battaglia contro Amalek viene scelto assieme a Cur per sostenere la mano di Mos\u00e8 che impugnava il \u201cbastone di Dio\u201d. Quando la rivelazione venne data a Mos\u00e8 sul Sinai capeggi\u00f2 gli anziani di Israele che accompagnavano Mos\u00e8 sulla via al picco; soltanto Giosu\u00e8 venne ammesso assieme al suo capo a comparire davanti al Signore, mentre Aronne e Hur rimasero sotto al monte per badare alla gente. Fu durante l'assenza prolungata di Mos\u00e8 che Aronne si pieg\u00f2 alle proteste della gente e forgi\u00f2 un vitello d'oro come immagine visibile della divinit\u00e0 che li aveva liberati dall'Egitto. Per intercessione di Mos\u00e8, Aronne venne risparmiato dalla piaga che colp\u00ec le genti (Deuteronomio 9:20; Esodo 32:35), anche se era stata la trib\u00f9 di Levi (alla quale Aronne apparteneva) la destinataria della vendetta punitiva del Signore.\nDiventa alto sacerdote di Israele.\nAi tempi ai quali alla trib\u00f9 di Levi venne riservato l'officio del servizio all'Arca, Aronne era stato unto e consacrato per il sacerdozio, vestito nell'abito del suo ruolo e istruito nelle sue varie mansioni (Esodo 28 e 29). Nello stesso giorno della sua consacrazione i suoi figli, Nadab e Avihu, vennero annichiliti dal fuoco inviato dal Signore per aver offerto incenso in un modo che violava la legge (Levitico 10).\nRibellione di Cora, Datan e Abiram.\nSin dai tempi del soggiorno sul Sinai, quando divenne il sommo sacerdote unto d'Israele, Aronne cess\u00f2 di essere il ministro di Mos\u00e8 e venne sostituito nell'incarico da Giosu\u00e8. Viene menzionato in associazione con Miriam in una disputa piena di gelosia contro l'autodichiararsi di Mos\u00e8 come l'allora unico profeta del Signore. Aronne chiese a Mos\u00e8 di intercedere per lei, allo stesso tempo confessando il peccato e la follia che avevano provocato l'insurrezione.\nAronne stesso non fu colpito dalla piaga per via della sua immunit\u00e0 sacerdotale, e Miriam, dopo una quarantena di sette giorni, venne guarita e ottenne nuovamente i favori divini.\n\u00c8 degno di nota il fatto che il profeta Michea faccia menzione di Mos\u00e8, Aronne e Miriam come i leader d'Israele dopo l'Esodo. In questa situazione sono le stesse parole del Signore a dichiarare che Mos\u00e8 era l'unico tra gli uomini a poter parlare con Dio faccia a faccia (cfr Shekhinah), e il non riconoscere questa prerogativa unica del fratello \u00e8 il peccato di Miriam e Aronne. L'esclusivit\u00e0 della famiglia di Aronne come unica famiglia di sacerdoti viene attestata dopo la ribellione di Cora, che era cugino di Aronne. Quando la terra, spalancandosi, inghiott\u00ec i capi della rivolta, appunto Cora, Datan e Abiram, Eleazaro, figlio di Aronne, fu incaricato di recuperare gli incensieri dei sacerdoti morti. E quando il flagello dilag\u00f2 tra quelli che avevano simpatizzato per i ribelli, Aronne fu incaricato da Mos\u00e8 di compiere con quello stesso incensiere il rito espiatorio sul popolo finch\u00e9 la piaga non si fosse arrestata. Segue a questo episodio un'altra attestazione dell'autorit\u00e0 di Aronne: il Signore ordina a tutti i capi trib\u00f9 di Israele di scrivere il proprio nome su bastoni differenti e portarli alla tenda del convegno. Al mattino seguente, dei dodici bastoni solo quello di Aronne \u00e8 fiorito indicando cos\u00ec che tutti (e solo) i Leviti hanno accesso al rango sacerdotale; ora viene operata una distinzione formale tra i Leviti e gli Aroniti, tra i quali i primi ricevono l'Avodah di essere custodi del santuario.\nMorte.\nAd Aronne, come a Mos\u00e8, non fu permesso entrare in Canaan assieme agli Israeliti. La presunta ragione \u00e8 che i due fratelli mostrarono impazienza a Meribah (Kadesh), nell'ultimo anno di pellegrinaggio nel deserto, quando essi, o meglio Mos\u00e8, estrassero acqua da una roccia per alleviare la sete del popolo. Ci\u00f2 che \u00e8 interpretato come indice di un sentimento di sfiducia verso il Signore \u00e8 che, anche se era stato ordinato solamente di parlare alla roccia, Mos\u00e8 la colp\u00ec con il suo bastone ben due volte. Della morte di Aronne si hanno due resoconti. Quello principale \u00e8 un racconto dettagliato che vede Aronne, Eleazaro e Mos\u00e8 salire sul monte Cor. Qui Mos\u00e8 spoglia Aronne dei paramenti sacerdotali e li consegna al figlio Eleazaro, dopo Aronne muore all'et\u00e0 di 123 anni, pianto per 30 giorni dal popolo. L'altro racconto si trova invece nel Deuteronomio. Qui si dice brevemente che Aronne mor\u00ec presso Mosera e l\u00e0 fu sepolto. Alcuni studiosi ritengono che Mosera non sia sul monte Cor poich\u00e9 l'itinerario indicato in Numeri riporta sette tappe tra Moseroth (che alcuni ritengono essere la stessa Mosera) e il monte Cor.\nCulto.\nLa Chiesa cattolica lo considera santo e lo ricorda il 1\u00ba luglio: \nNel Corano.\nNel Corano Aronne \u00e8 noto come Harun. Una differenza significativa \u00e8 che nel Corano Aronne non viene coinvolto nella creazione del Vitello d'oro (Sur VII, 148-150), anche considerato che Aronne non viene punito come i peccatori di idolatria, ma lui e la sua discendenza sono investiti della massima dignit\u00e0 sacerdotale (Esodo 35, 19)."}
{"id": "545997", "revid": "13415", "url": "https://it.wikipedia.org/wiki?curid=545997", "title": "Fistole", "text": ""}
{"id": "545998", "revid": "33751", "url": "https://it.wikipedia.org/wiki?curid=545998", "title": "Coppa della Confederazione CAF", "text": "La Coppa della Confederazione CAF \u00e8 una competizione calcistica africana per club che ha sostituito la Coppa delle Coppe CAF e la Coppa CAF nel 2004. \u00c8 organizzata dalla Conf\u00e9d\u00e9ration Africaine de Football e pu\u00f2 essere considerata l'equivalente africano della UEFA Europa League, trattandosi della seconda competizione continentale per importanza.\nOgni anno la vincitrice della Coppa della Confederazione CAF affronta in gara unica la vincitrice della CAF Champions League nella partita che assegna Supercoppa CAF, che si svolge sul campo della squadra che ha vinto la CAF Champions League.\nSquadre ammesse.\nAl torneo partecipano tutte le 55 confederazioni affiliate alla CAF. Per i primi 12 paesi del ranking CAF, si qualificano alla Coppa della Confederazione CAF della stagione successiva le squadre classificatesi al terzo posto nel rispettivo campionato nazionale. \nFormula.\nLa formula della competizione prevede due fasi.\nNella fase A rientrano i turni preliminari e i sedicesimi di finale, che si svolgono secondo la formula delle gare di andata e ritorno; vige la regola dei gol fuori casa. Accedono ai sedicesimi di finale aggiuntivi del torneo anche le sedici squadre eliminate ai sedicesimi di finale della CAF Champions League.\nLe sedici squadre qualificatesi per la fase a gironi dopo aver superato i sedicesimi di finale aggiuntivi del torneo sono divise in quattro gruppi di quattro club ciascuno. Ogni squadra gioca sei partite contro le altre tre squadre del girone (una in casa e una in trasferta contro ogni avversaria). Le squadre che vincono il girone e le seconde classificate dei gironi procedono alla fase a eliminazione diretta, che si tiene sempre secondo la formula andata/ritorno (quarti di finale, semifinali e finale). Nei turni a eliminazione diretta, anche in questa fase vige la regola dei gol fuori casa; in caso di ulteriore parit\u00e0 si ricorre ai tiri di rigore. "}
{"id": "546000", "revid": "124696629", "url": "https://it.wikipedia.org/wiki?curid=546000", "title": "H\u00farin", "text": "H\u00farin Thalion (439\u00a0\u2013 502 ca. P.E.) \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien. \u00c8 considerato il pi\u00f9 grande guerriero umano dell'antichit\u00e0, ed \u00e8 il padre di T\u00farin Turambar.\nH\u00farin era nipote di Hador, della Casata di Hador e il figlio maggiore di Galdor della Casata di Marach e di Hareth degli Haladin, e Huor era suo fratello minore.\nAveva un cavallo di nome Arroch (dalle radici \"ar\" nobile e \"roch\" cavallo) che probabilmente per\u00ec nella N\u00edrnaeth Arnoediad.\nEra di statura bassa per gli uomini, come sua madre Hareth, ma per il resto era robusto di corporatura, focoso di temperamento e tenace di volont\u00e0 come il nonno Hador.\nMentre suo fratello Huor era veloce nella corsa, lui era il pi\u00f9 resistente; l'amore tra i due fratelli era talmente grande che in giovent\u00f9 era difficile separarli.\nIl Nome.\nIl nome Thalion significa \"Il costante\", o \"L'incrollabile\".\nBiografia.\nLa giovinezza.\nNell'anno 458 della Prima Era Huor e H\u00farin dimoravano con i loro parenti nella foresta del Brethil, quando si unirono ad una battaglia contro gli Orchi, ed in questa occasione i due fratelli si ritrovarono ad un certo punto tagliati fuori dal resto della truppa presso il Guado del Brithiach nella Valle del Sirion, e sarebbero stati sopraffatti, se non fosse stato per l'intervento del Vala Ulmo, che fece sorgere dal fiume una fitta nebbia, permettendo ai due di scappare e rifugiarsi nel Dimbar. Qui smarrirono completamente la strada, finch\u00e9 non furono trovati da Thorondor e dalle sue aquile, che li afferrarono e li portarono in volo al di l\u00e0 dei Monti Cerchianti, nella roccaforte nascosta di Gondolin, nella valle di Tumladen.\nRe Turgon li accolse calorosamente, memore delle profezie di Ulmo secondo le quali la Casata di Hador avrebbe aiutato Gondolin nel momento del bisogno. Maeglin, figlio della sorella del re, non li vide invece di buon occhio.\nTurgon invece si affezion\u00f2 ai due fratelli, e avrebbe voluto trattenerli non solo in virt\u00f9 della sua legge, che proibiva a chiunque avesse trovato la strada per Gondolin di andarsene, ma essi desideravano ritornare con la loro gente, per dar loro man forte nelle guerre contro gli Orchi:\nIl re cedette, e concesse cos\u00ec loro di partire, a patto che fossero di nuovo trasportati dalle Aquile, e cos\u00ec fu: H\u00farin e Hour giurarono di non rivelare mai i segreti di Gondolin, e le Aquile li riportarono nel Dor-l\u00f3min.\nI due giovani non rivelarono nemmeno ai genitori dove erano stati; H\u00farin rispose a suo padre: \"Sii contento che siamo tornati, giacch\u00e9 ci\u00f2 ci \u00e8 stato concesso solo in cambio del giuramento di non parlare\".\nNel 462 Morgoth assal\u00ec lo Hithlum, e il padre di H\u00farin, Galdor, cadde difendendo gli Ered Wethrin. H\u00farin riusc\u00ec a cacciare via gli Orchi a prezzo di gravi perdite nella pianura di Anfauglith. Poi, H\u00farin prese il comando del feudo del Dor-l\u00f3min nello Hithlum. Due anni dopo si spos\u00f2 con Morwen della casata di B\u00ebor, soprannominata \"Eledwhen\" (\"Splendore degli Elfi\") per via della sua bellezza, e in quell'anno vide la luce il loro figlio T\u00farin. Ebbe poi anche due figlie, Urwen detta \"Lalaith\" (cio\u00e8 \"Riso\"), ma ella mor\u00ec all'et\u00e0 di tre anni per via di una pestilenza, e Nienor.\nLa disfatta della Nirnaeth Arnoediad.\nTrascorsero i giorni e la potenza di Morgoth si fece pi\u00f9 forte. Ma nell'anno 469 della prima era la speranza risorse: i grandi disegni di Maedhros giunsero quasi al compimento e con il rinascere delle forze degli Eldar e degli Edain, gli eserciti di Morgoth vennero scacciati temporaneamente dal Beleriand.\nAllora H\u00farin (472) part\u00ec con l'esercito di Fingon che custodiva le frontiere orientali dello Hithlum e rare volte tornava a casa in quel periodo. Dopo essersi riposato per qualche tempo, un mattino suo figlio T\u00farin, che aveva gi\u00e0 quasi otto anni, fu svegliato dal chiaro suono di trombe d'argento e corse all'uscio: nel cortile erano radunati cinquanta uomini a piedi e a cavallo armati alla guerra. Morwen e T\u00farin capirono che era giunto il momento della cacciata di Morgoth e si diedero l'addio mentre tutti gli uomini gridavano:\"Lacho calad! Drego morn! Fiammeggia luce! Fuggi notte!\".\nNel mattino di mezza estate, si svolse la N\u00edrnaeth Arnoediad, la Battaglia delle Innumerevoli Lacrime, di cui molti poemi elfici descrivono le gesta. Egli partecip\u00f2 allo scontro insieme al fratello Huor e ai figli di Hador.\nNel bel mezzo della battaglia, i due si incontrarono di nuovo con Turgon, e fu un'occasione di gioia; purtroppo, la battaglia fu un completo disastro per Elfi e Uomini, e quando stava volgendo al peggio, ed era ormai irrimediabilmente perduta, H\u00farin e Huor si sacrificarono per coprire la ritirata di Turgon. Huor e i suoi furono massacrati, egli fu ucciso da una freccia avvelenata degli Orchi mentre Re Fingon cadde per mano del Balrog Gothmog, ma H\u00farin brandendo la sua ascia a due mani, continu\u00f2 a combattere fino a venir ricoperto dai cadaveri dei nemici.\nSi dice che H\u00farin fece cadere lo scudo, e brandendo un'ascia di un comandante orco con due mani, stermin\u00f2 da solo le guardie troll di Gothmog.\nFu infine catturato vivo per ordine di Morgoth in persona, in quanto era rimasto l'unico a conoscere l'ubicazione di Gondolin, ma il guerriero si rifiut\u00f2 di rivelargliela, e Morgoth allora, montando in collera, gett\u00f2 una micidiale maledizione \"[...] una sorta di tenebra e dolore [...]\" su tutta la casata di H\u00farin.\nLo sventurato fu cos\u00ec posto su uno dei pi\u00f9 alti picchi di Thangorodrim, ed incatenato, o magicamente immobilizzato su un seggio dal quale si vedeva il Brethil, e da dove, attraverso il potere di Morgoth, avrebbe potuto assistere a tutti i mali e le sventure che sarebbero capitati alla moglie Morwen ed al figlio T\u00farin. Non vide mai la sua seconda figlia \"Nienor\" (\"Lutto\", perch\u00e9 nacque nel periodo successivo alla morte della sorella), che venne alla luce mentre era prigioniero.\nLa liberazione e la morte.\nCirca nell'anno 500, dopo la morte di entrambi i figli nelle tragiche vicende di cui furono protagonisti, H\u00farin venne liberato da Morgoth, che si finse mosso a piet\u00e0 per lui, povero disgraziato ormai incanutito e su cui - gli disse in pratica - era inutile infierire ulteriormente; ma in realt\u00e0 le sue intenzioni erano ben diverse.\nNonostante la libert\u00e0, H\u00farin trov\u00f2 una pessima accoglienza tra i resti della sua gente, e cos\u00ec volse i suoi passi verso i picchi del Crissaegrim, per cercare di ritrovare il regno celato di Turgon, ma non trov\u00f2 l'entrata, e alle sue invocazioni non rispose nessuno: Turgon infatti, bench\u00e9 gli fosse stata riferita dalle Aquile la presenza di H\u00farin, non volle farlo entrare nella valle nascosta di Gondolin, pensando che, visto che da Angband era praticamente impossibile scappare, la sola spiegazione fosse che il vecchio amico avesse per forza capitolato. Ma le grida di H\u00farin furono udite benissimo dalle spie che Morgoth gli aveva messo alle calcagna, il quale venne cos\u00ec a conoscenza della posizione di Gondolin (ma non di come entrarvi).\nSolo dopo che H\u00farin se ne and\u00f2 Turgon cambi\u00f2 idea e mand\u00f2 le Aquile a prelevarlo, ma era troppo tardi, ed esse non riuscirono a ritrovarlo.\nH\u00farin continu\u00f2 a vagare fino a giungere nella foresta del Brethil dove erano morti i suoi figli, e sulla loro tomba trov\u00f2 sua moglie Morwen, invecchiata ed ingrigita dagli infiniti dolori subiti, e poco dopo essa spir\u00f2, e fu seppellita accanto ai figli dal marito.\nE quel luogo, detto anche la \"Pietra dello Sfortunato\" non venne mai distrutto (diverr\u00e0 l'isola di Tol Morwen)\nIn seguito, si diresse a Nargothrond, ormai deserto dove trov\u00f2 il Nanerottolo M\u00eem, intento a baloccarsi col tesoro lasciato l\u00ec da Glaurung, che nessuno aveva osato toccare per timore della maledizione del drago. Senza ascoltare le suppliche del Nanerottolo, che tempo addietro aveva tradito il figlio, lo uccise senza piet\u00e0, e se ne and\u00f2 da quel luogo, portando con s\u00e9 un unico prezioso da tutto quel mucchio di tesori: la Nauglam\u00edr, o \"Collana dei Nani\", massimo esempio dell'arte orafa dei Nani, un oggetto dal valore incalcolabile.\nH\u00farin si incammin\u00f2 verso il Doriath, e fu catturato dai Sindarin alle loro frontiere e portato al cospetto di Re Thingol, stupefatto di apprendere che quel vecchio incartapecorito e sinistro era in realt\u00e0 H\u00farin Thalion, e lo accolse rendendogli onore; quest'ultimo senza dire nulla scaravent\u00f2 la Collana che aveva preso alla reggia di Finrod ai piedi del Re, insultandolo con parole piene di rabbia e disprezzo:\nSolo le parole gentili di Melian riuscirono a calmare il vecchio guerriero, e a liberare la sua mente ottenebrata dall'influenza delle menzogne di Morgoth; H\u00farin si avvide quindi tutto ci\u00f2 era in realt\u00e0 opera di Morgoth, che si era servito di lui, e raccolta la Nauglam\u00edr, la porse al re mormorando parole di scusa, e dicendogli che se anche il suo destino preparatogli da Morgoth era ormai compiuto, almeno aveva finito di fargli da burattino.\nInfine, si allontan\u00f2 dalla reggia di Thingol in Menegroth, senza che nessuno osasse fermarlo, e nessuno lo vide pi\u00f9, n\u00e9 seppe che fine abbia fatto, anche se si sospetta sia morto suicida gettandosi in mare.\nAltri personaggi di nome H\u00farin.\nPersonaggi minori col nome di H\u00farin (appartenenti tutti al popolo dei Dunedain) furono:"}
{"id": "546002", "revid": "86599", "url": "https://it.wikipedia.org/wiki?curid=546002", "title": "Precessione del perielio", "text": ""}
{"id": "546004", "revid": "31360", "url": "https://it.wikipedia.org/wiki?curid=546004", "title": "Baalbeck", "text": ""}
{"id": "546005", "revid": "1543377", "url": "https://it.wikipedia.org/wiki?curid=546005", "title": "Etolia-Acarnania", "text": "L'unit\u00e0 periferica dell'Etolia-Acarnania, () \u00e8 una delle tre unit\u00e0 periferiche in cui \u00e8 divisa la periferia della Grecia Occidentale. Il capoluogo \u00e8 la citt\u00e0 di Missolungi, anche se la citt\u00e0 maggiore \u00e8 Agrinio. L'area \u00e8 ora collegata al Peloponneso dal ponte Rion-Antirion.\nLe unit\u00e0 periferiche circostanti sono, a nord, Arta nell'Epiro e, per un breve tratto, Karditsa in Tessaglia, a nord est l'Euritania e a est la Focide, entrambe nella Periferia della Grecia Centrale. L'Etolia-Acarnania \u00e8 la pi\u00f9 estesa della Grecia.\nNel suo territorio, poco a sud di Agrinio, si trovano il lago Trichonida, il pi\u00f9 grande lago naturale della Grecia, ed il vicino lago di Lysimachia. Piu nord si trova il lago de Ozeros y il lago de Amvrakia. \nPrefettura.\nL'Etolia-Acarnania era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Etolia-Acarnania era suddivisa in 29 comuni."}
{"id": "546007", "revid": "1342360", "url": "https://it.wikipedia.org/wiki?curid=546007", "title": "Claudio Rivalta", "text": "Caratteristiche tecniche.\nPu\u00f2 giocare sia da difensore centrale che da terzino destro, ruolo che ha ricoperto nel . Il suo piede preferito \u00e8 il destro.\nCarriera.\nClub.\nCresciuto nelle giovanili del , ha esordito nel calcio professionistico nella stagione 1995-1996 in Serie B diventando subito titolare e collezionando 34 presenze. Nel 1996-1997 sono 29 le presenze nella stagione che vede anche la retrocessione del Cesena in Serie C1; qui con 33 presenze e 2 reti contribuisce alla risalita immediata in Serie B della squadra e nella stagione 1998-1999 colleziona 33 presenze e una rete. Viene successivamente ceduto in compartecipazione al .\nNel campionato 1999-2000 esordisce in Serie A con la maglia del e il 29 agosto 1999 nella partita Perugia-; in questa stagione colleziona 16 presenze, mentre nel 2000-2001 diventa titolare e colleziona 30 presenze. A giugno 2001 il Cesena riscatta tutto il cartellino del giocatore, e lo cede al .\nNel 2001-2002 torna dunque in Serie B con la maglia dei veneti, collezionando 20 presenze e una rete; nel 2002-2003 trova pi\u00f9 spazio e colleziona 31 presenze, che diventano 43 (con una rete) nell'anno successivo; \nNella stagione 2004-2005 torna in Serie A nell'Atalanta: in questo campionato concluso con la retrocessione della squadra bergamasca gioca 31 partite. L'anno successivo contribuisce alla vittoria del campionato di Serie B degli orobici con 32 presenze e 3 reti. Divenuto inamovibile nella difesa atalantina, nella stagione 2006-2007 disputa un campionato con 32 presenze e una rete (la prima nella massima serie). Anche nella stagione successiva \u00e8 titolare e colleziona 30 presenze e 1 rete, nel settembre 2008 prolunga il contratto con l'Atalanta.\nIl 27 gennaio 2009 passa al per 800.000 euro, firmando un contratto biennale. Esordisce con la maglia n\u00b016 del Torino il 28 gennaio contro la , e a fine anno i granata retrocedono in Serie B. Indossa la maglia granata anche nella stagione 2010-2011, disputando un campionato conclusosi con la mancata promozione in Serie A. Svincolatosi dalla societ\u00e0 granata il 30 giugno 2011, Il 2 agosto 2011 passa allo Spezia, in Lega Pro Prima Divisione, firmando un contratto annuale. A fine stagione rimane svincolato.\nNazionale.\nHa fatto parte della Nazionale Under-21 vincitrice dell'Europeo del 2000. Ha partecipato anche alla spedizione azzurra ai Giochi olimpici di Sydney 2000.\nAllenatore.\nTorna nella sua Cesena come allenatore dei Giovanissimi Regionali (2014-2015) e Nazionali (2015-2017) mentre dal 2017 guida la Primavera. Il 7 settembre di quell'anno supera con esito positivo l'esame da allenatore di seconda categoria UEFA A per allenare le giovanili, le prime squadre fino alla Serie C e per fare il vice in A e B.\nNel Campionato Primavera 2 2017-2018 si piazza terzo nel girone e viene sconfitto dal Bari al primo turno dei play-off.\nStatistiche.\nPresenze e reti nei club.\n\"Statistiche aggiornate al 17 maggio 2012.\""}
{"id": "546011", "revid": "15756", "url": "https://it.wikipedia.org/wiki?curid=546011", "title": "Bring Me to Life", "text": "Bring Me to Life \u00e8 un singolo del gruppo musicale statunitense Evanescence, pubblicato il 22 aprile 2003 come primo estratto dal primo album in studio \"Fallen\".\nIl brano fa parte anche della colonna sonora del film \"Daredevil\".\nFu premiato come Best Hard Rock Performance ai 46\u00ba Grammy Awards e ha avuto un grande successo commerciale in tutto il mondo, diventando il singolo pi\u00f9 conosciuto della band.\nDescrizione.\nSecondo la cantante Amy Lee, il brano gode di diversi significati, il primo dei quali scaturito da un incidente in un ristorante. Durante un'intervista in una tappa del tour a Tulsa ha parlato al \"The Phoenix\": Durante un'intervista a \"Blender\", la Lee ha affermato di aver scritto \"Bring Me to Life\" in onore di Josh Hartzler, amico di lunga data con cui \u00e8 convolata a nozze nel 2007.\nNel brano figura inoltre la partecipazione vocale di Paul McCoy dei 12 Stones, voluto dall'etichetta discografica degli Evanescence, la Wind-up Records.\nPubblicazione.\n\"Bring Me to Life\" fu il singolo di lancio di \"Fallen\", nonch\u00e9 il secondo estratto dalla colonna sonora del film \"Daredevil\".\nIn un primo momento, il brano d'apertura di \"Fallen\", \"Going Under\", fu annunciato come primo singolo, ma l'uscita della colonna sonora di \"Daredevil\" indusse alla decisione di lanciarlo come secondo singolo. La prima edizione di \"Bring Me to Life\" in Australia racchiuse la b-side \"Missing\", che fu misteriosamente rimossa in quelle seguenti, e trasferita l'anno dopo come bonus track dell'album dal vivo \"Anywhere but Home\".\nVersioni precedenti di \"Bring Me to Life\" circolarono come demo prima dell'uscita di \"Fallen\", tutte associate da sonorit\u00e0 notevolmente diverse (tra cui una con un assolo di Ben Moody), dotate da elementi di musica pi\u00f9 industrial, ma prive della voce secondaria di Paul McCoy. Il gruppo registr\u00f2 una variante acustica del brano e la pose nell'edizione DVD del singolo. Diverse altre versioni furono pubblicate, tra remix, acoustic e brani alternativi. L'edizione dal vivo nel DVD \"Anywhere but Home\" anticipa l'introduzione del brano con una melodia di pianoforte ed \u00e8 cantata da John LeCompt invece che da Paul McCoy.\n\"Bring Me to Life\" fu posta al settantatreesimo gradino nella classifica dei migliori brani rock dell'ultimo decennio, stilata da \"Billboard\", ed \u00e8 l'unica tra questi cantata da un gruppo la cui voce principale \u00e8 di una donna.\nAccoglienza.\nSecondo il \"The Boston Globe\", il brano \u00e8 una \u00abmiscela dell'etereo soprano di Lee, con intervalli pianistici, e strati di cigolii di una chitarra seghettata che evocano la fantasia di Sarah McLachlan che affronta i Godsmack\u00bb. Nella propria recensione del secondo disco degli Evanescence, \"The Open Door\", Brendan Butler del sito Cinema Blend ha paragonato \"Sweet Sacrifice\" a \"Bring Me to Life\", definendole \u00abbrani fatti per la radio\u00bb. Jason Nahrung dal The Courier-Mail l'ha definito una \u00abruffianata\u00bb. Adrien Bengrad del sito PopMatters ha affermato che Lee e McCoy hanno reso \"Bring Me to Life\" \u00abuna canzone d'amore tra una ragazza alla Lilith Fair e un tipo alla Ozzfest\u00bb.\nVideo musicale.\nIl videoclip, diretto da Philip Stolzl, \u00e8 stato registrato in Romania nel gennaio 2003. Dopo il successo del video, Lee ha ricevuto alcune offerte per recitare in un film. Il video si sviluppa in una dimensione fra l'onirico e il reale. All'inizio si vede Amy che si agita nel sonno mentre un'altra scena ce la mostra precipitare nel vuoto. Nel mezzo della notte si sveglia di soprassalto attirata dalla potente melodia della canzone che la band sta suonando alcuni piani sopra di lei. Uscita dalla finestra lasciata aperta, la ragazza comincia a camminare lungo i cornicioni del grattacielo per raggiungere Paul e gli altri membri del gruppo. Durante il suo tragitto vengono inquadrati gli altri abitanti del palazzo, occupati nelle faccende pi\u00f9 svariate, la maggior parte dei quali non sembra accorgersi di quanto accade fuori. Una volta raggiunta la destinazione lei si avvicina alla finestra dove il suo sguardo e quello di Paul si incrociano. Egli ammirato apre la finestra per incontrarla ma lei perde l'equilibrio e cade dal cornicione. \u00c8 vano il tentativo di salvarla perch\u00e9 lei si lascia andare, precipitando nel vuoto. La scena successiva per\u00f2 ci mostra Amy serena che dorme nel suo letto, evidenziando che di fatto si trattava di un sogno. Il video si chiude, cos\u00ec come era iniziato, con uno scorcio della gotica e futuristica metropoli ove la vicenda si svolge.\nCorey Moss da MTV ha scritto: \u00absicuramente intensa come un film di supereroi, la sequenza riflette in immagine la parola pi\u00f9 memorabile del brano, 'Salvami'\u00bb. Gil Kaufman di MTV ha scritto che \u00abla cantante Amy Lee sogna di avere i superpoteri di Spiderman, si arrampica fuori da un palazzo, spia i vicini spaventati, e poi cade negli abissi\u00bb. John Hood dal \"Miami New Times\" ha scritto che la \u00abmetropoli che fa da sfondo\u00bb al video \u00abfarebbe diventare Tim Burton verde di invidia\u00bb.\nSuccesso commerciale.\n\"Bring Me to Life\" riscosse un grande successo, raggiungendo una delle prime dieci posizioni di oltre quindici Paesi in tutto il mondo, e una delle prime venti in altrettanti, il che l'ha reso il brano pi\u00f9 venduto degli Evanescence e fondamentalmente il trampolino di lancio del gruppo. Negli Stati Uniti d'America venne certificato triplo disco di platino dalla Recording Industry Association of America per aver venduto oltre 3 milioni di copie. Riusc\u00ec a dominare la Alternative Airplay e la Billboard Pop 100, e culmin\u00f2 alla quinta posizione della Billboard Hot 100. Il brano in un primo momento arriv\u00f2 anche in cima alle classifiche christian rock, in parte perch\u00e9 il testo fu letto da alcuni ascoltatori come una chiamata alla nuova vita in Ges\u00f9. \"Bring Me to Life\" incontr\u00f2 rapidamente il favore a livello internazionale, raggiungendo il primo posto in classifica nel Regno Unito, Australia e Italia, e le prime cinque posizioni di molti altri Paesi.\nCover.\nSono state realizzate numerose reinterpretazioni del brano, tra le quali spiccano quella del mezzosoprano Katherine Jenkins, che ha pubblicato la sua versione come singolo estratto dal suo album \"Believe\" nel 2009, e quella della band metal Wykked Wytch, anch'essa pubblicata come singolo nel 2008. Altre cover sono state incise dal pianista John Tesh (per gli album \"A Deeper Faith, Vol. 2\" del 2003 e \"A Passionate Life\" del 2009), dal gruppo rock tedesco Gregorian (per l'album \"Dark Side of the Chant\" del 2010) e dal gruppo metalcore statunitense Bury Tomorrow (per la compilation \"Worship and Tributes\" di \"Rock Sound\" del 2015).\nCover di Katherine Jenkins.\nLa cantante lirica scozzese Katherine Jenkins ha registrato una cover del brano nel suo album \"Believe\", pubblicato nel 2009.\n Jenkins ha deciso di cambiare la parte di chitarra e di batteria della versione originale per \"renderla pi\u00f9 orchestrale facendo emergere la parte della percussioni da quella degli archi\". Alfred Hickling di \"The Guardian\" ha dato un parere contestante della cover della Jenkins, definendola \"melodrammatica\". Tuttavia, uno scrittore del \"BBC Online\" scelse la cover come pezzo forte del suo album. Il 23 novembre 2011, la Jenkins ha cantato dal vivo la canzone al Leicester Square, Londra."}
